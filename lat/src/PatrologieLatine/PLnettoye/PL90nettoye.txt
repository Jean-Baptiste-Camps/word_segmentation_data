
PATROLOGIAE TOMUS XC.

uENERABILIS BEDAE.

TOMUS PRIMUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; APITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIORE DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDIT CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XC.


uENERABILIS BEDAE.



TOMUS PRIMUS.
uENEUNT 6 uOLUMINA 42 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


uENERABILIS BEDAE

ANGLOSAXONIS PRESBYTERI

OPERA OMNIA

EX TRIBUS PRAECIPUIS EDITIONIBUS INTER SE COLLATIS, NEMPE COLONIENSI, DUABUSQUE IN ANGLIA STUDIO DOCTISSIMORUM uIRORUM SMITH ET GILES, NON SINE INGENTI LITTERATORUM PLAUSU IN LUCEM uULGATIS NOuISSIME AD PRAELUM REuOCATA, MELIORI ORDINE DIGESTA, uARIIS MONUMENTIS AUCTA, ET, QUOD MAXIMUM EST, INNUMERIS, QUIBUS SCATEBANT, MENDIS DILIGENTER EXPURGATA, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 6 uOLUMINA 42 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO XC CONTINENTUR.


BEDAE OPERA DIDASCALICA.
Prolegomena amplissima. 	col. 9
De Orthographia. 	123
De Arte metrica. 	149
De Natura rerum. 	187
De Temporibus. 	277
De Ratione temporum. 	293
De Ratione computi. 	579
De Celebratione pasche. 	599
De Ordinatione feriarum paschalium. 	607
De Tonitruis. 	609
Opuscula dubia et spuria. 	613





Main uolume text




[OPERA OMNIA u. BEDAE.]



AD OPERA uENERABILIS BEDAE, ANGLO-SAXONIS PRESBYTERI, PROLEGOMENA.





uEN. BEDAE ELOGIUM HISTORICUM, AUCTORE D. MABILLONIO.




I. Bede ortus, tempus discussum, monastica professio.


1. uenerabilis Beda, Ecclesie Anglicane lumen, in extremo natus orbis angulo, inquit Willelmus Malmesburie monachus, lib. I de Regib. Angl., cap. 3, doctrine corusco terras omnes perstrinxit. Nam Britannia, que a quibusdam alter orbis appellatur, quod Oceano interfusa non multis cosmographis comperta est, habet in remotissima sui plaga locum natiuitatis et educationis eius, Scotie propinquum. Is locus pertinebat ad Northanimbrorum regnum, quod ambitu suo Deiros seu Eboracenses, et Bernicios, id est Scottos hodiernos, Tina fluuio ab inuicem discretos complectebatur. Fere ad ipsum Tine ostium uicus Giruum dictus, uernacule Iarow cernitur, uenerabilis Bede natale solum. Istic lucis usuram accepit  parentibus ignotis, eo tempore quo Egfridus Northumbris imperabat. De anno inquirendum.

2. In uita premissa Beda natus dicitur anno incarnationis dominice sexcentesimo septuagesimo septimo. At hic calculus stare non potest. Quippe Beda Historiam gentis sue libris quinque compositam absoluit anno dominice incarnationis DCCXXXI, signato in fine libri u. Ipsomet anno Epitomen suam absoluit, uti aduertimus in nostro exemplari ms., in quo desinit Epitome in annum DCCXXXI his uerbis: Anno DCCXXXI Berctuald archiepiscopus obiit. Eodem anno Tatuini consecratus archiepiscopus nonus Doruernensis Ecclesie, Edilbaldo rege Merciorum quintum decimum agente annum imperii. Hec de historia ecclesiastica, etc., ita ut ea que in libris editis leguntur  de rebus per annos posteriores gestis, subdititia censenda sint. Eodem proinde anno DCCXXXI Historiam suam et Epitomen absoluit Beda. Porro Epitomen absoluit anno etatis sue quinquagesimo nono. Sic enim paulo post predicta scribit: Ex tempore accepti presbyteratus usque ad annum etatis mee LIX, hec in Scripturam sanctam mee meorumque necessitati  ex opusculis uenerabilium Patrum breuiter adnotare . . . curaui. Quod si ab anno DCCXXXI retrogrado calculo numeres nouem et quinquaginta annos etatis, Bede ortum anno DCLXXIII statuendum esse intelliges.

3. Natus, inquit Beda, in territorio monasterii beatorum apostolorum Petri et Pauli quod est ad Wirimuda et in Giruum, cum essem annorum septem, cura propinquorum datus sum educandus reuerendissimo abbati Benedicto ac deinde Ceolfrido: cunctumque ex eo tempus uite in eiusdem monasterii habitatione peragens, etc. Utrumque monasterium e lificauit Benedictus seu Biscopus, Wiremuthense quidem anno DCCLXXIu, indictione II, anno Iu imperii Egfridi regis ad ostium fluminis Wiri, teste Beda in libro I de uita  S. Biscopi, seculo II, ad annum 690, unde Wiremuthense dictum , Girwense autem anno circa DCLXXX, siquidem ecclesia S. Pauli Girwensis anno Xu Egfridi regis, Ceolfridi abbatis eiusdem ecclesie conditoris anno Iu dedicata est, prout eodem loci adnotauimus. Ex his coniicimus, Bedam non in Girwensi, sed in Wiremuthensi monasterio traditum fuisse Biscopo: tam etsi postea apud Giruum cum Ceolfrido mansit, ibidemque diem supremum expleuit. Et certe una erat utriusque loci pax et concordia, eadem perpetua familiaritas et gratia, inquit Beda in eodem libro: adeo ut unum monasterium tum propter locorum uiciniam, tum maxime ob unum idemque regimen, mutuumque monachorum consensum et commercium  passim ab ipso dicatur. Regulam S. Benedicti in utroque illo cenobio a primordiis uiguisse manifeste demonstratum est in Obseruationibus ad Biscopi uitam ex ipsius Bede uerbis, quo auctore discimus Biscopum morti proximum discipulis suis precepisse, ut iuxta regulam magni quondam abbatis Benedicti et iuxta priuilegii sui decreta dignum successorem eligerent: quod etiam Ceolfridus abbas regimen  abdicaturus monuerit. Et Alcwinus in epistola 49 Wirenses et Girwenses monachos exhortans, ut regularis uite obseruationem a Benedicto et Ceolfrido statutam diligentissime custodirent, addit: Regula S. Benedicti in conuentu fratrum propria exponatur lingua, ut intelligi possit ab omnibus. Cum ergo Beda cunctum, ut ipse ait, uite sue tempus in alterutro monasterio peregerit, eum Benedictinis paruisse institutis inficiari nemo potest. Quamobrem uero passim presbyter, non monachus appelletur, dicemus inferius, quanquam S. Bonifacius martyr in epist. 9 ad Huetbertum abbatem Wiremuthensem, aliqua de opusculis sagacissimi inuestigatoris Scripturarum Bede monachi postulat.



II. Exercitia, studia maxime Scripturarum, preceptores.


4. Quid rei egerit Beda in monasterio suo, nobis aperit in Epitome sua his uerbis: Cunctum ex eo tempus uite in eiusdem monasterii habitatione peragens, omnem meditandis Scripturis operam dedi: atque inter obseruantias discipline regularis et quotidianam cantandi in ecclesia curam, semper aut discere, aut docere, aut scribere dulce habui. Summa ergo hec uite ipsius fuit, meditatio et studium Scripturarum, cui tantum impendebat temporis discendo, docendo et scribendo, quantum sibi post discipline regularis et officiorum diuinorum pensum supererat. Quo magis mirandum est, hominem tantum tot rebus impeditum, nec posthabuisse status sui officia, a quibus facile eximi potuisset; nec tamen minus  a summis uiris aut didicisse, aut scripsisse. Beda monachus erat, inquit Gaufridus Boussardus, per dies et noctes cum fratribus suis iugi psallentio inuigilans; ac ueluti nichil oraret, studiis litterarum semper incumbens. Eius uitam si consideres, nichil ipsum litteris indulsisse; si studia, nichil orationi impendisse iudicabis. Ita ille in epistola ad Petrum Securibilem de editione Commentarii in Apostolum a Beda ex Augustini operibus deflorati. Utinam etiam pia hec mentis agitatio ad multos deriuetur Bede exemplo! cui post monastica exercitia id solum cordi fuit, meditari Scripturas, discere, docere et scribere. Quanquam utriusque istius cenobii monachi non solis animi actionibus exercebantur, siquidem Biscopus abbas, teste Beda in ipsius uita, fratrum simillimus aliorum,  uentilare cum eis et triturare, oues uitulasque mulgere, in pistrino, in horto, in coquina, in cunctis monasterii operibus iocundus et obediens gaudebat exerceri. Et Beda ipse tametsi fortasse exterioribus officiis minus occupatus, tamen amanuensis et exscriptoris laborem non defugiebat ut inferius uidebimus num. 8.

5. Nullum fuit artis aut discipline genus, in quo uir discendi auidus non fuerit diligentissime uersatus: in cuius rei subsidium preter Latinam, etiam Grecam linguam comparauerat. Quod quidem mirum est in homine priuato, et in extremis fere Britannie recessibus intra monasterii parietes consistente. Omnem uero studiorum suorum rationem in  Scripture sacre interpretationem conferebat. Huc uigilias suas, huc lucubrationes dirigebat, quo posset uel in suo, uel in discipulorum animis tam sanctum et laudabile studium promouere. In libro de Arte metrica sic Cuthbertum discipulum suum affatur in fine: Hec tibi, dulcissime fili et conleuita Gutberte, diligenter ex antiquorum opusculis scriptorum excerpere curaui; et que sparsim reperta diutino labore collegeram, tibi collecta obtuli; ut quemadmodum in diuinis litteris statutisque ecclesiasticis imbuere studui, ita etiam metrica arte, que diuinis non est incognita libris, te solerter instruerem. Cui etiam de figuris uel modis locutionum que a Grecis schemata uel tropi dicuntur, parcum subiicere libellum non incongruum duxi: tuamque dilectionem  sedulus exoro, ut lectioni operam impendas illarum maxime litterarum, in quibus nos uitam habere credimus sempiternam. Et in libro de Schematis Scripture: Sed ut cognoscas, dilectissime fili, cognoscant item omnes qui hec legere uoluerint, quod sancta Scriptura ceteris omnibus scripturis, non solum auctoritate, quia diuina, uel utilitate, quia ad uitam ducit eternam; sed et antiquitate et ipsa preeminet positione dicendi: ideo placuit mihi collectis de ipsa exemplis ostendere, quia nichil huiusmodi schematum siue troporum ualeant pretendere ullis seculis eloquentie magistri quod non in illa precesserit. Neque res quantumlibet minutissimas, si modo ad sacre Scripture intelligentiam conducere poterant, insuper habebat. Hinc est quod libellum de  Indigitatione, seu de ratione numerandi per digitos composuit. Neque enim, inquit, contemnenda paruique pendenda est regula, cuius omnes pene sacre expositores Scripture non minus quam litterarum figuras monstrantur amplexi.

6. Plures habuit preceptores Beda, in his Trumberhtum monachum, Ceadde Liccidfeldensis episcopi discipulum, quem unum fuisse de iis qui se in Scripturis erudiebant, fatetur Beda in Historie lib. Iu, cap. 3. Sunt qui eum Ioannis de Beuerlaco episcopi Hagustaldensis discipulum aiunt, rectius Ioannis archicantoris Romani fuisse dixeris. Nam Biscopus, testante Beda tum in Hist. lib. Iu, cap. 18, tum in ipsius Biscopi uita, ordinem cantandi, psallendi, atque in ecclesia ministrandi iuxta morem Romane  institutionis suo monasterio contradidit, postulato uidelicet atque accepto ab Agathone papa, archicantore ecclesie B. apostoli Petri et abbate monasterii B. Martini Ioanne, quem sui futurum magistrum monasterii Britannias, Romanum Anglis adduceret. Qui illo perueniens, non solum uiua uoce que Rome didicit ecclesiastica discentibus tradidit, sed et non pauca etiam litteris mandata reliquit, que hactenus in eiusdem monasterii bibliotheca memorie gratia seruantur. Nec dubium quin aliquos audierit preceptores ex discipulis Theodori et Cantuariensis episcopi et Hadriani abbatis, qui, litteris sacris simul et secularibus abundanter ambo instructi congregata discipulorum caterua scientie salutaris quotidie flumina irrigandis eorum cordibus emanabant: ita ut etiam me  trice artis, astronomice et arithmetice, ecclesiastice disciplinam inter sacrorum apicum uolumina suis auditoribus contraderent, inquit Beda in Hist. lib. Iu, cap. 2.



III. Ordinatio, doctrina, reuerentia erga Patres.

7. Decimo nono uite mee anno, inquit Beda in Epitome, diaconatum, tricesimo gradum presbyteratus, utrumque per ministerium reuerendissimi episcopi Ioannis, iubente Ceolfrido abbate suscepi. Is est Ioannes Hagustaldensis primum episcopus factus circiter annum DCXXCuII, principio regni Aldfridi Northanimbrorum regis, teste Beda lib. u, cap. 2, deinde uero archiepiscopus Eboracensis post Bosam anno circa DCCIu mortuum. Porro mansit in episcopatu, ait Beda, lib. u, cap. 6, annis triginta tribus; postea ordinato  in episcopatum Eboracensis Ecclesie Wilfrido presbytero suo secessit ad monasterium a se conditum in silua Deirorum; mortuus demum anno incarnationis dominice DCCXXI, quo anno de ipso egimus. Annum quo Beda diaconus initiatus est, illigamus ere Christiane anno DCXCI. Presbyteratus gradum adeptus est anno DCCII, quo Ioannes adhuc preerat sedi Hagustaldensi, ad quam monasteria Wiremuthense et Girwense tum pertinuisse uidentur, antequam episcopatus Dunelmensis erectus esset. Nam preter Bede ordinationem a Ioanne Hagustaldensi episcopo factam, id suadet auctoritas Acce episcopi in ipsum Bedam, qui hortante et compellente Acca complures lucubrationes suas aggressus est. Acca uero cathedre Hagustaldensi prefuit post Wilfridum  anno DCCIX defunctum, ut superius ad eumdem annum uidimus. Mirum forsan aliquibus uideatur, quod Beda anno etatis sue XIX ordinatus sit diaconus, cum canones annum uicesimum quintum prescribant. uerum nonnunquam ob sanctimoniam ordinandorum dispensabant episcopi, uti in SS. Germano Parisiace urbis episcopo, Sequano, aliisque aduertere licet.

8. Ex tempore accepti presbyteratus, pergit Beda in Epitome, usque ad annum etatis mee quinquagesimum nonum hec in Scripturam sacram mee meorumque necessitati ex opusculis breuiter adnotare, siue etiam ad formam sensus et interpretationis eorum superadiicere curaui. Hinc intelligimus, Bedam non ante annum etatis tricesimum libris scribendis dedisse  operam. Qua in re Accam Hagustaldensem episcopum precipue hortatorem et incitatorem habuit, cuius exstat epistola Bede inscripta ante ipsius Bede commentaria in Euangelium Luce hoc exordio: Reuerendissimo in Christo fratri et consacerdoti Bede presbytero Acca perpetuam in Domino salutem. Sepe quidem tue sancte fraternitati et absens scribendo, et colloquendo presens suggessi, ut post expositionem Actuum apostolorum, in Euangelium quoque Luce scribere digneris. Quod ipse hactenus uerecunda excusatione differre quam facere maluisti, attestando te duas maxime ob causas a tentando hoc opere deterritum: quia uidelicet et ipsum opus arduum, et a sanctissimo ac doctissimo antistite Ambrosio sit preoccupatum. Et quia Beda reponebat timere se,  ne in reprehensionem studii ueterum noua condere putaretur; obiectioni Acca facit satis, subditque: uolo enim, completo a te per Dei auxilium opere quod postulo, hanc simul epistolam in capite preponi, te non ob aliam quam condescensionis fraterne gratiam in Lucam scribere rogatum: ut qui ob teneritudinem ingenii sublimia uel difficilia capere nequeunt, hec simpliciori stylo exposita facilius apprehendant. Et post pauca: Credo etiam tuo uigilantissimo studio, qui in lege Dei meditanda dies noctesque ducis peruigiles, nonnullis in locis que ab eis  intermissa sunt, quid sentiri debeat, Auctor lucis aperiet. Iustum namque satis est, et superne pietatis atque equitatis moderamini conueniens, ut qui neglectis ad integrum mundi negotiis eternum uerumque sapientie  lumen indefessa mente persequeris; et hic fructum intelligentie purioris assequaris, et in futuro ipsum, in quo sunt omnes thesauri sapientie et scientie absconditi, Regem in decore suo mundo corde contempleris. At quia hec in Bede honorem magnificentius  dicta esse uidebantur; humili epistola respondet in hunc modum: Domino beatissimo et nimium desiderantissimo Acce episcopo Beda humilis presbyter in Domino eterno salutem. Mira uere est et uera mire doctoris egregii sententia, quia caritas omnia credit, omnia sperat. Datis namque ad me epistolis, ut aliqua tibi scribam rogare te dicis: et inter rogandum, necdumque mee consensionis accepto responso, quesitis adhuc opusculis quasi iam acquisitis ac perfecte consummatis, prefationis signaculum  condis. Nondum fundamine iacto, non allata saltem materia, ipse quasi completo iam tanti laboris edificio, claues quibus introitus muniatur dirigis, ut pudeat non cito subire opus, quod cito subeundum, citius explendum fides amica presumat. Et post uersum: Unde et ego mox lectis tue dulcissime sanctitatis paginulis, iniuncti me operis labori supposui: in quo  ipse mihi dictator, simul notarius et librarius existerem. Qua in re miranda sane tanti uiri modestia, qui tantis rebus dignus et tam arduis occupatus studiis, scriptoris amanuensis operam non subterfugit, nec innumera monastice seruitutis retinacula. Pergit ipse in eadem epistola: Nonnulla etiam que   mihi Auctor lucis aperuit, proprii sudoris indicia, ubi opportunum uidebatur, adnexui, qui in legis diuine meditatione, etsi non  dies noctesque peruigiles ducere sufficio, non parum tamen studii me in Scripturis impendisse non dubito. Eodem Acca auctore scripsit Beda duos commentariorum libros in Hexemeron, tum etiam libros sex in Samuelem, tum expositionem in Esram, ex quibus prefatio in Hexemeron, non abbati Acce, ut in editis libris, sed antistiti Acca inscribi debent, ut preferunt mss. Codices, in quibus Acca seu Accan sine flexione quocunque casu exprimitur.

9. In omnibus uero lucubrationibus suis Beda doctrine SS. Patrum addictissimus fuit, ita ut non tam noua opera cudisse, quam ex ipsorum monumentis  collectanea excerpsisse uideatur. Sic commentaria in Hexemeron ex Patrum Basilii, Eustathii, Ambrosii et Augustini operibus deflorauit. Sic librum prolixiorem de temporum Ratione perspectis Patrum uenerabilium scriptis edidit, quod etiam prestitit tum in libro Questionum XXX, quibus uestigia Patrum sequens satisfacere studuit; tum in expositione in Canticum canticorum, ut ipse in proemio affirmat. Certe in expositione in Luce Euangelium, aggregatis hinc inde quasi insignissimis ac dignissimis tanti muneris artificibus opusculis Patrum, quid B. Ambrosius, quid Augustinus, quid denique Gregorius sue gentis apostolus, quid Hieronymus sacre interpres historie, quid ceteri Patres in Luce uerbis senserint, quid dixerint, diligentius inspicere sategit. Et in expositione  in Marci Euangelium, maxime que in Patrum uenerabilium exemplis inuenit, hinc inde collecta ponere curauit, lectorem obsecrans, ut si hec opuscula transcriptione digna duxerit, adnotationem nominum eorum que in margine apposita sunt, diligens scriptura conseruet. Quo iniquior in uirum modestissimum Desiderius Erasmus, qui in adnotationibus ad Marci cap. XIu suggillat Bedam ob dissimulatum  Hieronymi nomen, dum locum ex Hieronymi commentariis in Mattheum Beda transcribit in Marcum, quasi noui commenti gloriolam ex ueterum scriptis suffurari uoluerit. At longe alia mens homini, ut uidimus. E Patribus Augustinus potissimum Bede in deliciis fuit: adeo ut continuam in Pauli Epistolas expositionem ex solis tanti doctoris uerbis composuerit.  Hoc se auctore tuetur aduersus nonnullos conquerentes, quare in expositione Apocalypsis, ubi ad quatuor animalia uentum est, noua interpretatione Mattheum in leone, Marcum in homine designatum dixisset: cum nonnulli contra Mattheum homini quasi de Domino scribere incipiat; Marcum leoni, in quo uox in deserto rugientis audiatur, assignent. Sic enim ipse reponit in epistola ad Accam episcopum commentario in Lucam prefixa: Quod uero ais mouere quosdam, quare in Apocalypsi noua interpretatione Mattheum leoni, Marcum homini assignauerim; intueri debuerant quicunque illi sunt quos hoc mouet, quod non in hoc mea noua, sed antiqua Patrum explanatione traditum dixi. Neque enim mihi a meipso ita uisum, sed  ita a B. Augustino expositum fuisse memoraui, nimirum in libro I de Consensu euangelistarum, cap. 6, ut postea probat.



Iu. An Beda Romam a Sergio uocatus, an Eboraci preceptor, et quos discipulos habuerit.

10. Tantam existimationem ingenii sui monumentis Beda obtinuit etiam apud exteros, ut ipsum Sergius pontifex Romanus Romam arcessiuisse dicatur: cuius rei epistolam a Sergio scriptam profert Willelmus Malmesburiensis monachus in libro I de Regib. Angl., cap. 3, sub hac forma.

Sergius episcopus, seruus seruorum Dei, Celfrido religioso abbati salutem. Quibus uerbis ac modis clementiam Dei nostri atque inenarrabilem prouidentiam possumus effari, et dignas gratiarum actiones pro  immensis circa nos eius beneficiis persoluere, qui in tenebris et umbra mortis positos ad lumen scientie producit. Et infra: Benedictionis interea gratiam quam nobis per presentem portitorem tua misit deuota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectende tue sollicitudinis petitionibus arctissima deuotione fauentes, hortamur Deo dilectam tue religiositatis bonitatem, ut quia exortis quibusdam ecclesiasticarum causarum capitulis non sine examinatione longius innotescendis opus nobis sunt ad conferendum arte litterature imbuti; sicut decet Deo deuotum auxiliatorem sancte matris uniuersalis Ecclesie, obedientem deuotionem huic nostre hortationi non desistas accommodare: sed absque aliqua remoratione religiosum Dei famulum Bedam uenerabilis monasterii tui presbyterum,  ad limina apostolorum principum Petri et Pauli amatorum tuorum ac protectorum, ad nostre mediocritatis conspectum non moreris dirigere: quem fauente Deo tuis precibus non diffidas prospere ad te redire peracta premissorum capitulorum cum auxilio Dei desiderata solemnitate. Erit enim, ut confidimus, etiam cunctis tibi creditis profuturum, quidquid Ecclesie generali claruerit per eius prestantium impertitum.

Exclamat hoc loco Willelmus: Ita iam celebris erat Bede fama, ut in questionibus enodandis indigeret eo sublimitas Romana. Bedam tamen non uertisse patrium solum, satis intelligitur ex ipsius Epitome, ubi cunctum ab infantia tempus uite sue in sui monasterii habitatione peractum a se affirmat. Est etiam  nonnichil suspicionis in predicta epistola: tum quia uix Beda presbyter ordinatus est ante mortem Sergii pape anno DCCI demortui, tum quia libris scribendis uacare cepit a tempore suscepti presbyteratus, quibus factum est ut fama ipsius ad exteros spargeretur. Dignus quidem fuit Beda quem consulerent Romani pontifices, sed interest certa secernere ab incertis. Sane Bedam nunquam adiisse Romanam urbem uel inde recte colligit Baronius, quod ea que ad texendam sue gentis historiam Roma expetere opus erat, non a se ablata, sed opera Nothelmi qui Gregorio papa II Romam petierat, se accepisse testatur in epistola ad Ceoluulfum regem Historie sue prefixa. Quanquam reponi potest, Bedam eo temporis quo Sergii iussu Romam adierit, nondum de scribenda  Historia cogitantem, de monumentis huic consilio necessariis non fuisse sollicitum: nec breuissimum tempus quod insumpserit in Romanam profectionem obstare quominus uere dici possit, cunctum tempus uite sue in sui monasterii habitatione peregisse. Certe Beda testatur in lib. II Hist. monasterii sui monachos exinde Romam missos tempore pape Sergii, a quo priuilegium obtinuerint. Utut res se habeat, fabulosum est id quod legisse me memini tum in quodam monasterii Ursicampi apographo, tum etiam in Glossario Spelmanni uoce uenerabilis, Bedam scilicet Romam profectum enodasse inscriptionem quamdam a nullo intellectam, que Porte ferree insculpta erat in hunc modum: P. P. P. S. S. S. R. R. R. F. F. F. eamque sic reddidisse: Pater Patrie Perditus est. Salus  Secum Sublata est. Ruet Regnum Rome, Ferro, Flamma, Fame. Qua ex interpretatione uenerabilis nomen senatus populique Romani decreto meruerit. Nuge.

11. uenerabilis Beda plurimam etatis sue partem transegit in monasterio suo, ubi tot fere discipulos habuit quot monachos, id est sexcentos, tot enim in Wiremuthensi et Girwensi congregatione cenobite degebant, imo etiam alios ex diuersis monasteriis confluentes, ut ipsius eruditione proficerent. Istic auditores habuit Eusebium seu Huethbertum , postea abbatem Wiremuthensem, cui librum de Ratione temporum et Explanationem in Apocalypsin; Cuthbertum Huethberti successorem, cui  librum de Arte metrica nuncupauit; Constantinum, ad quem exstat libellus de numerorum Diuisione; Nothelmum primo presbyterum Londinensem, dein episcopum Cantuariensem, quo petente edidit librum Questionum XXX in libros Regum; et alios, quorum nomina nobis ignota. Nec tamen intra monasterii sui cancellos ita sese continuit, ut foras prodierit nunquam. Nuper e tenebris eruta est ipsius epistola ad Egbertum Eboracensem archiepiscopum aduersus corruptos sui seculi mores, in qua huic prefatur: Memini te hesterno dixisse anno, cum tecum aliquot diebus legendi gratia in monasterio tuo demorarer, quod hoc etiam anno uelles, cum in eumdem deuenires locum, me quoque ob commune legendi studium ad tuum accipere colloquium. Id intelligendum uidetur  de monasterio Eboracensis Ecclesie, in quo Egbertus adhuc monachus, Ceolwlfi Northanimbrorum regis consanguineus, Bedam preceptorem habuisse fertur in uita Alcwini abbatis. Hinc Alcwinus a nonnullis inter Bede numeratur discipulos, eo quod sub Egberti iam episcopi disciplina fuerit institutus, id quod in epistola quadam ad Carolum Magnum testatur, cuius fragmentum refert Willelmus Malmesburiensis monachus in lib. I de Regib. Angl., cap. 3, aut forte Albinum Flaccum seu Alcwinum Caroli Magni preceptorem confundunt cum Albino abbate, cuius Beda in Historie eccles. prologo meminit.



u. Bede sanctimonia, modestia.

12. Porro de uite illius sanctitate, inquit Willelmus  Malmesburiensis, lib. I de Regib. Angl., cap. 3, dubitare quemquam arcet illius dicti irrefragabilis ueritas, quod protulit mundo diuine sophie maiestas: In maleuolam animam non introibit sapientia, nec habitabit in corpore subdito peccatis . Quod de mundana sapientia profecto non dicit, que indifferenter hominum cordibus illabitur, et qua creberrime pessimi nullasque ad extremum diem ponentes metas, sceleribus pollere conspiciuntur: sed illam sapientiam nominat que discipline effugiet fictum, et que separat se a cogitationibus que sunt sine intellectu; intellectum dico bene uiuendi et bene dicendi. Emundabat ergo ecclesiasticus orator prius conscientiam suam, ut sic accederet ad recludendam mysticorum scriptorum intelligentiam. Quomodo enim fieri potest  ut seruiret uitiis, qui medullas intimas hauriret, qui totas cogitationes consumeret in Scripturarum expositionibus? Nam ut ipse fatetur in lib. III super Samuelem: expositiones sue si non aliud afferrent lectoribus emolumentum, hoc sibi non mediocriter ualerent, quod dum hoc omni studio agebat, lubricum seculi et inanes cogitationes post tergum ponebat. Defecatus ergo uitiis subibat in interiora uelaminis, que intus acceperat animo foras efferens sermone castigato. De eius sanctitate plura inferius.

13. Modestiam uiri satis indicat liber Retractationum ab ipso editus in Acta apostolorum, exemplo eximii doctoris ac pontificis Augustini. Quod quidem prestitit, maxime uel addendi que minus dicta, uel emendandi que secus quam placuit dicta uidebantur.  In quo etiam, inquit, quedam que in Greco siue aliter, seu plus aut minus polita uidimus, breuiter commemorare curauimus, que utrum negligentia interpretis omissa uel aliter dicta, an incuria librariorum sint deprauata siue relicta, nondum scire potuimus; namque Grecum exemplar fuisse falsatum suspicari non audeo. Unde lectorem admoneo, ut hec ubicunque fecerimus, gratia eruditionis legat, non in suo tamen uolumine uelut emendatos interserat, nisi forte ea que in Latino Codice sue editionis antiquitus sic interpretata repererit. Ex hoc modestie affectu Beda non propriam in exponendis Scripturis sententiam, sed scita sanctorum Patrum exprimere studuit. Id iam pluribus demonstratum superius. Hinc in Retractationibus ad Actus apost. cap. II, ubi de linguis apostolorum  agitur: Scio, inquit, me reprehensum a quibusdam, quod hanc sententiam duobus modis posse intelligi dixerim, uel potius qualiter intelligenda sit quesierim. Quibus breuiter respondeo, quod omne quidquid de eadem sententia in presenti meo uolumine scripsi, non hoc ex proprio sensu protuli, sed ex uerbis sancti et irreprehensibilis per omnia magistri, hoc est Gregorii Nazianzeni.



uI. Zelus pro ueritate, fide, et puritate morum.

14. Nec tamen homo ueritatis amantissimus sic in auctoritate maiorum totus erat, ut quidquid illi dixissent nullo delectu sibi affirmandum esse putaret. Nouerat preclaram Augustini sententiam in epistola 19 ad Hieronymum: Solis eis Scripturarum libris qui  iam canonici appellantur didici hunc timorem honoremque deferre, ut nullum eorum auctorem scribendo aliquid errasse firmissime credam. Alios autem ita lego, ut quantalibet sanctitate doctrinaque prepolleant, non ideo uerum putem, quia ita illi senserunt, sed quia mihi uel per illos auctores canonicos, uel probabili ratione quod a uero non abhorreat, persuadere potuerunt. Isidorum Hispalensem episcopum secutus erat Beda, dum in Commentario in Acta apost. cap. I scripsit, Simonem Zelotem eumdem esse qui post Iacobum fratrem Domini Hierosolymorum rexit Ecclesiam, ac sub Traiano crucis martyrio coronatum fuisse, cum centum et uiginti esset annorum. Quod tamen in retractationibus suis in dubium reuocat, tametsi non adhuc constanter negare audeat. Subdit de Hieronymi  auctoritate. Scripsi in eodem opere, commentarium Hieronymi secutus, et de Iuda fratre Iacobi, qui etiam Thaddeus uocabatur, missum eum ad Abgarum fuisse regem Osrene, ut ecclesiastica tradiderit historia. Sed diligentius postmodum ipsam historiam ecclesiasticam inspiciens, reperi non ibi esse scriptum quia Thaddeus apostolus unus ex duodecim, sed Thaddeus unus ex septuaginta discipulis ad sanandum memoratum regem fuerit destinatus. Tum subinfert in sui excusationem: Non autem mihi imputandum errorem reor, ubi auctoritatem magnorum sequens doctorum, que in illorum opusculis inueni, absque scrupulo suscipienda credidi. Et in eiusdem libri Retractat. cap. 8 reiicit librum de Dormitione B. Marie ex persona Melitonis Asie episcopi scriptum, et mendacia auctoris detegit. Hec  idcirco commemorare curaui, inquit, quia nonnullos noui prefato uolumini contra auctoritatem beati Luce incauta temeritate assensum prebere. Possunt et alia adduci testimonia, quibus probemus Bedam non ita credulum ac precipitis fuisse iudicii in scribenda Historia sua: cum etiam in scriptis Patrum delectum ac censuram adhibuerit. Lege ipsius prefationem Historie ad Ceolwlfum regem, in qua quibus auctoribus res a se relatas didicerit, declarat.

15. Nec minor fuit in eo zelus pro fide catholica, cuius tuende studio expositionem in Cantica canticorum aggressus est. Audi uerba eius in libri primi exordio. Scripturus iuuante gratia superna in Cantica canticorum, primo admonendum putaui lectorem, ut opuscula Iuliani Celanensis episcopi a Campania, que  in eumdem librum confecit, cautissime legat, ne per copiam eloquentie blandientis in cenam incidat doctrine nocentis: sed ut dici solet, ita carpat botrum, ut et spinam caueat, id est, in dictis eius sanos sensus scrutetur et eligat, et non minus uitet insanos. Est enim homo ut rhetor peritissimus, ita gratie Dei post Pelagium impugnator acerrimus: ut apertius scripta eius, quibus contra strenuissimum eiusdem gratie propugnatorem Augustinum insaniuit, ostendunt. Et infra: Sed et in alio libro quem ad Demetriadem uirginem Christi de Institutione uirginis scripsit, hec eadem de potentia liberi arbitrii quomodo sentiat pandit. Quem uidelicet librum nonnulli nostrum studiose legentes, sancti et catholici doctoris Hieronymi esse temere arbitrantur: minime peruidentes, quod et suauitas eloquentie  demulcentis, et hereseos peruersitas seducentis, manifeste probat hoc illius opusculum non esse. Postea Iuliani  fragmenta refert ac refutat Beda, uere doctoris catholici gerens officium, quo lectores incautos aduersus male blanda heretici eloquia premuniret. Ex hoc fidei catholice studio factum est, ut cum aliquando nominis heretici labem sibi inuri audisset, exhorruerit totus, et mox ad sui defensionem calamum arripuerit. Exstat hac de re epistola ad Plewinam monachum a Wareo nuper edita, cuius hoc exordium. uenit ad me ante biennium, frater amantissime, nuntius tue sanctitatis, qui pacifice quidem salutationis a te letissima uerba detulit, sed hec tristi mox admistione confudit, addendo uidelicet, quod me audires a lasciuientibus rusticis inter  hereticos per pocula decantari. Exhorrui, fateor, et pallens percunctabar, cuius hereseos argueret. Respondit, quia negarem in sexta etate seculi Dominum Saluatorem in carne uenisse. Percunctari ergo cepi quomodo diceretur: utrum quod Dominus non uenisset in carne, cum tamen sexta esset etas: an quod Domino in carne ueniente necdum sexta etas ueniret, uel certe etas septima iam uenisset, cum aperta ratione sexta etas nonnisi ab eius possit incarnatione cepisse. Deprehendique hoc, siue illud insimularetur, me in utroque sane fidei et ecclesiastice unitatis existere consortem. Dein causam suam strenue et neruose agit, sicque concludit epistolam: Obsecro sane ut has purgationis mee litteras religioso ac doctissimo fratri nostro Dauid porrigas, quatenus eas ille coram uenerabili  domino ac Patre nostro Wilfrido scilicet antistite legere possit; ut quoniam illo presente atque audiente insipientius sum prius appetitus conuiciis, ipso etiam nunc audiente ac diiudicante, quam immeritus eadem conuicia sim perpessus appareat, etc. Is erat Wilfridus secundus, qui post Ioannem Wilfridi senioris successorem sedi Eboracensi prefuit ab anno circa DCCXuII ad DCCXXXII.

16. Morum sanctimoniam quam in seipso exprimere toto animo studuit, etiam in aliis, quoad potuit, tum languentem excitare, tum uiolatam resarcire curauit. Huius rei argumento est epistola illa, quam in extremo  morbo scripsit Egberhto post Wilfridum iuniorem Eboracensi archiepiscopo in hec uerba: Dilectissimo ac reuerendissimo antistiti  Ecberhto Beda famulus Christi salutem. Memini te hesterno dixisse anno, cum tecum aliquot diebus legendi gratia in monasterio tuo demorarer, quod hoc etiam anno uelles, cum in eumdem deuenires locum, me quoque ob commune legendi studium ad tuum accipere colloquium. Quod si ita Deo uolente posset impleri, non opus esset tibi hec per litteras scripta dirigere, cum possem liberius ore ad os loquens, queque uelim siue necessaria ducerem, secreta tibi allocutione suggerere. uerum quia hoc ne fieret superueniens  corporis mei ualetudo prohibuit; agere tamen quod potui, erga dilectionem tuam fraterne deuotionis intuitu curaui, mittendo uidelicet per litteras quod corporaliter ueniendo per collocutionem nequiueram, precorque te per Dominum, ne harum apices litterarum  arrogantie supercilium esse suspiceris, sed obsequium potius humilitatis ac pietatis ueraciter esse cognoscas. In consequentibus monet episcopum, ut gradum sacrosanctum sacrosancta operatione et doctrina confirmet. Deinde ante omnia ut ab otiosis se confabulationibus, obtrectationibus, ceterisque lingue indomite contagiis pontificali dignitate cerceat; diuinis autem eloquiis ac meditationibus Scripturarum linguam simul et mentem occupet, maxime legendis B. Pauli apostoli Epistolis ad Timotheum et ad Titum; sed et uerbis sanctissimi pape Gregorii, quibus de uita simul et uitiis rectorum, siue in libro Regule pastoralis, seu in homiliis Euangelii multum curiose disseruit. Preterea habeat societatem eorum qui Christo fideli deuotione famulantur. Quod non ita loquor, inquit, quasi te aliter facere  sciam: sed quia de quibusdam episcopis fama uulgatum est, quod ita ipsi Christo seruiant, ut nullos secum alicuius religionis aut continentie uiros habeant. Ad hec, quia latiora sunt spatia locorum que ad gubernacula tue diecesis pertinent, quam ut solus per omnia discurrere et in singulis uiculis atque agellis uerbum Dei predicare, etiam anni totius emenso curriculo sufficias, necessarium satis est ut plures tibi sacri operis adiutores asciscas, presbyteros uidelicet ordinando atque instituendo doctores, qui in singulis uicis predicando Dei uerbo et consecrandis mysteriis celestibus, ac maxime peragendis sacri baptismatis officiis insistant. In qua uidelicet predicatione populis exhibenda hoc pre ceteris omni instantia procurent, ut fidem catholicam que apostolorum Symbolo continetur, et  Dominicam Orationem, omnium memorie infigere curent; idiotas quidem hec ipsa sua lingua dicere ac sedulo decantare faciant. Amplius hortatur, ut plures consecret antistites, et enorme pondus ecclesiastici regiminis diuidat in plures. Demum iterum inculcat, ut populis sufficientes doctores uite salutaris adhibeat, et hoc eos inter alia discere faciat, quibus operibus maxime Deo placere, a quibus se debeant abstinere peccatis; quam frequenti diligentia signaculo se dominice crucis suaque omnia munire; quam salutare sit omni Christianorum generi quotidiana dominici corporis ac sanguinis perceptio, iuxta quod Ecclesiam Christi per Italiam, Galliam, Africam, Greciam, ac totum Orientem solerter agere nouerat. Quod uidelicet genus religionis, ait, ac Deo deuote sanctificationis tam longe a  cunctis pene prouincie nostre laicis per incuriam docentium quasi peregrinum abest, ut hi qui inter illos religiosiores esse uidentur, nonnisi in Natali Domini et Epiphania et Pascha sacrosanctis mysteriis communicare presumant: cum sint innumeri innocentes et castissime conuersationis pueri ac puelle, iuuenes et uirgines, senes et anus, qui absque ullo scrupulo controuersie omni die dominico, siue etiam in natalitiis SS. apostolorum siue martyrum, quomodo ipse in sancta Romana et apostolica Ecclesia fieri uidisti, mysteriis celestibus communicare ualeant. Ipsi etiam coniugati, si quis sibi mensuram continentie ostendat et uirtutem castitatis insinuet, idem et licenter possint, et libenter facere uelint. uides quos ad frequentem sancte Eucaristie communionem admittendos uelit  Beda, innocentes scilicet et castissimos quosque, etiam coniugatos, dummodo prescriptam castitatis coniuiugalis regulam seruent.



uII. Bede obitus, sepulcrum et epitaphium, sanctitas declarata, reliquie.

17. Finem uiuendi fecit Beda die festo Ascensionis dominice, uII Kalend. Iunii. Nam, teste Cuthberto monacho in epistola superius relata, usque ad diem Ascensionis dominice, id est septimo Kalendas Iunii uitam ducebat. Ne quis uero excluso Ascensionis die Bedam in uigilia ipsius festi obiisse dicat, occurrit eadem epistola, in qua Beda feria quarta post horam nonam, id est, sub uesperam, presbyteris monasterii sui accitis munuscula dedisse, et ad eos uerba fecisse  dicitur. Et certe uetustis auctoribus persuasum fuit Bedam in ipso Ascensionis festo diem supremum expleuisse. Die Ascensionis, inquit Willelmus Malmesburiensis monachus loco iam citato, cum iam anima fragilem usum corporis exosa egredique gestiens palpitaret, contra Oratorium in quo consueuerat orare, cilicio subiecto decumbens, illibato sensu et hilari uultu Spiritus sancti gratiam inuitabat dicens: O rex glorie, etc. Hac oratione finita spiritum efflauit. Et Simeon Dunelmensis monachus seu potius Turgotus in libro II de Dunelmensi Ecclesia, cap. 14: Obiit uII Kalend. Iunii in Gyrwe, ibique sepultus est . . . transiit autem ipso die solemni Ascensionis dominice. Quo anno? Audi eumdem Turgotum. Anno autem dominice incarnationis DCCXXXu, imperii autem Ceolwlfi uII,  episcopatus uero Ethelwoldi anno XI, illa Ecclesie catholice lucerna ad eam que se illuminauerat lucem, illa uena aque salientis in uitam eternam, ad fontem uiuum Deum peruenit, defunctus anno etatis sue quinquagesimo nono: ex quo autem rex Oswaldus et antistes Aidanus pontificalem cathedram et monachorum habitationem in Lindisfarnensi insula instituerant, anno centesimo primo; a constructione uero monasterii Petri apostoli in Wiramuthe LXXII; porro a Patris Cuthberti transitu LXIX anno. Annum mortis recte signat Turgotus, male etatem Bede, qui Historiam suam absoluit quidem Christi anno DCCXXXI, etatis sue anno LIX, at cum superstes fuerit ad annum DCCXXXu, annos LXIII uixise dicendus est. Eosdem assignat diem et annum Thomas Stubesius Dominicanus  in libro de Actibus pontificum Eboracensium. Et certe predicto anno DCCXXXu dies Ascensionis dominice incidebat in uII Kalendas Iunias, cyclo lunari XI, concurrente u, epacta XXIII, die dominice resurrectionis Xu Kalendas Maias. Hinc corrigendus auctor libri de uita Alcwini abbatis qui iuxta quorumdam opinionem, affirmat Bedam nonagenarium decessisse anno DCCXXXI. Nec dubium quin interpolatio irrepserit in Bede epistolam ad Wichredam presbyterum de uerno equinoctio iuxta Anatolium: qua in epistola adducitur exemplum de presenti anno dominice incarnationis DCCLXXuI, ad quem sine dubio Beda non peruenit, tum quia maior centenario fuisset, tum quia S. Bonifacius Maguntinus antistes anno DCCLIu martyrio affectus, Bedam uti mortuum laudat  in suis epistolis, ut infra uidebimus. Et certe si Beda diu uixisset post annum DCCXXXI, ultra hunc annum produxisset Historiam suam. Non produxit uero, ut patet tum ex dicendis infra num. 29, tum ex Chronici Fontanellensis principatu Ludouici Pii scripti cap. 9 in hec uerba: uenerabilis presbyter Beda Historiam ecclesiasticam, quam de gente sua, id est Anglorum composuerat, usque in hunc annum, quo cesus Ragenfredus, mirabili opere perduxit, et non multo post ad celestia regna perrexit uII Kalend. Iunii. In quodam Chronico de sex mundi etatibus manu exarato principatu itidem Ludouici Augusti legi hec uerba: Karlus Martellus annis XXuII dominatur Huius anno XXII Beda presbyter Anglorum obiit.

18. Sepultus in Gyuwe, inquit Turgotus prior Dunelmensis,  in cuius uidelicet Bede honorem porticus ad aquilonalem plagam ecclesie S. Pauli in Gyrwe consecrata, uenerandam fidelibus nominis eius ibidem prestat memoriam. Ostenditur etiam locus hodie, ubi de lapide mansiunculam habens ab omni inquietudine liber sedere, meditari, legere, dictare consueuerat et scribere. Et Willelmus Malmesburiensis monachus: Sepulta est cum eo omnis gestorum pene notitia usque ad nostra tempora. Adeo nullus Anglorum studiorum eius emulus, nullus gratiarum eius sequax fuit, qui omisse monete lineam persequeretur. Pauci quos equus amauit iehsu, quamuis litteris non ignobiliter informati, uita tota ingratum consumpserunt silentium; alii uix primis labris illas gustantes, ignauum confouerunt otium. Ita cum semper pigro succederet pigrior,  multo tempore in tota insula studiorum detepuit feruor. Magnum ignauie testimonium dabunt uersus epitaphii sui, pudendi prorsus et tanti uiri mausoleo indigni.

Presbyter hic Beda requiescit carne sepultus.
Dona, Christe, animam in celis gaudere per euum,
Daque illi sophie debriari fonte, cui iam
Suspirauit ouans intento semper amore.
Est et aliud genus epitaphii non ita impolitum, quod ex Codice Thuaneo superius retulimus post Cuthberti epistolam.

19. Statim ab ipso obitu uenerabilis Beda sanctus habitus est et appellatus. S. Bonifacius in epistolis suis non semel candelam Ecclesie nuncupat, Lullus Bonifacii successor beate memorie Bedam, in cuius uenerationem holosericam uestem ad ipsius reliquias mittit. Eumdem uocat beatum Patrem, ut postea uidebimus.  Benedictus Aniane abbas, Bede subpar, ex dictis beati Bede uersus quosdam refert in Concordia Regularum cap. 36, § 6. Alcwinus etiam in prefatione commentarii super Ioannis Euangelio beatum Bedam presbyterum laudat, et in libris contra Felicem non semel. Hilduinus in epistola Areopagiticis prefixa ad Ludouicum Augustum, Bedam itidem sanctum et uenerabilem uocat. Hincmarus Rhemorum archiepiscopus uno post Bedam seculo, eumdem sanctum semel et iterum cognominat, nimirum in epistola nomine synodi Tusiacensis ad Rodulfum Bituricensem et Froterium Burdigalensem antistites, et in libro de Predestinatione, cap. 9. Notkerus Balbulus in Martyrologio XIII Kalend. April. Sanctum Bedam  presbyterum laudat. Quin etiam in Fuldensi monasterio ara sancto Bede erecta fuit ineunte seculo IX, teste HRabano Mauro in inscriptione 39 ad altare S. Benedicti in crypta occidentali, cuius hic uersus:

Cuthbertus, Beda hic, Aequitiusque manent.
In Litaniis ab Hartmanno Sancti-Gallensi monacho metrice eodem seculo compositis, apud Canisium tomo u sanctus Beda recensetur post S. Pachumium.

Pachumius, Beda, Attala, Pafnutius.
Certe Elfredus presbyter Dunelmensis, referente Turgoto in lib. III Hist. Dunelm. cap. 7, ad monasterium quod est in Gyruum, ubi Bedam doctorem conuersatum, defunctum et sepultum nouerat, singulis annis adueniente anniuersaria dormitionis eius die  uenire, ibique precibus et uigiliis solebat insistere. uiuebat porro presbyter ille Eadmundo episcopo Dunelmensi, qui anno MXX electus est.

20. Is est Elfredus qui sancti Bede reliquias clanculum suffuratus, Dunelmum transtulit. Unde sepius a suis familiariter requisitus, ubinam uenerabilis Bede ossa requiescerent, certus de re inquisita solitus erat respondere: Hoc, inquit, nemo me certius nouit. Firmum, o dilectissimi, et procul omni dubio certum habeatis, quod eadem theca que sacratissimum corpus Patris Cuthberti seruat, etiam ossa uenerandi doctoris et monachi Bede contineat. Anno MLIu, cum S. Cuthberti corpus incorruptum e loculo extraheretur, et ossa uenerabilis Bede que una cum illius corpore hospitium habuerant, pariter continebat sacculus  de lino, ut in historia translationis S. Cuthberti alias uidebimus. Que Bede ossa a ceteris reliquiis segregata, in ligneo locello inueniebantur locata, inquit Turgotus. Hugo Dunelmensis episcopus anno MCLIu electus, feretrum nimis pretiosum, auro purissimo et argento mundissimo optime fabricatum, lapidibusque pretiosis opere mirifico adornatum construxit, in quo uiri uenerabilis Bede presbyteri et Girwensis monachi ossa cum multorum aliorum sanctorum reliquiis collocauit, sicuti in appendice ad Turgotum legitur. Ioannes Spedus in Theatro Britannie, ubi de episcopatu Dunelmensi, scribit Bede monumentum marmoreum in occidentali templi Dunelmensis parte etiam nunc exstare. Et tamen in Monastici Anglic. tomo I, ossa uenerabilis Bede, Biscopi, S. Hesterpini, Sigfridi et  Herberti Wiornensium abbatum in Glastoniensi ecclesia haberi dicuntur.



uIII. Bede uaria elogia, cur et quando uenerabilis dictus.

21. Nemo fere ueterum scriptorum sine laude Bede meminit. Eum pluribus epistolis commendat S. Bonifacius Maguntinus antistes, epistola 8 ad Egbertum Eboracensem pontificem: Preterea ut mihi de opusculis Bedan lectoris aliquos tractatus conscribere et dirigere digneris, quem nuper  diuina gratia spirituali intellectu ditauit, et in uestra prouincia fulgere concessit: et ut candela quam uobis Dominus largitus est, nos quoque fruamur. Idem habet epistola 9 ad Huetbertum Wiremuthensis et Girwensis monasteriorum abbatem. Sic uero epistola 85 ad eumdem Egbertum: Modo inhianter desiderantes  flagitamus, ut nobis ad gaudium nostri meroris eo modo quo antea iam fecistis, aliquam particulam uel scintillam de candela Ecclesie, quam illuxit Spiritus sanctus in regionibus uestris, destinare curetis, id est, de tractatibus quos spiritalis presbyter et inuestigator sanctarum Scripturarum Beda reserando composuit: maxime autem si fore possit, quod nobis predicantibus habile, et manuale, et utilissimum esse uidetur, super Lectionarium anniuersarium et Prouerbia Salomonis, quia commentarios super illa edidisse audiuimus. Eodem spectat Bonifacii epistola 150 ad Cuthbertum abbatem Huetberti successorem. Hic obseruare iuuat, Bonifacium ab aliis non ab ipso Beda petere ipsius lucubrationes, eumque nuper fulsisse in prouincia Northanimbrorum: ut dubium non sit,  predictas Bonifacii epistolas post Bede obitum scriptas fuisse.

22. Non minori uenerationis studio affectus est Lullus Bonifacii successor aduersus Bedam. Id testatur Bonifaciana Lulli epistola 109 ad Cenam episcopum Anglum. Obsecro ut quemlibet horum librorum acquiras, et nobis mittere digneris, quos beate memorie Beda presbyter exposuit, ad consolationem peregrinationis nostre, id est, in primam partem Samuelis usque ad mortem Saülis libros quatuor, siue in Esdram et Neemiam libros tres, uel in Euangelium Marci libros quatuor. Eidem Lullo Gutbertus seu Cuthbertus abbas Wiremuthensis post Huetbertum  dirigit epistolas duas, que inter Bonifacianas  sunt ordine 89 et 95. In priore Cuthbertus Lullo rescribit his uerbis: Gratanter quidem munuscula tue caritatis suscepi, et eo gratantius, quo te hec intimo deuotionis affectu mittere cognoui, id est, holosericam ad reliquias beate memorie Beda magistri nostri, ob recordationem et illius uenerationem mittere destinasti. Et rectum quidem mihi uidetur, ut tota gens Anglorum in omnibus prouinciis ubicunque reperti sunt, gratias Deo referant, quia tam mirabilem uirum, preditum diuersis donis, tamque ad exercenda dona studiosum, similiterque in bonis moribus uiuentem Deus illis in sua natione donauit: quia per experimentum ad pedes eius nutritus hoc quod narro didici. Et infra: Nunc uero quia rogasti aliquid de opusculis beati Patris, cum meis pueris iuxta uires quod potui, tue dilectioni  preparaui, libellos de uiro Dei Cudberto metro et prosa compositos. Et in epist. 95, librum quem clarissimus Ecclesie Dei magister Beda de edificio templi composuit, ad consolationem tue peregrinationis mittere curaui.

23. Pluribus aliis elogiis celebratur Beda ab auctoribus, tum subparibus, tum sequioribus. Eum Alcwinus nobilissimum magistrum Bedam presbyterum in epistola 5; auctor libri de Officiis ecclesiasticis Alcwino subiectus, sacerdotem et doctorem eximium cap. de Purificatione; Ratramnus presbyterum Anglorum, membrum Christi non reprobum in libro de Natiuitate Christi cap. 8; Lanfrancus Cantuariensis archiepiscopus Eboracensis Ecclesie presbyterum et Anglorum doctorem in epistola ad Alexandrum papam  II appellant. Omnium uero illustrissimum est elogium, quod Patres concilii Aquisgranensis II anno DCCCXXXuI habiti tribuunt Bede, quem sanctis Ecclesie Patribus annumerant. Sic enim in prefatione libri III loquuntur: In fine precedentis libelli nos promisisse meminimus, quod in huius exordio, prout Deus posse dedisset, ex sanctorum Patrum oraculis breuiter ostenderemus, quod templum Domini quod a Salomone edificatum et dedicatum Domino est, figura fuerit catholice Ecclesie per uniuersum orbem diffuse; et conditor illius Salomon rex personam gesserit Christi, quod quidem nos Domino fauente adimplere conamur. Salua quippe super hac re ceterorum sanctorum eximiorum Patrum expositione, quorum dicta in subsequentibus ponenda sunt; quid uenerabilis et  modernis temporibus doctor admirabilis Beda presbyter de sepe memorato templo in Expositione Euangelii Ioannis sentiat, uideamus. En Beda uenerabilis dictus, doctor admirabilis, et Patrum numero ascriptus et quodammodo prelatus. Paschasius Ratbertus abbas Corbeiensis in suo libro de Eucaristia, itidem Bede auctoritatem in censum sanctorum Patrum refert, et Walafridus Strabus in lib. de Offic. eccles. cap. 25: Bedam Anglorum Patrem nominat. Denique Hincmarus Rhemorum antistes, testante Frodourdo in Hist. Rem. lib. III, cap. 23, Expositionem Bede in Prouerbiis Salomonis ad synodum sibi deferri petiit a Ioanne episcopo Cameracensi.

24. Admoneor hoc loco adnotare, quo tempore quaue de causa Beda sit dictus uenerabilis presbyter.  Mitto fabulas hac de re plures. Si Trithemio credimus, uenerabilis dictus est dum adhuc in uiuis erat, ideo scilicet quod cum ipsius homilie eo uiuente in ecclesiasticis officiis lectitarentur, uenerabilem nuncupabant, quem adhuc in carne degentem nondum poterant sanctum appellare. Quo factum sit, ut nomen uenerabilis passim usu receptum apud omnes, hactenus auctoritatem retinuerit. Certe in Lectionariis monasterii Corbeiensis ante quingentos fere annos manu exaratis, plures Bede homilie assignantur hoc titulo uulgato: Homilia uenerabilis Bede presbyteri. Et tamen Menardus noster in notis ad Concordiam Regularum, cap. 36, § uI, existimat recentiorem esse uenerabilis appellationem, ab Alcwino, monacho Sancti-Gallensi, Odoranno,  Willelmo Malmesburiensi, Florentio Wigorniensi, Henrico Huntidonensi et Rogerio Houedensi nequaquam usurpatam. Equidem post Bede etatem prodiisse cognomentum istud, satis probat silentium comparium auctorum, quorum nullus, quem hactenus legerim, Bedam uenerabilem appellat. In ueterrimo Codice Thuaneo ab annis octingentis manu descripto, in quo exstant Bede homilie omnes; ubique prefertur, Homilia domni Bede. Preterea ante quam Paulus Warnefridi, monachus Casinas, Lectionarium ecclesiasticum iussu Caroli Magni concinnaret, auctorum eorum quorum homilie recitabantur in officiis diuinis nomina haud precinebantur, uti Carolus in epistola ad Paulum auctor est. Si ergo Bede homilie eo uiuente in Ecclesia lecte sunt, non tamen  premissum Bede uenerabilis nomen. Iam tamen a nono seculo uenerabilis nomen Bede attribui ceptum. Amalario in libris de diuinis Officiis passim Domnus Beda, at lib. I, cap. 37, uenerabilis presbyter Beda nuncupatur, uti etiam Ione Aurelianensi episcopo in lib. I de Institut. laicali capp. 16 et 17, et lib. III capp. 6 et 7, nec non Usuardo in sincero Martyrologio Nonis Augustis. Addunt nonnulli Paschasium Ratbertum: at in loco citato ex libro de Eucaristia aliter preferunt Codices mss. in quibus hec inscriptio: Bede presbyteri in sermone suo, omisso nomine uenerabilis. Addimus uero auctorem Chronici Fontanellensis, capp. 9 et 16 , Hilduinum, Radbodum Traiectensem episcopum in sermone de S. Swiberto; et Hericum monachum,  qui in libro de Expositione computi hactenus  inedito, libros de hac eadem re precipue uenerabilis uiri domni Bede presbyteri laudat: qui auctor opus suum anno DCCCCLXXX scribebat. Nec dubium quin ab aliis eiusdem etatis auctoribus eadem appellatio frequentata fuerit, tametsi non ab omnibus; uti nec etiam nostro euo, quo honorificum istud uocabulum iampridem usu inoleuit. Mittimus alios sequiorum temporum scriptores, relaturi duntaxat Algerum cenobitam Cluniacensem, a quo uenerabilis Beda presbyter memoratur in libro I de Sacram., cap. 8, et Mattheum Westmonasteriensem monachum, cuius tempore  Beda iampridem promeruerat ut ab uniuersali Ecclesia doctor Anglorum et Pater uenerabilis  nomine censeretur. Cur uero, inquis, presbyter, non monachus, si monachus fuit? Nimirum tanta erat quondam  existimatio sacerdotalis dignitatis, ut qui hoc gradu insigniti erant, missis aliis nominibus, presbyteri uocitarentur. Hinc Hieronymus, et ipse  monachus, uulgo presbyter audit. Imo etiam abbates presbyteri  ob gradus dignitatem presbyteri, raro abbates dicebantur. Hec causa est cur SS. Carilefus, Ricarius, Gallus, Walaricus, etsi abbatiali dignitate prediti, tamen presbyteri in antiquis Martyrologiis cognominari solent.

25. Nec ab re erit obseruare hoc loco, uenerabilis nomen ab Audeno in uita S. Eligii seueriori monachorum  instituto, et monachis illustrioribus signanter attributum. Nam Buchinus ex gentili conuersus, postea, inquit, uenerabilis, id est monachus, exstitit, ac Ferrariensi cenobio prefuit, lib. I, cap. 10, et Thillo uernaculus Eligii, postmodum uenerabilem, id est, monasticam uitam duxisse dicitur; et Eligius tanquam dominos honorasse eos qui uenerabilem monachorum uitam arriperent. Ado uiennensis episcopus in historia sua de Wilicario eiusdem sedis episcopo agens, relicto, inquit, episcopatu in monasterium SS. martyrum Agaunensium ingressus, uitam uenerabilem duxit. Et in uita S. Desiderii Cadurcorum episcopi, Aruanus Scottus uitam uenerabilem in monasterio duxisse fertur. Denique, ut cetera id genus omittam, S. P. Benedictus uir uite uenerabilis a Gregorio Magno predicatur.



IX. Obseruationes in Bede xeniola.


26. Huc in secessum consulto reiecimus obseruationes nonnullas, tum in munuscula que Beda morti proximus presbyteris monasterii sui distribuit, tum in quedam ipsius opuscula.

27. Ad extremam uite periodum accedens uir sanctus, uni e discipulis suis Cuthberto hora nona dixit: Quedam pretiosa in mea capsella habeo, id est, piperem, oraria et incensa. Sed curre uelociter, et presbyteros nostri monasterii adduc ad me, ut et ego munuscula qualia Deus donauit, illis distribuam. Nimirum eo tempore, si unquam alias, moris erat, ut id genus munusculorum amici darent acciperentque  in mutue dilectionis indicium, non rerum pretium attendentes, sed animum. In S. Bonifacii archiepiscopi aliorumque equalium epistolis exempla sunt id generis complura. Sic Lullus abbatisse Kanebade, puelle regio sanguine orte, mittit tria munuscula, thuris, piperis, et cinamoni in Bonifaciana epistola 5. Anonymus quidam Eadburge abbatisse graphium argenteum, et storacis et cinamomi partem, epist. 7. Bonifacius Egberto Cantuarie archiepiscopo preter exemplaria epistolarum S. Gregorii, dirigit, ad indicium caritatis, corporale, pallium et uillosam unam ad tergendos pedes seruorum Dei, epist. 8. Huetberto abbati Wiremuthensi lectisternia caprina, epist. 9. Herefrido presbytero partem thymiamatis et sabanum pro benedictione et signo pure caritatis, epist. 10.  Ethebaldo regi accipitrem unum, duos falcones, duo scuta, et duas lanceas, epist. 19. Egberto iam laudato duas uini cupellas, epist. 85. Cynehardus autem uentane ciuitatis episcopus inter alia mittit orarium et coculam et gunnam breuem. Lege epistolam 148. Bonifacium Iu aliosque Romanos pontifices non raro pectines, specula, aliaque istiusmodi tribuisse legimus in ipsorum epistolis. Et Fortunatus in epigr. lib. XI passim gratias agit pro eulogiis transmissis. Quales putas eulogias? olere scilicet, castaneis, lacte, prunellis, ouis, etc. Nempe ut ipse ait epigr. 23:

Munere in angusto cernitur amplus amor.
Et scimus S. P. Benedictum in Regule sue cap. 54 eulogias non prohibuisse, modo ne darentur acciperenturue  citra conscientiam abbatis. Notum est munusculum auari monachi, qui S. Hilarioni ciceris fascem uirentis detulit, teste Hieronymo. Ergo uenerabilis Beda, in mutue dilectionis et fraterne concordie indicium, morti proximus dat fratribus suis presbyteris xeniola, ut memoriam sui haberent in sacris officiis, ad eum modum quo Antonius Athanasio melotem unam, Serapioni alteram, fratribus cilicinum uestimentum testamento reliquit. Cur uero, inquis, incensa? Discimus ex Gemmuli Romane Ecclesie diaconi epistola ad Bonifacium, ordine 149: Transmisimus per predictum uestrum presbyterum aliquantum coczumbri, quod incensum Domino offeratis temporibus matutinis et uespertinis, siue dum missarum celebratis solemnia, etc. Quid demum oraria?  nempe, ut coniicimus, linteola tenuia, quibus os tergi solet, que sabana uocat Bonifacius in epistola 10. In hunc enim sensum non raro sumi orarium, uocabulum alioqui uarie significationis, probat uossius in libro III de uitiis serm., cap. 31.



X. Iudicium de Bede scriptis.

28. His per quemdam excursum dictis, ueniendum est ad quasdam animaduersiones, que mihi inter euoluendum Bede scripta, tum edita, tum manu exarata, occurrerunt. Primum quidem de tempore scriptionum agendum, postea de operibus dubiis et subdititiis, postremo de relictis.

29. Beda librum tertium in Samuelem aggressus est mortuo Ceolfrido abbate, id est, anno DCCXuI, ut  ex prefatione libri III constat. Explanatiuncula in Epistolam Ioannis prima uidetur ex ipsius lucubrationibus in Scripturam sacram. Deinde Expositio in Apocalypsim, quam fratri Eusebio seu Huetberto, abbati suo futuro nuncupauit, nam binominem fuisse Huetbertum, et ob amorem studiumque pieta is Eusebium cognominatum, patet ex prefatione lib. III in Samuelem. Porro Beda librum Apocalypseos in capitula distinxit. Post Apocalypsim commentatus est librum de Actibus apostolorum, hortante Acca episcopo Hagustaldensi; tum etiam Luce Euangelium: et Questiones triginta de libris Regum explicauit, petente Nothelmo tunc presbytero Londinensi, post Cantuariensi archiepiscopo, quo adiutore in scribenda ecclesiastica Historia usus est. Bede Questiones  in utrumque Testamentum ex Anglia petiit Lupus abbas Ferrariensis, epistola 62 ad Altigisum abbatem Eboracensem. Postea omnia edidit Commentaria in Samuelem, ex quibus librum tertium, ut iam diximus, aggressus est anno DCCXuI; at uero Expositionem in Marcum uulgauit post annos plurimos quam Luce Euangelium explanauerat. Que omnia ex ipsius Bede prefationibus in eosdem libros intelliguntur. Preterea Expositionem in Epistolas Pauli, itidemque in Epistolas canonicas ex dictis S. Augustini magno studio contexuit; et librum de sex etatibus absoluit Leonis Isaurici anno IX, Christi DCCXXIu. His absolutis edidit Historiam ecclesiasticam gentis sue, quam cum Epitome adiuncta perfecit anno DCCXXXI. Nam in optimo Codice ms. qui penes nos est, predicta  Epitome ultra istum annum non excurrit, ut superius monuimus. In eadem Epitome Beda exhibet indicem lucubrationum suarum, in qua annumeratur Epistola de Aequinoctio uerno iuxta Anatolium, scripta proinde ante annum DCCXXXI. Unde exemplum in ea epistola Wichrede presbytero directa adductum de anno presenti DCCLXXuI, est interpolatio scriptoris amanuensis ipso anno epistolam exscribentis, qui Bede sententiam supposito exemplo explicare uoluit. Denique Retractationum librum in Acta apostolorum post annum DCCXXXI scripsit iam senex.

30. Preter Opera Bede in suo Indice recensita, pauca sunt que ipsi tribuere tuto possimus, excepta epistola ad Egbertum Eboracensem pontificem, scripta post annos triginta a morte Aldfridi regis  Northanimbrorum, hoc est anno Christi DCCXXXu, qui Bede supremus fuit. Commentaria in Euangelium Ioannis, siquidem Bedam habent auctorem, post annum DCCXXXI ab eo sunt edita, que ueluti quoddam Augustiniane Expositionis compendium esse uidentur, insertis hinc inde sententiis aliorum Patrum, ut capite 5 agens de Regulo, uerba Gregorii Magni adducit. Certe Ionas episcopus Aurelianensis, Ludouici Pii equalis, in lib. I de Institut. laicali cap. 13, citat plures uersus ex Beda in homilia Euangelii uigesima, qui in predictis Commentariis leguntur capite 2. Unde suspicamur legendum esse apud Ionam, in homilia Euangelii secunda. Et quidem Alcwinus in prefatione Commentarii sui in Ioannis Euangelium, ex homeliis beati Bede presbyteri multa  se assumpsisse fatetur. His insuper Beda morbo supremo decumbens, patria lingua reddidit Ioannis Euangelium, testante Cuthberto discipulo in epistola quam de ipsius obitu exarauit. In dubiorum classem reiicienda sunt Expositiones in Matthei Euangelium, Commentarius in Psalmos, uite sanctorum, exceptis Actis SS. Felicis, Cuthberti et Anastasii, que Beda agnoscit ut sua; libellus de Officiis, Commentarius in Betii librum de Trinitate, Meditationes, Passionis, Libri de Elementis philosophie, et liber de Remediis peccatorum, quem iam inter supposititia relegauit Spelmannus tomo I Conc. Angl., tametsi in collectione canonum Regino Penitentialem librum Theodori seu Bede citat in lib I, cap. 297. Iuo etiam et Gratianus ex Penitentiali Bede referunt capitulum de sacerdote Eucaristiam uomente. Non tamen preteream id  quod in Bede Homiliario Thuaneo uetustissimo legi manu recentiori ante annos quadringentos ascriptum: Ego non peto librum Expositionis Bede super Euangelia; sed peto librum Expositionis Bede super psalmos Psalterii. Apage Epistolam de diuinatione mortis, que deliramenta quantum a mente pii hominis absint, probat epistola ad Herenfridum presbyterum, libello de Tonitruis a se Latine uerso prefixa. Is est Herefridus presbyter de regno Merciorum, ad quem exstat S. Bonifacii martyris epistola 10. Auctor libri de Officiis diuinis scribebat post annum quam Pascha inciderat in uII Id. Apriles, ut patet ex cap. de Pascha annotino, quod ab anno DCCXXXI quo Beda indicem Operum suorum confecit, ante  annum DCCLXXI non accidit.

31. Scripsit quidem Beda Homiliarum Euangelii libros duos, ut ipse fatetur, seu in Lectionarium anniuersarium, ut habet S. Bonifacii epistola 9, supra num. 21 relata; at quenam ex editis ad Bedam pertineant, quenam supposite sint, interest distinguere. Sic enim explorabimus celebriores dies, qui tum anniuersaria solemnitate colebantur. In bibliotheca Thuanea habentur duo peruetusti Codices, in quibus Bede homilie reperiuntur. In primo, num. 144, ante annos octingentos exarato, homilie 39 continua serie exhibentur: in alio, num. 38, qui annos sexcentos prefert, distinguuntur in duos libros premissis ad utrumque capitulationibus. Utrumque apographum conferre et representare hoc loco iuuat. Sic procedit  Codex posterior.



INCIPIT CAPITULATIO LIBRI I DE HOMELIIS BEDAE PRESBYTERI NUMERO uIGINTI QUINQUE.

1. Homelia lectionis S. Euang. secundum Lucam, Missus est Angelus Gabriel. In primo Cod., Homelia domni Bede. In utroque sic incipit post Euangelii uerba: Exordium nostre redemptionis hodierna sancti Euangelii lectio commendat, etc, ut in editis ad diem Annuntiationis B. Marie.

2. Homelia lect. S. Euang. sec. Luc., Exsurgens Maria, inc. in utroque: Lectio quam audistis sancti Euangelii.

3. Homelia lect. S. Eu. sec. Marcum, Fuit Ioannes in deserto. In priori Codice, Homilia domni Bede DE ADuENTU DOMINI. Inc. in utroque: Aduentum dominice predicationis Ioannes preueniens, etc.

4. Homelia lect. S. Eu. sec. Ioan., Ioannes testimonium perhibet. Inc.: Redemptoris nostri precursor testimonium de ipso perhibens, etc. Deest in priori Cod.

 5. Homelia Euang. sec. Matth., Cum esset desponsata. In priori Homelia domni Bede IN uIGILIA DOMINI. Incipit in utroque: Natiuitatem Domini et Saluatoris N. I. C. qui eternus ante secula, etc.

6. Homelia S. Euang. sec. Luc., Pastores loquebantur. Inc.: Nato in Bethleem Domino, etc., ut in editis. Deest in primo Cod., citatur tamen a Iona Aurelianensi episcopo lib. II de Instit. laic., cap. 16.

7. Homelia Eu. sec. Ioan., In principio erat uerbum. In priori Cod. Homelia domni B. IN NATALI DOMINI. Inc. in utroque: Quia temporalem Mediatoris Dei et hominum, etc., ut in editis.

8. Homelia Eu. sec. Ioan., Dixit iehsu Petro, Sequere me, dicenda IN NATALI S. IOANNIS EuANG. Inc. in utroque: Lectio S. Euangelii que nobis modo lecta est, etc.

9. Hom. Eu. sec. Matth., Angelus Domini apparuit, IN NATALI INNOCENTIUM. Inc. in utroque: De morte pretiosa martyrum Christi Innocentium, etc., ut in editis.

 10. Hom. Eu. sec. Luc., Postquam consummati sunt dies octo IN OCTABAS DOMINI. I c. in utroque: Sanctam uenerandamque presentis festi memoriam, etc., ut in editis.

Hom. Eu. sec. Matth., Angelus Domini apparuit, dicenda IN uIGILIA EPIPHANIAE. Nulla homilia in utroque apog.

11. Hom. Eu. sec. Matth., uenit Iesu a Galilea in Iord. In priori Cod., Homelia domni B. die sancto THEOPHANIAE. Inc. in utroque: Lectio S. Euangelii quam modo fratres audiuimus, etc., ut in editis pro die octaua.

12. Hom. Eu. sec. Luc., Ibant patentes Iesu per omnes annos. In primo Cod., Hom. domni Bede DOMINICA PRIMA post Theophania. Inc. in utroque: Aperta nobis est, fratres char. sancti Euangelii lectio, etc., ut in editis.

13. Hom. Eu. sec. Ioan., Nuptie facte sunt. In primo Cod., Hom. domni B. DOMINICA II post Theophania.  Inc. in utroque: Quod Dominus ac Saluator noster ad nuptias uocatus, etc., ut in editis.

14. Hom. Eu. sec. Ioan., uidit Ioannes Iesum uenientem ad se. Hom. domni B. DOMINICA III post Theophania. Inc.: Ioannes Baptista et precursor Domini. Sic in utroque Cod., nisi quod in capitulatione posterioris non exstat.

15. Hom. Eu. sec. Luc., Postquam impleti sunt, dicenda IN PURIFICATIONE S. MARIAE. Inc. in utroque Codice: Solemnitatem nobis hodierne celebritatis, etc., ut in editis.

16. Hom. Eu. sec. Ioan., Erat dies festus Iudeorum. Inc.: Duo pariter miracula humane sanationis hodierna nobis S. Euangelii lectio tradit. Deest in primo Cod.

17. Hom. Eu. sec. Ioan., uoluit Iesu exire in Galileam, domni Bede post THEOPHANIA. Inc.: Audiuimus ex lectione Euangelii, fratres char. benignam Redemptoris nostri gratiam, etc. Deest in posteriori Cod.

 18. Hom. Eu. sec. Matth., Filius hominis uenturus est in gloria Patris sui. In primo Cod.: Homelia domni B. DOMINICA II in Quadragesima. Inc. in utroque: Quia Dominus ac Redemptor noster electos suos per huius uite laborem ad illam que laborem nescit, etc.

19. Hom. Eu. sec. Matth., Egressus iehsu secessit in partes Tyri. Inc.: In lectione S. Euangelii que nobis modo lecta est, etc., et hec deest in primo, exstat in editis ad Dominicam II Quadrag.

20. Hom. Eu. sec. Ioan., Perrexit iehsu in montem Oliueti. In primo apog.: Hom. domni B. DOMINICA III Quadrag. Sabb. Inc. in utroque: Presentis S. Euangelii lectionem tanto intentius considerare, etc.

21. Hom. Eu. sec. Ioan., Abiit iehsu trans mare Galilea. In primo Cod.: Hom. domni B. in Quadrag. Inc. in utroque: Qui signa et miracula Domini ac Saluatoris nostri recte cum legunt, etc., ut in editis ad Dominicam Iu Quadrag.

 22. Hom. Euang. sec. Ioan., Descendit iehsu Capharnaum. In primo Cod.: Hom. domni B. FERIA II in Quadrag. Inc. in utroque: Solet mouere quosdam quod in exordio huius lectionis, etc.

23. Hom. Eu. sec. Matth., Cum appropinquasset iehsu Hierosolymis. In primo Cod.: Hom. domni B. IN PALMIS. Inc. in utroque: Mediator Dei et hominum homo Christus iehsu, qui pro humani generis salute et passurus, etc., ut in editis.

24. Hom. Eu. sec. Ioan., Proximum erat Pascha Iudeorum. Inc.: Moris esse prudentium solet, etc. Deest in primo apog. Exstat in editis.

25. Hom. Eu. sec. Ioan., Ante diem festum Pasche. In primo Cod.: Hom. domni B. IN CeNA DOMINI. Inc. in utroque: Scripturus euangelista Ioannes memorabile illud Domini mysterium, etc., ut in editis.

In posteriori Codice post librum primum homiliarum legitur: Explicit Homeliarum liber primus, numero 25. Et tamen in ipso Codice exstant homilie duntaxat 23. Alias ex priori suppleuimus. Pergit  Codex posterior.



INCIPIT CAPITULATIO LECTIONUM S. EuANGELII, NUMERO XXIu IN LIBRO II EIUSDEM AUCTORIS.

1. Homelia S. Euang. sec. Matth., uespere autem Sabbati. In primo Cod.: Hom. domni Bede IN uIGILIA PASCHAE. Inc. in utroque: uigilias nobis huius sacratissime noctis, etc., ut in editis.

Hec homilia legebatur in uigilia, hoc est in matutino officio Pasche. Et tamen in primo Cod. inseritur hoc loco homilia S. Gregorii in die sancto Pasche legi solita. Idem obserua de uigilia Pentecostes, infra.

2. Hom. Eu. sec. Luc., Stetit iehsu in medio discip. suor. In primo Cod.: Hom. Domni Bede FERIA III in Pascha. Inc. in utroque: Gloriam sue Resurrectionis Dominus et Redemptor noster, etc., ut in editis.

3. Hom. Eu. sec. Matth., Undecim discipuli. In  primo ms.: Hom. domni B. FERIA uI in Pascha. Inc. in utroque: Euangelica lectio, fratres char. quam modo audiuimus, etc., ut in editis.

4. Hom. Eu. sec. Luc., Una Sabbati ualde diluculo. Inc.: Aperta nobis est, fratres, de Resurrectione Domini et Redemptoris nostri lectio recitata, etc. Deest in primo Cod. et in editis.

5. Hom. Eu. sec. Ioan., Modicum et iam non uidebitis me. In primo apog.: Hom. domni B. IN DOMINICA II post octabas Pasche. Inc. in utroque: Leta Domini et Saluatoris nostri promissa, etc., ut in editis.

6. Hom. Eu. sec. Ioan., uado ad eum qui misit me. In primo Cod.: Hom. domni B. TERTIA DOMINICA post S. Pascha. Inc. in utroq.: Sicut ex lectione euangelica, fratres char. audiuimus, etc., ut in editis.

7. Hom. Eu. sec. Ioan., Si quid petieritis Patrem. Inc.: Potest mouere infirmos auditores, etc. Deest in primo Cod. Exstat in editis.

8. Hom. Eu. sec Luc., Petite et dabitur uobis. In primo Cod.: Hom. domni B. in Letania maiore. Inc.  in utroque: Dominus et Saluator noster ad celestis regni gaudia, etc., non exstat in editis.

9. Hom. Eu. sec. Luc., Hec sunt uerba que locutus sum, dicenda in ASCENSA DOMINI. Inc.: Ascensurus in celum Dominus, etc. In utroque ms. Alia in editis.

10. Hom. Eu. sec., Ioan. Cum uenerit Paraclitus, dicenda DOMINICA post Ascensa Domini. Inc.: Ex multis sancti Euangelii locis inuenimus, etc. In utroque et in editis. Hec homilia citatur ab Amalario lib. I de Offic., cap. 37; item lib. II, cap. 1.

11. Hom. Eu. sec. Ioan., Si diligitis me, IN uICILIA PENTECOSTEN. Inc.: Quia Spiritus sancti hodie, fratres cariss. celebramus aduentum, etc. In utroque ms. et in editis.

12. Hom. Eu. sec. Ioan. Erat homo ex Phariseis. In primo Cod.: Hom. domni B. in Octau. Pentecost Inc. in utroq.: Sicut ex lectione S. Euangelii, fratre cariss., audistis, etc. Exstat in editis ad diem Inuentionis S. crucis, et citatur in epistola quam Hincmarus  Rhemensis archiepiscopus scripsit nomine concilii Tusiacensis ad Rodulfum Bituricensem et Frotarium Burdigalensem antistites.

13. Hom. Eu. sec. Luc., Fuit in diebus Herodis, dicenda IN uIGILIA S. IOANNIS. Inc.: uenturus in carne Dominus et Redemptor noster, etc. In utroque ms. et in editis.

14. Hom. Eu. sec. Luc., Elizabeth impletum est tempus, dicenda IN NATIuIT. S. IOANNIS BAPT. Inc.: Precursoris Domini natiuitas, etc. In utroque Cod. et in editis.

15. Hom. Eu. sec. Ioan., Dixit iehsu Simoni Petro, dicenda IN uIGILIA Apost. Petri et Pauli Inc.: uirtutem nobis perfecte dilectionis, etc. In utroque ms. et in editis.

16. Hom. Eu. sec. Matth., uenit iehsu in partes Cesaree, dicenda in NATALE apost. Petri et Pauli. Inc.: Lectio S. Euangelii quam modo, fratres, audistis, tanto intentius cogitanda, etc. In utroque ms. et in  editis.

17. Hom. Eu. sec. Matth., Dixit Simon Petrus ad Iesum: Ecce nos reliq. omnia, dicenda IN NATALI S. BENEDICTI, Biscopi scilicet. Inc.: Audiens a Domino Petrus, etc., ut in posteriori apog. et in editis. Deest in primo ms.

18. Hom. Eu. sec. Matth., Accessit ad Iesum mater filiorum Zebed. IN NATALE S. IACOBI APOST. Ad it primus Codex Iacobi fratris Domini. Inc. in utroq.: Dominus conditor ac redemptor noster uulnera superbie nostre, etc., ut in editis.

19. Hom. Eu. sec. Matth., Exiens iehsu de finibus Tyri. Inc.: Surdus ille, et mutus quem mirabiliter curatum a Domino, etc., ut in editis. Deest in primo Cod.

20. Hom. Eu. sec. Matth., Audiuit Herodes tetrarcha, dicenda IN DECOLLATIONE S. IOANNIS BAPT. Inc.: Natalem, fratres cariss. B. Ioannis diem celebrantes, etc., ut in editis. Deest in primo Cod.

 21. Hom. Eu. sec. Ioan., Facta sunt encenia, dicenda IN DEDICATIONE ECCLESIAE. Inc. in utroq.: Audiuimus ex lectione euangelica, fratres cariss., quia facta sunt encenia, etc., ut in editis. In posteriori Cod. hec homilia sequenti postponitur, preponitur in priori.

22. Hom. Eu. sec. Matth., uidit iehsu hominem in teloneo, dicenda IN NATALE S. MATTHAEI apost. Inc. in utroque: Legimus apostolo dicente, quia omnes peccauerunt, etc., ut in editi.

23. Hom. Eu. sec. Ioan., Stabat Ioannes et ex discipulis eius duo, dicenda IN NATALE S. ANDREAE apost. Inc. in utroque: Tanta ac talis est Scripture diuine sublimitas., etc., ut in editis pro uigilia festi.

24. Hom. Euang. sec. Ioan., uoluit iehsu exire in Galileam. Inc.: Audiuimus ex lectione euangelica, fratres cariss., benignam Redemptoris nostri gratiam, etc. Deest in primo Cod. utpote lacero.

Sic uero desinit Codex posterior. Explicit Homeliarum liber secundus Bede presbyteri, numero 24.

 32. Ex his intelligimus, homilias in dominicos dies post Trinitatem, item in festos S. Stephani protomartyris, S. Scholastice, S. Marie Magdalene, Transfigurationis Domini, Assumptionis B. Marie, S. Bartholomei, Natiuitatis B. uirginis, S. Michelis, S. Luce, Presentationis B. Marie, et alias de Communi martyrum, etc., aut subdititias esse, aut dubias, aut certe ex sinceris Bede commentariis in Marcum et Lucam expressas. Certe homilia de S. Scholastica S. Bertario abbati Casinensi tribuitur in Casinensi Cod. ms. et sermo in festo omnium sanctorum legi solitus ascribitur HRabano Mauro in apographis nonnullis, nescio an bene. Illud mouet, quod Festum omnium sanctorum institutum est a Gregorio papa III,  ut probant ueterrima Usuardi exemplaria, et Menardus noster in librum Sacramentorum S. Gregorii pag. 184; at sermo iste Bede stylum sapit. Denique sermo Bede ascriptus in uersum psalmi, Dominus de celo prospexit super filios hominum, etc., haudquaquam ipsius Bede est, cum in eo referatur testimonium petitum ex uita Gregorii Magni, a Ioanne Diacono scripta post annos centum et quinquaginta a morte Bede uenerabilis.

33. Sunt qui Bede Expositiones in Pauli Epistolas ex libris S. Augustini excerptas cuidam Floro, monacho  Trudoniano, tribuendas existimant. Sic enim prefert egregium apographum Corbeiense, duobus uoluminibus distinctum: Expositiones Epistolarum S. Pauli apostoli ex libris S. Augustini  doctoris eximii a quodam Floro collecte. Et in fine: Compositus est liber iste, id est, scriptus, a Richero subpriore et Ioanne suo scriptore monoculo, anno quo restituta est ecclesia S. Ioannis Corbeie, et Turonis est secunda sedes Romane urbis  anno MCLXIu, Ludouico rege Francorum, Theodorico episcopo Ambianensi, Ioanne Corbeie abbate. uerum expositiones iste, que duobus illis uoluminibus continentur, eedem ipse que in Bede Operibus exstant, sunt uerus ac genuinus Bede fetus, tum quia ipse in syllabo Operum suorum meminit earum expositionum, tum quia alia reperitur commentatio, Flori nomine predita, non tantum ex Augustini, sed et aliorum Patrum operibus contexta, qualis penes Petrum Franciscum  Chiffletium soc. Iesu uirum eruditissimum manu descripta habetur, ad eum modum quo Claudius Scottus, postea Taurinensis episcopus, aliam in Pauli itidem Epistolas ex Augustini aliorumque Patrum sententiis deflorauit. Et tamen Ratbertus monachus in lib. de casibus monasterii S. Galli cap. 10 memorat Collectanea FLORI presbyteri de uoluminibus S. Augustini in Epistolam Pauli ad Romanos: et paulo post Collectanea Flori in Epist. ad Corinth. secundam et ad Hebreos: denique Lupus abbas Ferrariensis Collectaneum Bede in Apostolum ex operibus Augustini laudat in epistola 76.

34. In editis Bede operibus desiderantur  genuina eius opera quedam, nempe, Explanatio in Canticum Habacuc, que in apographo nostro  num. 275 hoc prefert exordium: Canticum prophete Habacuc quod tibi exponi petisti, dilectissima in Christo soror, sacramenta dominice Passionis maxime pronuntiat. Unde ex consuetudine sancte et uniuersalis Ecclesie sexta sabbati, qua eadem passio completa est, solet in laudibus matutinis per singulas hebdomadas solemniter repeti, etc. Item desideratur carmen de diuino iudicio ad Accam episcopum, editum a Simeone Dunelmensi monacho in libro de gestis regum Angl. qui Bede etiam in ms. Cod. Thuaneo ascribitur. Epistola de sexta mundi etate ad Plegwinam, que una cum Historia abbatum monasteriorum Wiremuthensis et Girwensis et epistola ad Egbertum Eboracensem antistitem a Wareo nuper uulgata est. Sincerum Bede Martyrologium in tomo III Martii  Bollandiani recens in lucem prodiit: in quo tamen an Festum omnium sanctorum locum habere debeat, dubium est, cum Beda quatuor tantum annis uixerit post creationem Gregorii pape tertii, qui huius solemnitatis auctor est. Istius Martyrologii uerba de S. Lupo Tricassino episcopo adducit Herricus noni seculi auctor in libro I de Mirac. S. Germani episc. Antisiod. cap. 15. Quedam etiam refert Amalarius libro II de diuin. Off., cap. 24, qui auctor fallitur in libro Iu, capp. 39 et 41, in citando Bede libro de uita S. Cuthberti. Ea enim uerba que memorat, in neutra Bede lucubratione de S. Cuthberto; at in ea quam anonymus quidam monachus Lindisfarnensis tribus libris in Martio Bollandiano editis adornauit, reperitur. In perantiquo et optimo apographo nostro,  num. 546, in quo Bede opus de computo habetur, leguntur uersus domni Bede ad componendum horologium, hoc initio:

Quos cursus solis iungant sua tempora menses,
Carmine nunc, lector, paucis aduerte, docebo.
uerum hi uersus non Bede, sed Wandalberto diacono Prumiensi tribuendi sunt. In eodem Cod. ms. exstant etiam plures scriptiones de Computo, in his  Excerptio uel Expositio computi Herici monachi, illustrando Bede commentario instituta, cuius Prologus sic se habet. Cum quibusdam fratribus nostris adolescentulis quedam calculatorie artis rudimenta communi sermone explicare cepissem, huiusce quoque non contemnende  doctrine aliquid impertirem, quos in arte grammatica, prout diuina auxiliata est munificentia, aliquatenus introduxeram; nescio quo accensi desiderio, instare uehementer ceperunt, quatenus ea que uiua uoce deprompseram, multorum utilitati profutura qualitercunque scripto ederem. Quibus obnixius renitens, id quod ostenderam superesse libros de hac eadem re . . . . . precipue uenerabilis uiri domni Bede presb., etc. Sub finem expositionis auctor scribere se indicat anno DCCCCLXXX,  indict. uIII, ut proinde alius sit ab Herrico monacho Antisiodorensi, qui integro seculo fuit superior. An uero Helpericus cenobii S. Galli monachus, qui librum de Computo scripsit, testante Trithemio lib. II de uir. illust. ord. S. Bened., cap. 77. Lege carmen de psalmo CXXII in tomo uI antiq. Lect. Canisii, pag. 619, Bede uenerabili ascriptum, si tanti est.





uITA BEDAE uENERABILIS PRESBYTERI ET MONACHI GIRWENSIS, Scripta partim a CUTHBERTO ipsius discipulo, partim ab alio qui seculo XI uixit.


 1. Fuere Bede tres, haud longo tempore abinuicem summoti. Maior Beda presbyter et monachus Lindisfarnensis laudatur a Beda uenerabili in libro de uita S. Cuthberti, cap. 37. Alterum Bedam monachum sanctum, Caroli Magni equalem, celebrant Genuenses, de quo agemus seculo insequenti. Medius inter utrumque, sed utroque illustrior fuit Beda uenerabilis presbyter et monachus Girwensis, Beda seu Bedan antiquis absque uocabuli flexione dictus, cuius gesta hic representare curamus.

2. Tametsi Beda uenerabilis plures habuit laudatores et precones, tamen diligentem gestorum suorum scriptorem habuit neminem inter antiquos. Nam ea quam exhibemus ipsius uita, rectius Bede breuis commendatio dicenda est, quam accurata et absoluta narratio. Certe in apographo Cheminionensi hanc prefert inscriptionem: Breuis commemoratio de uenerabili B da presbytero et monacho, catholico doctore sancte Ecclesie et Scripturarum expositore. Et in fine: Explicit breuis commemoratio de Beda presbytero, quam edidit Antonius eius discipulus. Forsan legendum Cuthbertus, Bede reuera discipulus, et post Huethbertum abbas Girwensis, cuius Cuthberti epistola de preceptoris sui obitu hic refertur. Siquidem auctor ille qui cetera superaddidit, longo post Bedam tempore uixit, ut qui mentionem facit Bede translationis Dunelmum, que procedente seculo XI facta est. Edwardus Maihew in Martyrologio Benedictino-Anglicano citat anonymum quemdam perantiquum, ex cuius lucubratione ms. refert nonnulla fragmenta, que Bede res gestas parum illustrant. Potiora sunt que leguntur tum apud Simeonem Dunelmensem precentorem, seu potius Turgotum priorem Dunelmensem in libro II de Ecclesia Dunelm., capp. 14 et 15, omnino sane huic uite a nobis relate consonantia, tum apud Willelmum Malmesburiensem, lib. II de regib. Angl. cap. 4, tum apud Mattheum Westmonasteriensem monachos ad annum 734, ex quibus aliisque scriptoribus Britannicis et Bede ipsius scriptis conficiemus eius Elogium, quod uice commentarii uite sequenti subiiciemus. Legesis Edwardum Mathew ad diem 27 Maii, et Ioannem Capgrauium in Legenda sanctorum Anglie.



uITA BEDAE uENERABILIS PRESBYTERI.


1. uenerabilis et Deo dilectus presbyter Beda natus est in prouincia Northanimbrorum, in territorio monasterii apostolorum Petri et Pauli quod est ad Wiramutha et in Giruum, anno [a 1Kb] dominice Incarnationis sexcentesimo septuagesimo septimo,  qui est annus secundus solitarie uite S. Cuthberti. In quod monasterium cura propinquorum, cum esset septem annorum, datus est educandus reuerendissime abbati Benedicto, ac deinde Ceolfrido, anno scilicet decimo postquam idem monasterium S. Petri apostoli fundatum est: ex quo autem S. Pauli monasterium  fuerat inceptum anno tertio. Que utraque monasteria tanta pace et concordia et eadem familiaritate et fraterna societate fuerant coniuncta, ut sicut ipse Beda postea describit, pro uno in duobus locis posito haberentur monasterio. Unde ipse in historia Anglorum unius mentionem faciens, monasterium, inquit, Petri et Pauli, quod est ad ostium Wiri amnis et iuxta amnem Tina, in loco qui uocatur in-Gyruum.

2. Hic itaque infantulus bone spei, et diuina et seculari litteratura diligenter imbuitur, quandoque sancti Spiritus organum futurus: quo eius precordia irradiante, in sancte uniuersalis Ecclesie munimentum plurimos in Noui et ueteris Testamenti expositionem libros erat compositurus. Et cum in  Latina erudiretur lingua, Grece quoque peritiam non mediocriter percepit. Quippe per id temporis in monasterio prefato deditus erat studio, quando Theodorus archiepiscopus et Hadrianus abbas, qui litteris sacris simul et secularibus abundanter ambo eruditi erant, peragrata tota Britannia congregantes discipulorum cateruam, scientie salutaris quotidie flumina irrigandis eorum cordibus emanabant, ita ut etiam metrice artis, astronomie, et arithmetice disciplinam inter sacrorum apicum uolumina suis auditoribus contraderent. [ [a 1Kb] Sic enim de his ipse Beda loquitur, deinde et istud subiungit : »Indicio est, inquit, quod usque hodie supersunt de eorum discipulis, qui Latinam Grecamque linguam eque ut propriam in qua nati  sunt norunt.« Transeunte autem ad celestia patre Cuthberto, ille uite ipsius egregius quandoque scriptor futurus Beda etatis iam tunc undecim, studii uero in monasterio quatuor habebat annos.]

3. Hic igitur Beda in extremo quidem mundi angulo uiuens latuit, sed post mortem per uniuersas mundi partes omnibus in libris suis uiuens innotuit. In quibus terrarum regionumque diuersarum situs, naturas, qualitates, subtiliter, ac si cuncta ipse peragrasset, plerumque describit: cum ab infantia in monasterio nutritus totam ibidem usque euocationis sue diem uitam transegerit, licet quidam eum fuisse Rome asserere uelint. Ne uero quisquam aliud quam est de illo nos dicere suspicetur, ipsius de semetipso dicta congruum subiungere  uidetur.

4. »Ego, inquit, Beda famulus Christi, et presbyter monasterii beatorum apostolorum Petri et Pauli, quod est ad Wiramutha et in-Gyruum, natus in territorio eiusdem monasterii, cum essem annorum septem, cura propinquorum datus sum educandus reuerendissimo abbati Benedicto, ac deinde Ceolfrido: cunctumque ex eo tempus uite in eiusdem monasterii habitatione peragens, omnem meditandis Scripturis operam dedi, atque inter obseruantiam discipline regularis et quotidianam cantandi in ecclesia curam semper aut discere, aut docere, aut scribere dulce habui. Nono decimo autem uite mee  anno diaconatum, tricesimo gradum presbyteratus, utrumque per ministerium reuerendissimi episcopi Ioannis iubente Ceolfrido abbate suscepi. Ex quo tempore accepti presbyteratus, usque ad annum etatis mee quinquagesimum nonum hec in Scripturam sanctam mee meorumque necessitati ex opusculis uenerabilium Patrum breuiter adnotare, siue etiam ad formam sensus et interpretationis eorum superadiicere curaui.

    »In principium Genesis usque ad natiuitatem Isaac et eiectionem Ismelis libros tres.
    De tabernaculo et uasis eius ac uestibus sacerdotum libros tres.
    In primam partem Samuelis, id est, usque ad mortem Saulis, libros quatuor.
     De edificatione templi allegorice expositionis, sicut et cetera, libros duos.
    Item in Regum, librum triginta questionum.
    In Prouerbia Salomonis libros tres.
    In Esdram et Neemiam libros tres.
    In Cantica canticorum libros sex.
    In Canticum Abacuc librum unum.
    In librum B. Patris Tobie explanationis allegorice de Christo et Ecclesia librum unum.
    Item Capitula lectionum in Pentateuchum Moysi, Iosue, Iudicum.
    In libros Regum et uerba dierum.
    In librum B. Patris Iob.
    In Parabolas, Ecclesiasten, et Cantica canticorum.
     In Esaiam prophetam, Esdram quoque, et Neemiam.
    In Euangelium Marci libros quatuor.
    In Euangelium Luce sex.
    Homeliarum Euangelii libros duos.
    In Apostolum quecunque in Opusculis S. Augustini exposita inueni, cuncta per ordinem transcribere curaui.
    In Actus apostolorum libros duos.
    In Epistolas septem canonicas libros singulos.
    In Apocalypsim S. Ioannis libros tres.
    Item Capitula lectionum in totum Nouum Testamentum excepto Euangelio.
    Item librum Epistolarum ad diuersos, quarum de sex etatibus seculi una est.
     De mansionibus filiorum Isrel una.
    Una de eo quod ait Esaias: Et claudentur ibi in carcerem, et post dies multos uisitabuntur.
    De ratione bissexti una.
    De equinoctio iuxta Anatolium una.
    Item de Historiis sanctorum. Librum uite et passionis S. Felicis confessoris de metrico Paulini opere in prosam transtuli.
    Librum uite et passionis S. Anastasii male de Greco translatum, et peius a quodam imperito emendatum, prout potui ad sensum correxi.
    uitam S. Patris monachi simul et antistitis Cuthberti  et prius heroico metro, et postmodum plano sermone descripsi.
    Historiam abbatum monasterii huius, in quo superne pietati deseruire gaudeo, Benedicti, Ceolfridi et Huetberti in libellis duobus.
    Historiam ecclesiasticam nostre insule ac gentis in libris quinque.
    Martyrologium de natalitiis sanctorum martyrum diebus, in quo omnes quos inuenire potui non solum qua die, uerum etiam quo genere certaminis, uel sub quo iudice mundum uicerint, diligenter adnotare studui.
    Librum hymnorum de diuerso metro siue rhythmo.
    Librum Epigrammatum heroico metro siue elegiaco.
     De natura rerum et de temporibus libros singulos.
    Item de temporibus librum unum maiorem.
    Librum de orthographia alphabeti ordine distinctum.
    Item librum de metrica arte, et huic additum alium de schematibus siue tropis libellum; hoc est de liguris modisque locutionum, quibus Scriptura sancta contexta est.«


5. Cum ergo libros hos peruigili studio edidisset, obiit septimo Kalendas Iunii in Gyrwe, ibique sepultus est. Sed post multa annorum curricula ossa illius inde translata, et cum incorrupto sanctissimi Patris Cuthberti corpore sunt collocata. Transiit autem ipsa die solemni Ascensionis dominice. Cuius  nos transitum melius uerbis ipsius scribendum putamus, cui eius discipulus uocabulo Cuthbertus presens fuit, ad condiscipulum taliter scribens.

»Dilectissimo in Christo collectori Cuthwino Cuthbertus condiscipulus in Deo eternam salutem.

»Munusculum quod misisti libenter accepi, multumque gratanter litteras tue deuote eruditionis legi, in quibus maxime quod desiderabam, Missas uidelicet et orationes sacrosanctas pro Deo dilecto Patre ac magistro nostro Beda a uobis diligenter celebrari reperi. Unde delectat magis pro eius caritate, quantum fruor ingenio, paucis sermonibus dicere, quo ordine migrarit e seculo, cum etiam hoc te desiderasse et poscere intellexi. Grauatus quidem est infirmitate maxima creberrimi anhelitus, sine dolore  tamen, ante diem Resurrectionis dominice, id est fere duabus hebdomadibus: et sic postea letus et gaudens gratiasque agens omnipotenti Deo omni die et nocte, imo horis omnibus usque ad diem Ascensionis dominice, id est, septimo Kalendas Iunii uitam ducebat, et nobis suis discipulis quotidie lectiones dabat, et quidquid reliquum erat diei in psalmorum decantatione occupabat: totam quoque noctem in  letitia et gratiarum actione peruigil ducebat, nisi quantum modicus somnus impediret. Euigilans autem statim consueta repetiuit, et expansis manibus Deo gratias agere non desiuit. O uere beatus uir! Canebat sententiam beati Pauli apostoli: Horrendum est incidere in manus Dei uiuentis, et multa alia de sancta Scriptura, que in nostra quoque lingua, hoc est Anglica, ut erat doctus in nostris carminibus, nonnulla dixit [a 1Kb] . Cantabat etiam Antiphonas secundum nostram consuetudinem [b 1Kb] et sui, quarum una est: O Rex glorie, Domine uirtutum, qui triumphator hodie super omnes celos ascendisti, ne derelinquas nos orphanos, sed mitte promissum Patris in nos Spiritum ueritatis. Alleluia. Et cum uenisset ad illud uerbum, ne derelinquas nos orphanos, prorupit in lacrymas, et  multum fleuit. Et post horam cepit repetere que inchoauerat. Et nos audientes luximus cum illo. Altera uice legimus, altera plorauimus, imo semper cum fletu legimus. In tali letitia quinquagesimales dies usque ad diem prefatum deduximus, et ille multum gaudebat, Deoque gratias agebat, quia sic meruisset infirmari. Referebat, et sepe dicebat: Flagellat Deus omnem filium quem recipit, et multa alia de sancta Scriptura. Sententiam quoque S. Ambrosii: Non sic uixi, ut me pudeat inter uos uiuere; sed nec mori timeo, quia bonum Dominum habemus. In istis autem diebus duo opuscula multum memoria digna, exceptis lectionibus quas accepimus ab eo, et cantu psalmorum, facere studebat. Euangelium scilicet sancti Ioannis in nostram linguam ad utilitatem  Ecclesie conuertit, et de libris Notarum Isidori episcopi Exceptiones quasdam, dicens: »Nolo ut discipuli mei mendacium legant, et in hoc post obitum meum sine fructu laborent.« Cum uenisset autem tertia feria ante Ascensionem Domini, cepit uehementius egrotare in anhelitu, et modicus tumor in pedibus apparuit. Totum autem illum diem ducebat et hilariter dictabat, et nonnunquam inter alia dixit: Discite cum festinatione; nescio quandiu subsistam, et si post modicum tollat me Factor meus. Nobis autem uidebatur quod suum exitum bene sciret. Et sic noctem in gratiarum actione peruigil duxit. Et mane illucescente, id est quarta feria, precepit diligenter scribi que ceperamus. Et hoc facto, usque ad tertiam horam ambulauimus deinde cum reliquiis  sanctorum, ut consuetudo diei illius poscebat. Unus uero erat ex nobis cum illo, qui dixit illi: Adhuc, magister dilectissime, capitulum unum deest, uideturne tibi difficile plus te interrogari? At ille: Facile est, inquit, accipe tuum calamum et tempera, et festinanter scribe. Quod ille fecit. Nona autem hora dixit mihi: [c 1Kb] Curre uelociter, et presbyteros nostri monasterii adduc ad me, ut et ego munuscula,  qualia Deus donauit, illis distribuam. Diuites autem in hoc seculo aurum et argentum et alia queque pretiosa student dare: ego autem cum multa caritate et gaudio fratribus meis dabo quod Deus dederat. Et allocutus est unumquemque, monens et obsecrans pro eo missas celebrare et orationes diligenter facere: quod illi libenter spoponderunt. Lugebant autem et flebant omnes, maxime quod dixerat, quia amplius faciem eius in seculo hoc non essent uisuri. Gaudebant autem quia dixit: Tempus est ut reuertar ad eum qui me fecit, qui me creauit, qui me ex nichilo formauit. Multum tempus uixi, bene, mihi pius Iudex uitam meam preuidit, tempus resolutionis mee instat, quia cupio dissolui et esse cum Christo. Sic et alia multa  locutus est in letitia. Diem usque ad uesperam duxit, et prefatus puer dixit: Adhuc una sententia, magister dilecte, non est descripta. At ille: Scribe, inquit, cito. Post modicum dixit puer: Modo sententia descripta est. At ille: Bene, inquit, ueritatem dixisti: consummatum est, accipe caput meum in manus tuas, quia multum me delectat sedere ex aduerso loco sancto meo, in quo orare solebam, ut et ego sedens Patrem meum inuocare possim. Et sic in pauimento sue casule  decantans Gloria Patri, et Filio, et Spiritui sancto, cum Spiritum sanctum nominasset, spiritum e corpore exhalauit ultimum, ac sic regna migrauit ad celestia.  Omnes autem qui uidere beati Patris obitum, nunquam se uidisse unum alium in tam magna deuotione atque tranquillitate uitam finisse dicebant: quia sicut audisti, quousque anima in corpore fuit, Gloria Patri, et alia quedam spiritualia expansis manibus Deo uiuo et uero gratias agere non cessabat. Scito autem, frater carissime, quod multa possem narrare de eo; sed breuitatem sermonis ineruditio lingue facit  .


Crystallus patrie, gregis astrum, lumen auorum,
   Laus iuris, baiulus legis, honorque iacet.
Beda datus sacris, grauitate senex, puer annis,
   Deuote mentis ethera thure replet.
Discit, scrutatur diuina, docet, meditatur:
   Huius cura Deo reddere uota fuit.
 Iustitie sedes, uirtutum regia, casus
   Illecebre, gladius lubrica carnis arans.
Ense pio uerbi confratrum castra tuetur,
   Ne Christi miles hoste ruente ruat.
Non inuasit eo presente penuria mentes:
   Esurie lesis pascua leta fuit.
Huius in Ecclesia nardus respirat odorem,
   Et circumfusos mulcet odore bono.
Hic dum subtrahitur ceco carbunculus orbi,
   Orbis damna ferens munere lucis eget.
uellere deposito superum comitatur ouile,
   Cui merces operis uita beata Deus.





uITA BEDAE uENERABILIS, AUCTORE ANONYMO PERuETUSTO.


 Inter catholicos sacre Scripture expositores qui secundo post apostolos loco refulserunt mundi luminaria, sacre eruditionis presbyter ac imitabilis uite monachus Beda nomen honoris excellentis tenet et locum. Nec immerito eum intra numerum doctorum sancta admittit Ecclesia; quorum in sacris Scripturis studium, diligentiam, intentionem imitans, dum meditando ac scribendo prosequitur, in munimen et decorem domus Dei magnam muneris sacri portionem uerus Isrelita obtulit. Edidit namque non pauca in explanationem diuinorum eloquiorum apostolico sale condita uolumina; que super inuiolabilis fidei petram solidata, portarum infernalium nullo poterunt impulsu labefactari. Cuius uiri ante mortem quidem, utpote extra orbem degentis in insula Oceani,  nomen in obscuro latuit: post mortem uero Deo, ut Scriptura ait, educente nubes ab extremo terre, quocunque peruenit apostolorum sonus, ipse libris tuis in memoria fidelium uiuit, et lucerna supra candelabrum  Ecclesie posita omnibus qui in domo Dei sunt lucet, ut matrem Ecclesiam que se in Christo Iesu regenerans illuminauerat, ipse cooperante Dei gratia scriptis illuminaret. Cum ergo tam sublimiter merito doctrine cum principibus Ecclesiarum sedeat, et inter eos solium glorie teneat, ubique gentium cum iis clamans, et quasi tuba uocem Euangelii exaltans; tanta tam illustris uiri claritudo quodam uidetur obscurari deiectionis nubilo, si unde uel quis queue illius uita aut qualis eius uite fuerit terminus, aures Ecclesie silentio pretereat, quasi uidelicet inutile quippiam uel etiam indignum, quod nesciri potius expediat. Procul sit contagium huiusce suspicionis de illo uase electionis et organo sancti Spiritus, cuius, sicut doctrina fides roboratur, sic et  exemplo uite dummodo innotescat, nichilominus fidei ardentius amor inflammatur. Ab ipsis siquidem cunabulis in domo Domini plantatus, gratia prouehente ut palma excrescens iustitie flores emisit, iugiter  annuntians misericordiam Dei et ueritatem in psalterio decem chordarum, cum cantico uerborum iungens citharam operum bonorum. Quippe inter sanctos et a sanctis sub monasterialibus disciplinis enutritus, et litteris liberaliter institutus, sanctus cum sanctis et innocens cum innocentibus peragens cursum etatis insistebat conamine toto immaculatum se custodire ab hoc seculo. Cuius rei fidem factura indubiam, tam sua de se quam aliorum scripta quia de diuersis collegimus, quasi collectis in unam corporis compagem hinc inde membrorum particulis, perfectum in Christo uirum describendo compinximus. Scriptorum namque series, que per uolumina diuersorum sparsim interrupta memorabilis uiri notitiam legenti preciderat, continuata sicut gestorum  ordo expetit, eius agnitionem digeste lectionis efficacia expressius informat. Et certe huius negotii difficultas quam quidem peritorum strenua sedulitas facile admittit, nostras qui nec uerbo nec scientia aliquid digne ualemus, uires transcendit. uerum quia omnia possibilia credenti, non deficiemus uerbo qui credimus in uerbum, Christum dico Dei uirtutem et Dei sapientiam; quem ut nostri operis et sermonis principium habere mereamur et finem, eius misericordia quidquid uel dicturi sumus uel facturi, et aspirando preuenire, et adiuuando prosequi dignetur.



Incipit uita uenerabilis Bede presbyteri et Girwensis monachi.

Humane salutis auctore Christo Iesu in messem  crediture multitudinis mittente operarios sancte predicationis, iamque per mundum uniuersum omni creature coruscante Euangelii gratia, prouincia quoque Northanhumbrorum quanquam extremo pene situ ab orbe seclusa diuine agnitionis particeps, in frigida plaga Aquilonis sacro incanduit igne Saluatoris. Ignem namque sancti Spiritus uenit Dominus mittere in terram; et quia non est qui se abscondat a calore eius, etiam extrema nationum penetrans, flammas sue dilectionis operatur in cordibus humanis, ut a uetustate uite discedentes, noua in Christo fiant creatura. Denique percepta fide, ex infidelibus qui iuxta Scripturam sunt latera illius apostatici Aquilonis, fundatur ibi ciuitas magni Regis, que in  laudem sui fundatoris gratulabunda cum exsultatione uniuerse terre proclamat: Magnus Dominus et laudabilis nimis in ciuitate Dei nostri. Ut enim a summis inceperim, ipsi etiam ipsius prouincie reges agnito Creatore eo uerius regnabant, quo regi seculorum Christo deuotius seruire gaudebant, ciuesque futuri celestis Ierusalem publice administrationis tolerando sarcinas in sola angaria seruierunt Babylonie. Testatur hoc feruens in Edwino rege et pia in religionem deuotio; testatur hoc et inexpugnabilis in Oswaldo fidei constantia, qui cum non gloriaretur nisi in cruce Domini nostri Iesu Christi, in cruce de sancte crucis inimicis uictor triumphauit, opibusque regni in subsidia pauperum distributis, duplici misericordie uidelicet et martyrii glorificandus  corona celos intrauit. In cuius fratre Oswio zelus domus Dei exardescens, quidquid zizaniorum per erroneos et schismaticos super bonum semen Euangelii inimicus superseminauerat, catholice ueritatis falce precisum, de regno suo funditus eradicatum propulit. Taceo filii eius Egfridi industriam; pretereo consilium et fauorem construendis per loca regni sui monasteriis impensum. Piissimum eum ac Deo dilectum scripta fide digna testantur. Ut alia pretermittam, hoc uel maximum eius laudes occumulat quod uirum uirtutis et angelicum conuersatione beatum Cuthbertum promoueri in episcopatum fecerat

Felicem et non immerito beatum dixerim illius per id tempus prouincie statum, cui sacerdotum  quoque in Christo et Ecclesia sublimium uita et doctrina magno ornamento fuere ac munimini. Nam pretermissis his quos ante uel post regio ipsa eximie sanctitatis habuerat presules, magnificos sue illuminationis et salutis patres, Wilfridum dico, Eatam, Cuthbertum, Ioannem, excoluit contemporaneos, preclaros utique et incomparabilis meriti pontifices. Sub his geminis reipublice et Ecclesie rectoribus cum sacrosancte religionis in dies ferueret studium, ecclesie ubique licenter construebantur et monasteria, in quibus adunati ciues futuri sanctorum et domestici Dei, ut spiritualiter in carne uiuerent, sua pariter et seipsos abnegantes crucem Saluatoris sua conuersatione portarunt, totosque sese per superni amoris ignem in holocaustum suauissimi  odoris Domino concremarunt.

Inter istos in militiam Christi coniuratos contra mundum et mundi principem dimicantes, conspicuis ualde in Christo actibus eminebat abbas Benedictus, eam nimirum quam indicio pretenderat nominis, consecutus a Domino gratiam benedictionis. Ut enim quandoque in gaudium Domini sui intraturus credita sibi talenta multiplicaret, duo quidem monasteria que tamen indissolubili pacis et caritatis uinculo unum essent condidit; quorum alterum ad ostium Wiri fluminis in beati principis apostolorum Petri, alterum in Giruum in honorem doctoris gentium Pauli, fecit ordinari. Quid plura? Beati patriarche Abraham exemplo, exeuntes de terra et de cognatione ueteris et mundialis uite filii Dei qui erant  dispersi, plures ibidem congregantur in unum, et euangelice perfectionis turrim uita sua edificaturi, renuntiatis omnibus, uoluntarii pauperes pauperem secuti sunt Christum. Ita frequens et nobile monachorum examen breui utrobique coaluit, ubi iucundam illius beate societatis dulcedinem quam psalmus pronuntiat, experimento didicit, scilicet quam bonum sit et quam iucundum habitare fratres in unum.

Religiosa etiam parentum cura bone spei suas soboles Deo nutriendas commendauit Benedicto, ut sacrosanctis institutionibus informate obliuiscerentur populi sui et domus patris sui: sicque cum in tenero hostia uiua, sancta, Deo placens, exhiberentur,  ante spiritui seruire inciperent, quam ea que sunt carnis et sanguinis scire potuissent. Horum unus imo pre aliis solus bone indolis infantulus Beda iam septennis memorato sanctitatis uiro, ut ministerio solius Diuinitatis adaptetur, a parentibus in monasterium traditur. Erat autem territorii Girwensis haud grandi oriundus uiculo, quem non longe inde lapsurus in Oceanum perpete profundo amnis Tina preterfluit.

Natiuitatis uero ipsius annus, ut chronica supputatione colligitur, incarnati uerbi sexcentesimus septuagesimus septimus inuenitur; qui imperii regis Transhumbrane gentis Egfridi habetur septimus, a predicto autem incepto beati Petri monasterio quartus. Et in hoc quidem primum, postmodum uero in  monasterio apostoli Pauli etas infantilis sub discipline frenis educatur, atque exemplo beati quondam Samuelis accommodatus Domino, in templo Dei puer conuersatur ut in aure cordis sibi reuelata quandoque populis sermonum Dei manifestet arcana. uerum ut hoc etatis processu posset, ne studii liberalis cui deditus erat, parua uel nulla in puero esset efficacia, etiam in illam etatem ex ui naturalis ingenii magna Deo auctore scintillauit intelligentia. Postquam uero adepta liberalium artium scientia, usu exercitii altioribus capiendis ingenium expolierat, etiam profunda sanctarum Scripturarum penetranda ingredi contendit, hisque intelligendis quidquid uirium habuerat insumit, desiderio ac labore preces adiungens Psalmiste precibus, Reuela, inquit,  oculos meos, et considerabo mirabilia de lege tua. Et quoniam postulauit in fide, nichil hesitans, datur ei a patre luminum datum optimum et donum perfectum sapientie, non autem sapientie huius seculi que destruitur, sed quam Apostolus predicat Dei sapientiam in mysteriis absconditam. Accepit namque in studium continue in lege Domini meditationis, uigilantem oculum perspicacissimi sensus; cui cum sacrorum uoluminum copia, magistrorum quoque accessit probata in litteris ecclesiasticis sedula et frequens diligentia. Ita illis in spem boni fructus plantantibus atque rigantibus memorabilis uiri adolescentia excolitur. Deo autem incrementum dante oliua fructifera in domo Dei, id est Ecclesia, preparatur.

 Sed ista forsan aliquis non facile credens egre admittit, quoniam, ut etiam auctor eloquentie secularis testatur, que quisque sibi factu facilia putat, equo animo accipit: supra ea ueluti ficta pro falsis ducit. Quis enim non obstupescat, uel etiam supra fidem esse arguat, tanta in extremo mundi angulo donorum spiritualium exuberare carismata; ut ibi sacre Scripture non modo legerentur, uerum etiam earum mysteria per mundi latitudinem inde diffundenda explanarentur? Ubi etsi nomen Christi auditum non fuisset, profecto mirandum non esset, quo, ut petice loquar, Boreas penna deficiente uenit. Sed hinc dubitanti satisfecerit pietas fidei, que spiritus omnipotentis maiestatem nullis spatiis localibus distentam, nullis angustiis inclusam, sed omnibus  ubique presentem affirmat, cuius omnipotentia ubi uoluerit sue inspirationis gratiam prestat: Quo, inquit, ibo a spiritu tuo, et quo a facie tua fugiam?

Dixerim ergo breuiter, quorum ministerio in hec extrema Oceani littora sue bonitatis diuitias sancti Spiritus afflauerit aura: ut ubi nichil aliud quam barbarum frendere nouerant, ibi mirabilia testimonia Domini perscrutantes, in labiis suis omnia iudicia oris Dei pronuntiarent. uir uite uenerabilis, de quo supra dictum est gratia Benedictus et nomine, cum ecclesie sue impiger prouisor crebro recurreret Romam; quinquies enim illuc pro monasterii utilitate peregrinatus est; inter plurima que in decorem domus Dei ornamenta attulerat, etiam librorum innumerabilem,  ut legitur, omnis generis copiam domum comportauit. Quidquid enim utilitatis ecclesiastice ac decoris Anglia sibi minus prestitit, id Gallia uel Roma aut sponte ab amicis dandum, aut placito pretio comparandum pio negotiatori obtulit. Siquidem et gloriosorum apostolice sedes pontificum uitaliani et postea Agathonis non minimam in monasterii quod exstruxerat munimentum et magnificos ecclesie cultus expertus est munificentiam. Qui etiam, iubente papa uitaliano, Theodorum archiepiscopum et eius collegam Hadrianum abbatem Britannias perduxit, uiros certe apostolicos ualdeque idoneos uerbi Dei ministros, utpote utriusque, secularis scilicet et ecclesiastice philosophie scientia sufficienter instructos et hoc in utraque lingua, Greca uidelicet et Latina. Qui, peragrata insula tota  quaquauersum Anglorum gentes morabantur, congregantes discipulorum cateruas, scientie salutaris quotidie flumina irrigandis eorum cordibus emanabant, ita ut etiam metrice artis, astronomie et arithmetice ecclesiastice disciplinam inter sacrorum apicum uolumina suis auditoribus contraderent. Et quicunque lectionibus sacris erudiri cuperent, haberent in promptu magistros qui docerent. Indicio est quod post illos multi diu supererant de eorum discipulis, qui Latinam Grecamque linguam eque ut propriam in qua nati sunt nouerant. Hec paucis dicta sint, ne per extremas mundi latebras in nostro theologo Beda incredibilis uideatur Scripturarum scientia, cui instituendo celestis magisterii prouidentia et librorum sacrorum contraxerat sufficientiam, et insignium in  omni scientia magistrorum industriam. Per id quippe temporis quo predictis doctoribus et eorum post illos discipulis Anglorum ecclesias perlustrantibus, utriusque litterature floruerant studia, docibilis adolescens in amorem transfusus scientiarum, acriter eisdem studiis insudans exercebatur. Cumque Latine eque ut uernacule lingue in qua natus est percepisset notitiam, Grece quoque non parua ex parte attigit scientiam. Preterea et archicantatorem sancte Romane Ecclesie Ioannem abbatem, tam ille quam ecclesia apostolorum in qua conuersatus est legendi et modulandi preceptorem habuit, ad hoc ipsum ab Agathone papa impetrante Benedicto ac ducente illuc directum. Sed et monachum quemdam sub magisterio antistitis Ceadde, uiri reuera sancti  et sacris Scripturis sufficienter instructi educatum, uocabulo Tunbertum, suum in sacris paginis ipse testatur eruditorem. Habuit et alios complures in calle Scripturarum preuios, quippe qui inter sexcentos sancte monachilis militie commilitones degens , in singulis emulabatur carismata meliora; ut quod quisque illorum spiritualis scientia accepisset, ille totum ex singulis perdiscendo combiberet, quatenus inebriaretur ab ubertate domus Dei, et torrente uoluptatis sue potaret eum Dominus. Sicque prudentissima Ecclesie apes grate Deo dulcedinis auida, agri pleni quem benedixit Dominus hinc et inde flosculos collegit, quibus artificio sapientie  quasi mellificans, eloquia super mel et fauum dulcia componeret. In hec sacrosancte philosophie studia flagranti, cum incremento annorum creuit et gratia spiritualium donorum, ut cum spiritu sapientie et intellectus acciperet etiam spiritum timoris Domini, quo castigans corpus suum et in seruitutem redigens, sciret secundum Apostolum uas suum possidere in sanctificatione et honore.

Unde nonum decimum etatis adhuc agens annum, quasi de ceteris tribubus electus in ministeria sacrorum sacer assumitur leuites; ut ministrans altari Domini, Dominum meum cum ueris ueri sanctuarii leuitis sortem haberet et partem hereditatis, quam cum Psalmista desiderando suspirans et suspirando clamans; Dominus, inquit, pars hereditatis mee,  spes mea et portio mea in terra uiuentium. Itaque diaconus solenniter Euangelium legebat; atque ut euangelice lectioni congrueret, euangelicis institutis uitam informabat, succinctus lumbos mentis et calceatus pedes in preparatione Euangelii pacis. Iam uero tricenarius efficaciter theorie studiis uir beatus insistebat, cum ecce gradu altiori sacris altaribus admouetur, ubi cum sacrificio spiritus contribulati et cordis contriti Filius Patri hostia placationis quotidie et reconciliationis immolatur. A quo uidelicet suscepti presbyteratus tempore in Scripturarum sacrarum explanationem ingenui sui laxat acumina; pluresque catholice libros eruditionis conficiens, quidquid eatenus discendo, legendo et meditando mundum scilicet animal ruminauerat, totum in diuinos usus  scribendo ac docendo eructuat. Crescit quotidie in mysticos intellectus proficiens, in tantum ut et ipsos quos in Scripturarum semitas habuerat duces, plerosque in intelligentie altioris abyssum, gratia magistrante, duceret ipse peritior. Ita patefactis mysteriorum penetralibus, mundi cordis oculo speculatur sancta sanctorum, illo nimirum in quo sunt omnes thesauri sapientie et scientie absconditi incerta et occulta sapientie sue ei manifestante; ut uidelicet quod in tenebris didicerat, diceret in lumine, et quod in aure audierat, predicaret per tecta ecclesie. Cuius secundum Psalmistam ignitum eloquium uehementer quia sublimiter intelligere appetit, quasi ad montem igneum in quo lex digito Dei scripta est accedit,  ubi dum sacramentorum occulta rimatur, cum Moyse quodammodo in nubem et caliginem ingreditur. Eius scilicet Moysis uultus claritatem, quam in intellectu legis Isrel carnalis respicere non potuit, noster spiritualis Isrelita, ablato quod super infidelium cor positum est, uelamine ignorantie, intellectuali oculo libere attendit. Ubi enim spiritus Domini, ibi libertas intelligentie. Quam cum in lege perfecte libertatis perspexit, sermo eius et doctrina secundum Apostolum erat non in doctis humane sapientie uerbis, sed in uerbis fidei spiritualibus spiritualia comparans, ut abyssus ueteris Testamenti abyssum inuocet euangelicam in uoce cataractarum, id est in uoce prophetarum et apostolorum.

Cum igitur tam sublimiter Dei in eo gratia emineret,  nomen uiri celebris circumquaque fama ferebat, que illius in Scripturis excellentiam Ecclesie auribus infundebat. uideres illico regine Sabe multis inesse studium, que uenit a finibus terre audire sapientiam Salomonis, quia ueri Salomonis, id est nostri pacifici qui fecit utraque unum, per interpretem suum audituri sapientiam plurimi etiam de longinquo confluxerunt. Hi indiuidua ei cohabitatione adherentes, authenticum obseruant magistrum; alii qui presentes esse nequibant, directis epistolis questiones super capitula Scripturarum nodosas enodari, et obscuras sibi expostulant dilucidari. Integros etiam quosdam diuine auctoritatis libros nonnullis petentibus Patrum persequens uestigia dum planius tractando disseruit, a uertice, ut aiunt, usque ad extremum unguem exposuit.  Unde et inter alia et in Euangelium Luce sex explanationis libros luculenter edidit, postulatus a reuerendissimo Hagulstadensi episcopo Acca, cuius exhortatoria in hoc opus ad eum epistola ita incipit: »Sepe quidem tue sancte fraternitati et absens scribendo et presens colloquendo suggessi, ut post Expositionem Actuum apostolorum, in Euangelium quoque Luce scribere digneris. Quod ipse hactenus uerecunda excusatione differre quam facere maluisti.« Et in processu epistole: »Beatum Lucam luculento sermone expone. Et quia sanctus Ambrosius quedam indiscussa preteriit, que illa quasi summe eruditionis uiro plana nec quesitu digna uidebantur, hec quoque perspectis aliorum Patrum opusculis, diligentius tuis uel eorum dictis explanare  curato. Credo etiam tuo uigilantissimo studio, qui in lege Domini meditando dies noctesque ducis peruigiles, nonnullis in locis que ab eis intermissa sunt quid sentiri debeat auctor lucis aperiat. Iustum namque satis est, et superne pietatis atque equitatis moderamini conueniens, ut qui, neglectis ad integrum mundi negotiis, eternum uerumque sapientie lumen indefessa mente persequeris, et hic fractum intelligentie purioris assequaris, et in futuro ipsum in quo sunt omnes thesauri sapientie et scientie absconditi, regem in decore suo mundo corde contempleris.« His uerbis uir sanctus ut sanctitatem nobis uenerandi doctoris innueret, eum et a mundi occupationibus liberum, et in contemplatione uere eterneque  sapientie negotiosis semper otiis indicat deditum.

Denique, ut et ipse de se Beda scribit, cunctum tempus uite in sepe dicti beatorum apostolorum Petri et Pauli monasterii habitatione peragens, omnem, ut iam superiora demonstrant, meditandis Scripturis operam dedit, atque inter obseruantiam discipline regularis et quotidianam cantandi in ecclesie curam, semper aut discere, aut docere aut scribere dulce habuit. Summo itaque studio libris suis irreprehensibili per uiginti nouem annos opere confectis, sancte conuersationis et pii in Ecclesia laboris premio donandus, ingemiscit grauatus in corpore mortis huius, cupiens ut, domo sue terrene inhabitationis dissoluta, edificationem ex Deo domum non manufactam  eternam mereretur habere in celis. Unde in eternam sui memoriam prenotatis omnibus suorum quos confecerat nominibus librorum, cum iam depositio tabernaculi sui immineret, incredibilis ardore desiderii anhelans ad fontem aque salientis in uitam eternam, hanc oratiunculam subegit.

»Te,« inquit, »deprecor, bone Iesu, ut cui propitius donasti uerba tue scientie dulciter haurire, dones etiam benignus aliquando ad te fontem omnis scientie peruenire, et parere semper ante faciem tuam.«



INCIPIT LIBELLUS SECUNDUS.

Ita uenerabilis uiri Deum suspirans anima, sancti amoris igne liquefacta concupiuit, et defecit in atria Domini, ut uidens Deum deorum in Sion, euacuato  quod ex parte est, id quod perfectum est apprehendat, quodque hic per speculum in enigmata uiderat, ibi facie ad faciem uideat. Aderat propitia Diuinitas uotis et uocibus supplicis serui, eumque in misericordia et in miserationibus coronandum, ne macula in illo uel ruga resideret peccati, disciplinis pie castigationis uoluit expurgari, ut camino diutine infirmitatis auro purior purissimo in celestis Ierusalem que edificatur ut ciuitas rutilus coruscaret ornamento.

Denique repente corripitur angusti pectoris graui incommodo, ut difficili arteriarum meatu uox ei admodum tenuis spiritu coarctaretur anhelo. Qua pene intercepti anhelitus molestia multis, id est quinquaginta fere tribus diebus, laborauit; sed ut uirtus in infirmitate perficeretur, libenter cum Apostolo in infirmitatibus  gloriabatur. Nam nisi quando lassitudo paulisper in somnum compulit, eum nec sol per diem nec luna per noctem a Dei laudibus cessantem uidit, ut et tum super lectum doloris in uoces erumperet exsultationis et confessionis: Confitebor tibi, Domine, ait, in directione cordis mei, qui castigans castigas me ut morti non tradas me, ut ingressus portas iustitie cum beatis qui habitant in domo tua in secula seculorum merear laudare te. Salutaris quoque doctrina uidelicet fluminis impetus qui letificare ciuitatem Dei, hoc est sanctam Ecclesiam, consueuit, nec tunc tametsi langueret ab illius ore scilicet aque uiue fistula profluere destitit.

Testatur hoc scribens ad condiscipulum Cuthwinum Cuthbertus, qui magistro egrotanti et morienti cum  aliis sedulus aderat: »Quotidie,« inquit, »nobis discipulis suis Scripturas sacras legebat, et earum mysticos sensus pandebat. Post lectionem autem quantum diurni temporis superfuit, psallens spiritu psallens et mente transegit. Beati quippe Dauid magisterio edoctus laudans inuocabat Dominum, ut ab inimicis suis saluus fieret, quia prope est Dominus omnibus inuocantibus eum in ueritate, ut uoluntatem timentium se faciat, et deprecationem eorum exaudiat, et saluos faciat illos. Iam multo ante sua opuscula grandi studio emendauerat; nunc quoque lasso licet anhelitu indeficienter deficeret quedam quidem minima que maiorum fuerant occupatione neglecta sepius emendando eadem repetebat, ut cum amodo requiescens a laboribus suis in pace factus fuerit locus eius, et  in Sion habitatio illius, eius non solum non sententia ecclesiasticum lectorem offendat, sed nec oratio aut hiulca uocalibus, aut aspera consonantibus docibilem grammaticum moueat. Quamuis enim, ut ait quidam, elegans sit exercitatumque ingenium, et longo usu trita currat oratio, tamen nisi auctoris manu curata fuerit et expolita, redolet sordes negligentie.

Inter hec doctor memorabilis uehementioribus suspiriis concutitur; iamque beate post mortem uicturus, in debitum mortis spiritu coarctante acriter urgetur, lethali quodam tumore inferiora corporis iam occupante. Qui utique palmes in uite Christo manens licet iam fructificasset suauitatem odoris, tamen hunc ut salutiferi fructus plus afferat, acrius  flagellando Deus agricola expurgat. Ne uero contra uoluntatem Domini sui murmurando in faciem Deo benedicat, ex propitiatorio diuini sermonis sententias consulit in argumentum spei et exsultationis, ut illam: »Fili, noli esse pusillanimis in disciplina Dei, neque deficies correptus ab illo. Quem enim diligit Dominus, corripit; flagellat omnem filium quem recipit. Nullus est enim,« inquit Apostolus, »filius, qui cum peccauerit, non flagelletur a patre.« Et iterum de ipsis in regnum Dei predestinatis: »Qui proprio,« inquit, »filio non pepercit, sed pro nobis omnibus tradidit illum, quomodo non et cum illo omnia nobis donabit?« Cum hec, ait, promissio complebitur, quid erimus, quales erimus, que bona in illo regno accepturi sumus, quandoquidem Christo  moriente pro nobis tale iam pignus accepimus. At contra nichil reputabat infelicius felicitate peccantium qui ducunt in bonis dies suos, et in puncto ad inferna descendunt, qui in labore hominum non sunt, et cum hominibus non flagellantur, ut in eternum cum demonibus puniantur. Nimirum tales diuina seueritas quia alto iustoque iudicio reprobat, in desideria cordis illorum sine obstaculo laxat. In quos in personam perdite ac desperate Ierusalem illa metuenda a Deo deserente profertur sententia: Iam non irascat tibi, zelus meus recessit a te. Quos autem predestinauit uasa misericordie, uisitat in uirga iniquitates eorum et in uerberibus peccata eorum, quibus predestinate hereditatis conferet bonum, cum dederit, ut ait Scriptura, dilectis suis somnum. Illud  quoque beati Ambrosii dictum: »Non sic,« inquit, »uixi, ut me pudeat inter uos uixisse, sed nec mori timeo.« Breuis quidem laus, sed uiro perfecte conuersationis sufficiens. Nec arrogantie debet ascribi, quod imitabile omnibus de se ut glorificarent Patrem nostrum qui in celis est, audientium protulit utilitati. Et hoc sub extremi pene spiritus articulo, quando et laus uirtutis cor laudati in superbiam non extollit, et audientes ad uirtutis studium eo uehementius accendit, quo carnis conditio ipsam mortis necessitatem oculis opponit. Unde et Apostolus  dum tempus sue resolutionis instaret, se quidem sed in Domino laudans, ut qui gloriatur in  Domino glorietur, bonum, inquit, certamen certaui, cursum consummaui, fidem seruaui, de cetero reposita est mihi corona iustitie.

His et horum similibus Scripturarum testimoniis, sese in infirmitatibus quodammodo effecerat alienum doloris, quippe lacrymis totius amoris inspirans magnam illam multitudinem tue, Domine, dulcedinis, quam abscondisti timentibus te, perfecisti autem eis qui sperant in te. Cepit interea annuus ordo temporum diem reuoluere Ecclesie festiuum, quo Dei Filius in alta celorum potenter ascendens captiuitatem nostram sua duxit uirtute captiuam: diem, inquam, Bede exoptabilem, qui ei transeuntis diei terminum, et permanentis in seculum seculi preberet initium. Unde ille ut uidebatur, prescius hore sui  exitus, pridie quam transiret, discipulos prope adesse mandat, ut quidquid dubii adhuc animis resedisset, haud segniter ab illo perquirant, et perquisita ne obliuio deleat, litteris tradant. Fit itaque mixta fletibus interrogatio discentium, imo prepediuntur singultibus uoces discere cupientium. Dumque sese dolor immoderatus nec lacrymis satiat, in ipso meatu faucium progredi spiritum coarctat. Nec immerito; talis enim magistri amissio, erit eis paris magisterii eterna destitutio.

Prope autem deinde ad exitum deuota fratrum circumstat corona, quos hortatur ut, eorum que retro obliti, et in ea que sunt priora se extendentes, palmam superne uocationis Dei assequantur: meminerintque exemplo Ioseph Aegyptie domine, uidelicet  mundiali concupiscentie pallium, id est retinacula rerum secularium relinquenda; ut, cum eius obscenos amplexus fugiendo uincant, redacta in seruitutem carne peccati, regnum Aegypti, hoc est uitiorum, sibi subiaciant. Docet eos non posse aliter dare experimentum Christi in se habitantis, nisi per spiritum sancte ac indiuidue caritatis. Ut qui communione celestis panis unum Christi corpus efficiuntur, ab unitate ipsius corporis spiritu dissensionis non separentur. Et, »Oh!« inquit, »karissimi, quoniam tempus est persoluendi debitum conditioni, rogo uos, rogate Patrem Domini nostri Iesu Christi, Patrem misericordiarum, ut per eum in quo princeps mundi huius nichil inuenit, in occursum salutis mihi dirigat  angelum pacis, cuius circumseptus tutela non confundar cum loquar inimicis meis in porta. Plane cupio dissolui et esse cum Christo, cuius morte perempta, de morte ad uitam me transiturum confido. Si quid autem uobis laboraui, si quantulumcunque Ecclesie frucificaui, id beneficii queso mihi rependatis, ut ibi post mortem mei memineritis, ubi quotidie Christus est sacerdos et sacrificium placationis.« Non se poterat ulterius cohibere a lacrymis pietas mota fraterni pectoris, quas quidem hinc gaudii, illinc magnitudo elicuit meroris. Gaudebant namque quod hunc iam celis inferendum enutrierant: dolebant quod in illo lumen Ecclesie amissuri erant. Sed quia fides non aliquando sentit quamcunque iacturam, illius non est plangenda amissio, sed cum Deo cui  omnia uiuunt congaudenda cohabitatio.

Interea cum horam mortis imo ingressum uite perennis letus exspectaret, quiddam de Scripturis restabat, super quo discipulis magistri sententiam audire necesse fuerat. Qua percepta ab illo atque descripta, dicente scriptore Consummatum est, ille hilarior uerbo consummationis aggaudens, »Bene,« ait, »ac uere dixisti; consummatum est.« Nec mora, iubet sese in pauimentum casule, qua scribere, dictare, legere ac docere consueuerat, deponi, ubi erecto paululum capite manibus suorum supinatur, ut e regione oratorii quo solitus fuerat secretius orare, cuius etiam nunc intuitu delectabatur, adoraret ad templum sanctum tuum, et confiteretur nomini tuo, Domine. Taliter se preparans ad iter celeste atque  ad Deum fontem uiuum sitiens peruenire: »Tibi,« inquit, »Domine, dixit cor meum, quesiui uultum tuum, Domine, requiram, ne auertas faciem tuam a me, in quam concupiscunt angeli prospicere.«

Iam instabat dies memorate solemnitatis festiuus, quo scilicet in celum ut illuc suorum membra fidelium sequerentur, caput nostrum principiumque precessit; cum uir beatus Iesum [a 1Kb] quasi iam ascendentem intueretur totus sequi suspirat, iam spiritu in manibus anhelante, expansis manibus in laudem ascensionis eiusdem Iesu Christi mox et ipse ascensurus exclamat: »O rex glorie, Domine uirtutum, qui triumphator hodie super omnes celos ascendisti; ne derelinquas nos orphanos, sed mitte promissum Patris in nos, Spiritum ueritatis. Alleluia.« Adiunctaque  laude sancte et indiuidue Trinitatis, gloria Patri et Filio et Spiritui sancto cum nominatione sancti Spiritus eius spiritus carne soluitur, moxque beatifico spirituum sanctorum comitatu celis inuehitur; ubi Ierusalem celesti hymnidicos admiscens concentus, Regem seculorum Deum sabaoth unum substantialiter trinum personaliter perpetuo collaudat beatus.

Taliter Ecclesie columna et doctore uenerabili Beda uiam Patrum ingresso, pietas fratrum deuota fletu miserata casum conditionis, gaudium testata spe resurrectionis, resonantibus hinc inde psalmis exsequias rite celebrauit, suique alumni pariter et doctoris corpus solemniter sepulture contradidit. Cuius in eterna pace dormitio exstitit regnante Ceolwulfo  anno incarnationis dominice septingentesimo tricesimo quinto, etatis uero sue quinquagesimo nono, qui est annus centesimus primus ex quo perclarissimos et sanctissimos regem et pontificem, Oswaldum dico et Aidanum in prouincia Berniciorum primum  fundata est Ecclesia Christi et instituta: que hodieque in fide catholica uiuit et exsultat, auctore ac gubernatore Deo Dei Filio Domino Iesu Christo, quem cum Patre et Spiritu sancto uiuentem et regnantem per secula omnis spiritus laudat et adorat Dominum.





uENERABILIS BEDAE uITA ANONYMO AUCTORE.


 Beda presbyter, Christi famulus, natione Anglicus, apud ecclesiam siue monasterium apostolorum Petri et Pauli, que in ciuitate Cantie in Anglia constructa est, claruit tempore Iustiniani secundi: hic a septennio sub Benedicto ipsius monasterii abbate, et post sub Ceolfrido, in diuinis eloquiis apprime eruditus, diuino studio operam prebens, sacris litteris plenius imbutus, sapientia et uite sanctitate admiranda profecit. Anno autem etatis sue 24, diaconatum, et 30 presbyteratum a Ioanne episcopo suscepit, inde usque ad annos 70 uite sue scripturis et diuine sapientie opusculis intendens, multa pectoris sui uiris scholasticis contulit monumenta. Nam XXXuI uolumina edidit, que in LXXuIII libros diuisit. Diem autem obitus sui per septem precedentes hebdomadas  diuina reuelatione presciuit. Die autem ascensionis Domini, que tunc illo anno uI Kalend. Iunii euenit, dum uesperas cum ceteris clericis in ecclesia celebraret, nulla alia infirmitate detentus, sed corporis compos ac mentis, cum antiphonam illam, O rex glorie decantaret, ipsa finita in suo appodiatus stallo spiritum emisit; statimque mirus odor de eius corpore fragrare cepit: sepultus est in monasterio suo. Hic cum sanctissimus ab ecclesia reputetur, et in confessorum catalogo numeretur, solus inter sanctos non sanctus, sed uenerabilis appellatur, et hoc propter duas rationes siue miracula, que de ipso contigerunt. Primo, quia cum ex nimia senectute oculis caligasset, et discipulo duce ad lapidum congeriem  peruenisset, discipulus ei suadere cepit quod magnus esset ibi populus congregatus qui summa affectione et silentio ipsius predicationem exspectabant. Cumque sanctus feruenti spiritu elegantissimum sermonem fecisset, et conclusisset Per omnia secula seculorum, lapides responderunt: Amen, uenerabilis Presbyter. Secundo, quia dum alius discipulus eius, ipso defuncto, titulum sepulcro facere disposuisset, unico carmine Leonino sic incipiens: Hac sunt in fossa, et uellet finire Bede sancti uel presbyteri ossa, nec metrum stare posset, et nullum aliud uocabulum eidem occurreret, attediatus tandem iuit dormitum. Et ecce mane in tumulo manibus angelicis reperit sculptum:

Hac sunt in fossa Bede uenerabilis ossa
 Quieuit autem in Christo uI Kal. Iunii circa annos Domini 700. Corpus autem eius  Ianuam translatum digna ueneratione colitur. Scripsit uir Domini, inter alia super Gen., lib. unum; de tabernaculo Moysi, lib. III; super Samuelem, libros Iu; de templo Salomonis, lib. unum; super Esdram et Neemiam, lib. II; super Tobiam, lib. unum; super Parabolas Salomonis, lib. II; super Cantica canticorum, lib. u; super Epist. canon., lib. uII; super Marcum, lib. Iu; super Lucam lib. Iu; super Actus apost., lib. unum; super Apocalypsim, lib. unum; de quest. lib. Regum ad Nothelmum, lib. unum; de Schismatib., lib. unum; de Gestis Anglorum insigne et egregium uolumen, in quo et Chronica de temporibus continetur.





[uITA BEDAE A TURGOTO COLLECTA.]



COMMENTARIUS PRAEuIUS DE S. ET uEN. BEDA MONACHO PRESBYTERO IN ANGLIA uel de eius elate, uita a TURGOTO collecta, cultu sacro Antiquorum ei attestantium sententie.


 1. Duo illustria seculo Christi septimo construxit monasteria sanctus Benedictus Biscopius abbas, utraque in antiqua Northanhymbrorum regione, eaque parte que episcopatui Dunelmensi subiacet.  Prius ad honorem sancti Petri apostoli surrexit prope ostium uedre fluminis, Anglis u. uerre; unde et u. uiramutha, teste Cambdeno, nunc Moncks u. ueremith dicitur, id est, uedre ostium, ad monachos  spectans. Alterum in honorem sancti Pauli edificatum est ad ostium Tine fluuii, Ingyruum siue Gyrui, nunc Iarrow dictum, in cuius uicinia natus est sanctus Beda anno Christi 677; natusque etatis annos septem, in eodem monasterio cepit habitare. Hic ille, factus Anglie splendor singularis, pietate et eruditione cognomen uenerabilis est adeptus; eo potissimum quod ipsius homilie in Ecclesia recitarentur, cum aut adhuc uiueret, aut certe necdum esset Catalogo Sanctorum inscriptus. Si tamen antiquus iste titulus est, de quo propter uetustiorum scriptorum silentium merito dubitat Baronius, maiori etiam merito reiiciens aniles fabellas, que tali appellationi occasionem dedisse finguntur, nec digna sunt hoc loco referri. Appellationem tamen in Ecclesia  usitatissimam, et in Romano Martyrologio probatam, libenter usurpamus etiam hic. Decessit is, ad laborum suorum eternam requiem euocatus, in festo Ascensionis Christi, uII Kalendas Iunii, siue die 26 Maii, uti scripsit Cuthbertus eius discipulus, qui moribundo astitit. Annus ergo erat Christi septingentesimus trigesimus quintus, quando Cyclo Lune 14, Solis 16, littera dominicali b, Pascha incidit, in diem 17 Aprilis, festum Ascensionis in dictum 26 Maii. In Chronologia Saxonica, post Historiam ecclesiasticam uenerabilis Bede Cantabrigie anno 1643 excusam, obitus eius ad annum precedentem 734 refertur, quod modeste reiicit Florentius Wigorniensis in Chronico suo, ad dictum annum 734, ubi ista habet: Sacerdos uenerabilis, monachus per omnia laudabilis, computator mirabilis,  Beda sanctissimus, secundum Anglicas Chronicas, anno presenti, secundum uero suum discipulum Cuthbertum, qui eius obitum descripsit, sueque decessioni cum aliis quamplurimis interfuit, anno sequenti, ante Ascensionem dominicam quarta feria, id est uIII Kalendas Iunii, circa horam decimam, in magna mentis deuotione et tranquillitate ultimum e corpore spiritum efflauit, sicque gaudens ad regna celestia migrauit. Hec ibi. uerum quia festum Ascensionis a primis suis uesperis censebatur ceptum, Cuthbertus illam horam decimam nocturnam, adnumerauit ipsi festo, affigens obitum ad diem uII Kalendas Iunii, quo etiam die ex hac uita migrauit Anglorum apostolus Augustinus episcopus Cantuariensis, uti supra ex eius actis liquet.

2. Ad istum autem uII Kalendas, siue 26 Maii  utrumque referunt antiquiora Martyrologia mss. e quibus aliquod habemus in Anglia ante annos minimum sexcentos in pergamento exaratum, ubi primo loco memoratur elogium dicti sancti Augustini, et immediate ista subiunguntur: Item in eadem Britannie insula depositio beati Bede presbyteri, doctoris Anglorum sagacissimi: cuius quanta existunt merita, et doctrine fluenta, mellita bonorum operum testantur exempla. Dein leguntur que apud Usuardum preponebantur. Eodem modo primo loco sanctus Augustinus et Beda celebrantur in Ms. Treuirensi sancti Martini. Ast ultimo loco apud Usuardum collocatur sanctus Augustinus; cui in Ms. Ultraiectino ecclesie collegiate sancte Marie, circa annum 1140 conscripto, ista adiunguntur: Item in eedem Britannie insula  beati Bede presbyteri. Eodem modo in ms. Martyrologio monasterii sancti Cyriaci, quo plurimum usus est Baronius, et in ms. Patriciano, quod Neapoli in Codice membranaceo Antonii Caraccioli clerici regularis reperimus, ista coniunguntur: In Britannia sancti Augustini, primi Anglorum episcopi; et Bede presbyteri, uiri in diuinis scripturis eruditissimi. Similia leguntur in ms. Centulensi sancti Ricarii, et in appendice Adorus apud Mosandrum et Rosweydum; item in Martyrol. Bellini, secundum morem curie Romane aucto, et Parisiis sub annum 1521 excuso; item Auctario Usuardi per Greuenum et Molanum adornato aliisque. Solius autem Bede memoria, ad eumdem 26 Maii, celebratur in Kalendario perantiqui Breuiarii ms. cuius usus fuit ad partes Rheni.

 3. uerum quod solemnitas sancti Augustini impediret uenerationem sancti Bede, hec translata est in diem hunc 27 Maii, uti patet ex Kalendario Enchiridii Ecclesie Sarisburiensis, quod habemus in pergamento conscriptum; et consentiunt aliquot mss. Martyrologia Usuardi, ad usum Ecclesiarum Belgii circa annum 1400 aut etiam serius aucta, et cum iis Florarium ms. Item Martyrologia excusa Lubece an. 1475, et Colonie atque Lubece an. 1490, cum Missali et Breuiariis Ambrosianis excusis an. 1522, 1539 et 1560. Idem sequuntur Martyrologia monastica Wionis, Dorganii, Menardi, Bucelini, et Anglicanum Wilsoni. Illam porro diei mutationem suo calculo comprobauit Romana Ecclesia, in recognitione Martyrologii de mandato Gregorii XIII curata; quapropter  nos quoque distulimus de eo agere, ne, si quando Sanctorum cultus restituatur in Anglia , a populari usu in hoc opere discrepemus. Porro depositio uenerabilis Bede presbyteri, ad diem 10 Maii  assignatur in Mss. Leodiensibus ecclesie sancti Lamberti et monasterii sancti Laurentii; et hoc secutus est Molanus in Auctario Usuardi, atque hunc Canisius in Martyrologio Germanico. Wilsonus in Martyrologio Anglicano, loco depositionis, reposuit translationem corporis Dunelmum: sed nusquam legimus ad hunc diem esse eam referendam.

4. uitam damus ex Ms. Longipontano Domini Belfortii, collatam cum ea que exstat ante Historiam ecclesiasticam eius, Latine et Saxonice Cantabrigie  editam anno 1643 ex Codice ms. collegii Benedictini: Non est autem ea aliud quam perbreuis relatio, a nobis in tria capita distincta. Primum desumptum fuit ex historia Ecclesie Dunelmensis, auctore Turgoto , sub nomine Simeonis Dunelmensis perperam inter decem Historie Anglicane scriptores excusa, ubi hic narrata leguntur lib. I, cap. 8, et reliqua omnia referuntur cap. 14 et 15. Caput secundum refertur uerbis ipsius Bede. Tertium, quo obitus eius narratur, habetur ex epistola supra memorati Cuthberti discipuli, qui moribundo astitit, et propositum habuit de uita eius prolixius scribere; sed, quod ualde dolendum est, bene cogitata ad effectum nunquam perduxit. Addimus nos quartum ex capite 7 libri III, eiusdem Turgoti,  ubi translatio corporis Dunelmuni indicatur. Aliqua huius uite compendia continentur in epistola Simeonis Dunelmensis, ad Hugonem Decanum Eboracensem, et latius apud Ioannem Stubbs in Chronico siue Actis pontificum Eboracensium: ubi dicitur: Beda natus anno 677, mortuus anno 735, sepultus in suo monasterio Ingyruo: sed postea dicuntur ossa illius ad corpus sancti Cuthberti translata.

5. Alia quedam Acta sancti Bede habemus ex bibliotheca Bodecensis cenobii canonicorum regularium in diecesi Paderbornensi descripta, sed que fabulis referta noluimus in lucem proferre. Alia a Ioanne Cagrauio in legenda Anglie excusa sunt, sed etiam in his uaria displicent, que ibidem legi possunt. Istorum autem loco malumus colligere aliquot  uirorum illustrium testimonia de eius uita et doctrina. Primus sit sanctus Bonifacius, martyr et archiepiscopus Moguntinus, qui eodem tempore claruit. Hic epistola 9 ad Huetbertum abbatem, sub cuius regimine sanctus Beda e uiuis decesserat, inter alia scribit: Rogamus ut aliqua de opusculis sagacissimi inuestigatoris Scripturarum Bede monachi, quem nuper in domo Dei apud uos, uice candele ecclesiastice scientie Scripturarum fulsisse audiuimus, conscripta nobis transmittere dignemini. Idem sanctus Bonifacius ad Egbertum archiepiscopum Eboracensem, qui etiam uiuo adhuc sancto Beda eam dignitatem obtinuit, epistola 8 rogat istis uerbis: Ut mihi de opusculis Bede lectoris aliquos tractatus conscribere et dirigere digneris: quem nuper, ut audiuimus,  diuine gratie spirituali intellectu ditauit, et in uestra prouincia fulgere concessit, ut candela quam uobis Dominus largitus est nos quoque fruamur. Iterum idem sanctus Bonifacius, cum aliquos tractatus accepisset, ita eidem archiepiscopo epistola 85 scripsit: Dona ac libellos dulcissime beatitudinis uestre, a uobis directa, gratanti animo gaudentes suscepimus: suspensisque ad ethera palmis supernum Regem obsecrauimus, ut uobis in eterna angelorum curia florentia mercedis premia restituat . . . . . Modo inhianter desiderantes flagitamus ut nobis ad gaudium nostri meroris, eo modo quo antea iam fecistis, aliquam particulam uel scintillam de candela Ecclesie, quam illuxit Spiritus sanctus in regionibus uestris, destinare curetis; id est, de tractatibus, quos spiritalis presbyter et  inuestigator sanctarum Scripturarum Beda reserando composuit, partem qualemcunque transmittere dignemini: maxime autem, si fieri possit, quod nobis predicantibus habile et manuale et utilissimum esse uidetur, super Lectionarium anniuersarium et Prouerbia Salomonis, quia commentarium super illa condidisse audiuimus.

6. Hec sanctus Bonifacius: cuius pius erga sanctum Bedam affectus transiit etiam ad successorem eius sanctum Lullum, qui similiter ut ille ex Anglia in Germaniam profectus, eidem Sedi Moguntine factus archiepiscopus, inter epistolas sancti Bonifacii numero CXI, ista Cuthberto abbati, et olim sancto Bede discipulo, scripsit: Misimus tue dilectioni parua munuscula, unam pallam holosericam. Petimus etiam ut ad consolationem, non solum peregrinationis,  sed etiam infirmitatis nostre, libros a beate memorie Beda expositos mittere digneris de edificatione templi, uel in Cantica canticorum, siue epigrammatum heroico metro siue elegiaco compositorum si fieri potest omnes; sin autem de edificatione templi libros tres. Fortassis difficilis petitio, sed nichil arbitror esse difficile uere caritati. Hec sanctus Lullus, cui respondit Cuthbertus abbas, epistola numero 89 relata, istis uerbis: Gratanter quidem munuscula tue caritatis suscepi, et eo gratantius, quo te hec intimo deuotionis affectu mittere cognoui, id est, pallam holosericam ad reliquias beate memorie Bede magistri nostri, ob recordationem et illius uenerationem, destinasti. Et rectum quidem mihi uidetur, ut tota gens Anglorum in omnibus prouinciis, ubicunque reperti sunt, gratias Deo referant: qui tam  mirabilem uirum, preditum diuersis donis, tamque ad exercenda dona studiosum, similiterque in bonis moribus uiuentem, Deus illis in sua natione donauit, quia per experimentum, ad pedes eius nutritus, hoc quod narro didici. . . . . . . . Nunc uero quia rogasti aliquid de opusculis beati Patris, cum meis pueris iuxta uires, quod potui, tue dilectioni preparaui: libellos de uiro Dei Cuthberto metro et prosa compositos tue uoluntati direxi, et si plus potuissem, libenter uoluissem: quia presentia preterite hiemis multum horribiliter insulam nostre gentis in frigore et gelu, et uentorum et imbrium procellis, diu lateque depressit, ideoque scriptoris manus, ne in plurimorum librorum numerum perueniret, retardata est. . . . . . . . De opusculis beate recordationis Bede, que adhuc descripta  non habes, promitto me, si uixerimus, tue uoluntati adfuturum. Hec Cuthbertus sancti Bede discipulus, ad sanctum Lullum.

7. Tertius succedat Alchuuinus, magister Caroli Magni imperatoris, et ipse natione Anglus, sub supra laudato Egberto archiepiscopo Eboracensi, ab obitu sancti Bede educatus, qui epistola 49 ad fratres uirensis et Giruensis ecclesie, inter alia scribit ista: Recordamini quam nobiles habuistis Patres, et non sitis tantis progenitoribus degeneres filii. . . . . . . . Recogitate nobilissimum nostri temporis magistrum, Bedam presbyterum, quale habet in iuuentute discendi studium, qualem nunc habet inter homines laudem, et multo maiorem apud Deum remunerationis gloriam. Illius igitur exemplo dormientes excitate animos,  magistris assidete, aperite libros, perspicite litteras, intelligite sensus illarum, ut et uosmetipsos pascere et aliis spiritalis uite prebere ualeatis decus. Idem epistola ad Dauidem regem, agens de cursu lune per singula signa, ista subiungit: Quid de concordia solaris lunarisque cursus per signa zodiaci lucidius dici poterit, quam quod talium inquisitor questionum Beda magister in scriptis suis nobis reliquit? Eumdem paulo inferius eodem modo laudat: et in pemate 178 eius uersus de uita sancti Cuthberti his distichis exornat:

Magnus et ipse Pater, presul, pastorque, sacerdos
   Cuthbertus, uestre iam decus Ecclesie,
Quanta piis precibus, Domino donante, peregit.
   Non opus est nostros dicere uersiculis:
Dum prius heroicis preclarus Beda magister,
   uersibus explicuit inclyta gesta Patris.

 8. Nolumus hic, ex uita sancti Bede ante opera eius excusa, discipulos quos reliquit eruditissimos enumerare. Inter eos ibidem dicuntur, maxime prestitisse Rabanus, Albinus Alchuuinus, Claudius et Ioannes Scotus, qui primi Lutetie docuerunt, et Galliam bonis artibus referserunt. uitam beati Rabani dedimus 4 Februarii, eumque § 6 in commentario preuio ostendimus natum fuisse anno 785, id est, annis omnino quinquaginta post obitum sancti Bede, atque istam fabulam, etiam a uincentio Bellouacensi lib. XXIII Speculi Historialis, cap. 173, ex Chronicis relatam, reiicimus, § 2, num. 7. Tempore dicti Rabani cum esset adhuc abbas Fuldensis, habitum est anno 836 Concilium Aquisgranense, libris tribus distinctum. Ibi cum in tertio libro esset ostendendum,  ut in prefatione legitur, quod templum Domini, a Salomone edificatum et dedicatum, figura fuerit catholice Ecclesie, per uniuersum orbem diffuse; et conditor illius Salomon rex personam gesserit Christi. . . . Salua quippe super hac re ceterorum eximiorum Patrum expositione, quid uenerabilis et modernis temporibus admirabilis Beda presbyter, de memorato templo in expositione Euangelii Ioannis sentiat, uideamus. Reliqua ibidem late deducta legi possunt. Porro qui hic uenerabilis et mirabilis scriptor dicitur,  a beato Lanfranco archiepiscopo Cantuariensi Anglorum doctor appellatur, epistola 3 ad Alexandrum II papam, anno 1061 creatum. Secuti deinde sunt Turgotus prior Dunelmensis, et Florentius monachus u. uigorniensis: ex priore damus uitam sancti Bede, posterioris elogium supra relatum est. Successerunt istis Guilielmus Malmesburiensis, Henricus Huntindoniensis, Rogerus Houedenus, Mattheus Westmonasteriensis, et alii scriptores Angli, qui eumdem eximiis laudibus celebrant: inter hos uero Malmesburiensis et Westmonasteriensis referunt epistolam Sergii pape ad Ceolfridum abbatem: quem ille hortatur ut, quia, exortis quibusdam ecclesiasticarum causarum capitulis, non sine examinatione longius innotescendis, opus sunt ad conferendum arte litterature imbuti; absque  aliqua remoratione religiosum Dei famulum Bedam, uenerabilis sui monasterii presbyterum, ad limina apostolorum. . . . et sue mediocritatis conspectum, non moretur dirigere. uerum, quia Sergius papa uita functus est 9 Septembris anni 701, id est, quinque annis antequam Beda consecraretur sacerdos, et aliquod opus ex suis elucubrationibus uulgaret; tota illa epistola, antiquioribus scriptoribus ignota, nobis fictitia apparet. Omittimus Trithemium et alios recentiores enumerare.



uEN. BEDAE uITA AUCTORE, ET COLLECTORE TURGOTO, PRIORE DUNELMENSI.




CAPUT PRIMUM. Ortus, educatio in monasterio, scripta, obitus.


1. uenerabilis Domini famulus Beda, presbyter et monachus, natus est in prouincia Northanhymbrorum, in territorio monasterii apostolorum Petri et Pauli, quod est ad Weremuthe et Ingyrium, anno dominice Incarnationis sexcentesimo septuagesimo septimo, qui est annus secundus  solitarie uite beatissimi Patris Cuthberti. In quod monasterium, cura propinquorum, cum esset annorum septem, datus est educandus reuerendissimo abbati  Benedicto, ac deinde  Ceolfrido anno scilicet  decimo postquam idem monasterium sancti Petri apostoli fundatum est, ex quo autem sancti Pauli monasterium fuerat inceptum anno tertio. Que utraque  monasteria tanta pace et concordia, familiaritate et fraterna societate fuerant coniuncta, ut  pro uno duobus in locis posito  monasterio haberentur. Unde ipse in historia Anglorum, unius mentionem faciens, dicit  monasterium Petri et Pauli, quod est ad ostium Wiri annis, et iuxta amnem Tyna, in loco qui uocatur Ingyrum.

2. Hic itaque infantulus bone spei diuina et seculari litteratura diligenter imbuitur: quandoque sancti Spiritus organum futurus, quo eius precordia irradiante, in sancte uniuersalis Ecclesie munimentum, plurimos in Noui et ueteris Testamenti expositionem libros erat compositurus. Et cum in Latina erudiretur lingua, Grece quoque peritiam non mediocriter percepit. Per id namque temporis in prefato monasterio studebat, quo  Theodorus archiepiscopus et  Adrianus abbas, qui in sacris simul ac secularibus  litteris abundanter ambo erant instructi, pergrata tota Britannia, congregantes discipulorum cateruam, scientie salutaris quotidie flumina irrigandis  eorum cordibus emanabant, ita ut inter sacrorum apicum doctrinam, etiam metrice artis, arithmetice ecclesiastice et astronomice disciplinas suis auditoribus contraderent, sicut de his ipse quoque  Beda loquitur; deinde uere et istud subiungit: Usque hodie, inquit, supersunt de eorum discipulis, qui Latinam Grecamque linguam, eque ut propriam in qua nati sunt, norunt. Transeunte autem ad celestia Patre Cuthberto  , ille uite ipsius egregius quandoque scriptor futurus Beda, etatis iam tunc undecim, studii uero in monasterio quatuor annos habebat.

3. Anno autem dominice Incarnationis septingentesimo trigesimo quarto, imperii autem  Ceoluulfi septimo, episcopatus uero Ethelwoldi anno undecimo, illa Ecclesie catholice lucerna, ad eam que se illuminauerat  lucem; illa uena aque salientis in uitam eternam, ad fontem uiuum Deum peruenit: sacrorum scilicet librorum compositor, uenerabilis presbyter et monachus Beda, defunctus anno etatis sue quinquagesimo nono, ex quo autem rex  Oswaldus et antistes Aidanus pontificalem cathedram et monachorum habitationem in Lindisfarnensi insula instituerant anno centesimo primo, a constructione uero monasterii Petri apostoli in Wiramuthe sexagesimo secundo, porro a Patris Cuthberti transitu quadragesimo nono. Qui uidelicet Beda, in extremo quidem mundi angulo uiuens latuit; sed post mortem per uniuersas mundi partes, in libris suis uiuens, omnibus innotuit: in quibus profecto terrarum regionumque diuersarum situs, naturas, qualitates subtiliter,  quasi ipse cunctas peragrasset, plerumque describit, cum tamen ab infantia in monasterio nutritus, totam ibi, usque ad euocationis sue diem, uitam transegerit. Ne uero quisquam aliud quam res est de illo nos dicere suspicetur, ipsius de se ipso dicta subiungere congruum uidetur.



CAPUT II. Ratio uiuendi et scripta sancti Bede uerbis relata.

4. Ego, inquit, Beda famulus Christi et presbyter monasterii beatorum apostolorum Petri et Pauli, quod est ad Wiremuth et Ingyruum, natus in territorio eiusdem monasterii, cum essem annorum septem, cura propinquorum datus sum educandus reuerendissimo abbati Benedicto, ac deinde Ceolfrido;  cunctumque ex eo tempus uite in eiusdem monasterii habitatione peragens, omnem meditandis Scripturis  operam dedi, atque inter obseruantiam discipline regularis et quotidianam cantandi in ecclesia curam, semper aut discere, aut docere, aut scribere dulce habui.  Nono decimo autem uite mee anno diaconatum  , tricesimo gradum presbyteratus, utrumque per ministerium reuerendissimi episcopi  Ioannis, iubente Ceolfrido abbate, suscepi. Ex quo tempore accepti presbyteratus, usque ad annum etatis mee quinquagesimum  nonum, hec in Scripturam sanctam, mee meorumque necessitati, ex opusculis uenerabilium Patrum breuiter annotare, siue etiam ad formam sensus et interpretationis eorum superadiicere, curaui.

5.  In principium Genesis usque ad natiuitatem Isaac et eiectionem Ismelis, libros tres. De tabernaculo  et uasis eius ac uestibus sacerdotum, libros tres. In primam partem Samuelis, id est, usque ad mortem Saulis, libros quatuor. De edificatione templi allegorice expositionis, sicut et cetera, libros duos. Item in libros Regum, librum triginta Questionum in Prouerbia Salomonis, libros tres. In Cantica canticorum, libros sex. In Esdram et Neemiam, tres. In canticum Habacuc, unum. In librum beati Patris Tobie, explanationis allegorice de Christo et Ecclesia, librum unum. Item capitula lectionum in Pentateuchum Moysi, Iosue, Iudicum. In libros Regum et uerba dierum. In librum beati Patris Iob. In Parabolas, Ecclesiasten, et Cantica canticorum. In Isaiam prophetam, Esdram quoque et Neemiam. In Euangelium Marci libros quatuor. In Euangelium  Luce, libros sex. Homiliarum Euangelii, libros duos. In Apostolum quecunque in opusculis sancti Augustini exposita inueni, cuncta per ordinem transcribere curaui. In Actus apostolorum, libros duos. In Epistolas septem canonicas, libros singulos. In Apocalypsim sancti Ioannis, libros tres. Item capitula lectionum in totum Nouum Testamentum, excepto Euangelio. Item librum Epistolarum ad diuersos, quarum de sex etatibus seculi una est; de mansionibus filiorum Isrel, una; una de eo quod ait Isaias, Et claudentur ibi in carcerem, et post dies multos uisitabuntur. De ratione bissexti, una; de equinoctio iuxta Anatolium, una. Item de historiis sanctorum librum  uite et passionis sancti Felicis confessoris de metrico  Paulini opere, in prosam transtuli. Librum  uite et passionis sancti Anastasii, male de Greco translatum  et peius a quodam imperito emendatum, prout potui ad sensum correxi.  uitam sancti Patris, monachi simul et antistitis Cuthberti; et prius heroico metro et postmodum plano sermone descripsi.  Historiam abbatum monasterii huius  Benedicti, Ceolfridi et Huetberti, in libellis duobus. Historiam ecclesiasticam nostre insule ac gentis, in libris quinque.  Martyrologium de natalitiis sanctorum Martyrum diebus, in quo omnes quos inuenire potui, non solum qua die, uerum etiam quo genere certaminis, uel sub quo iudice mundum uicerunt, diligenter annotare studui. Librum Hymnorum diuerso metro siue rythmo. Librum epigrammatum theorico metro siue elegiaco. De natura rherum et de temporibus,  librum unum maiorem. Librum de Orthographia, alphabeti ordine distinctum. Item librum de metrica Arte; et huic adiectum alium de Schematibus siue Tropis libellum; hoc est, de figuris modisque locutionum, quibus Scriptura sancta contexta est  .

6. Cum ergo libros hos peruigili studio edidisset, obiit septimo Kalendas Iunii Ingyrue, ibique sepultus est. Sed post multa annorum curricula, ossa illius inde translata, et cum incorrupto sanctissimi Patris Cuthberti corpore sunt collocata. In cuius uidelicet Bede honorem porticus ab Aquilonalem plagam ecclesie sancti Pauli Ingyrue consecrata, uenerandam fidelibus nominis eius ibidem prestat memoriam. Ostenditur etiam locus hodie, ubi de lapide mansiunculam habens, ab omni inquietudine liber, sedere,  meditari, legere, dictare consueuerat et scribere. Transiit autem ipsa die solemni Ascensionis Dominice; cuius nos transitum melius uerbis ipsius scribendum putamus qui eius discipulus, uocabulo Cuthbertus, presens adfuit, ad condiscipulum taliter scribens.



CAPUT III. Morbus et obitus a Cuthberto discipulo relatus.

1. Dilectissimo, inquit, in Christo collectori Cuthwino, Cuthbertus condiscipulus in Domino, eternam salutem. Munusculum quod misisti multum libenter accepi, multumque gratanter litteras tue deuote eruditionis legi. In quibus maxime quod desiderabam, missas uidelicet et orationes sacrosanctas, pro Deo dilecto Patre ac nostro magistro Beda, a  uobis diligenter celebrari reperi. Unde delectat magis pro eius caritate, quantum fruor ingenio, paucis sermonibus dicere, quo ordine migrauit a seculo: cum etiam hoc te desiderasse et poposcisse intellexerim.

2. Grauatus quidem est infirmitate maxima creberrimi anhelitus, et tamen pene sine dolore aliquo ante diem Resurrectionis dominice, id est, fere duabus hebdomadibus. Et sic postea letus et gaudens, gratiasque agens omnipotenti Deo, omni die et nocte, imo horis omnibus usque ad diem Ascensionis  dominice, id est, septimo Kalendas Iunii; uitam ducebat; et nobis suis discipulis quotidie lectiones dabat, et quidquid reliquum fuit diei, in psalmorum cantu prout potuit se occupabat: totam uero noctem in letitia et gratiarum actione peruigil ducere studebat, nisi quantum modicus somnus impediret. Euigilans autem statim consueta Scripturarum modulamina repetiuit, expansisque manibus Deo gratias agere non desiuit. uere fateor quia neminem unquam oculis meis uidi, nec auribus audiui, tam diligenter gratias Deo uiuo referre. O uere beatus uir! canebat autem et sententiam beati Pauli apostoli, Horrendum est incidere in manus Dei uiuentis, et multa alia de sancta Scriptura, in quibus nos a somno anime exsurgere, precogitando ultimam horam, admonebat;  et in nostra quoque lingua, hoc est Anglicana, ut erat doctus in nostris carminibus, nonnulla dixit. Nam et tunc hoc dictum Anglico sermone componens, multum compunctus aiebat: Ante necessarium exitum prudentior quam opus fuerit nemo exstitit ad cogitandum; uidelicet hinc antequam proficiscatur anima, quid boni uel mali egerit, qualiter post exitum iudicanda fuerit. Cantabat etiam antiphonas, secundum nostram consuetudinem et suam: quorum una est: O rex glorie, Domine uirtutum, qui triumphator hodie super omnes celos ascendisti, ne derelinquas nos orphanos, sed mitte promissum Patris in nos Spiritum ueritatis, alleluia. Et cum uenisset ad illud, ne derelinquas nos orphanos, prorupit in lacrymas, multumque fleuit; et post horam cepit repetere que inchoauerat,  et sic tota die faciebat; et nos quidem audientes hec, luximus cum illo. Altera uice legimus, altera plorauimus: imo semper cum fletu legimus.

3. In tali letitia quinquagesimales dies usque ad diem prefatum deduximus: et ille multum gaudebat, Deoque gratias agebat, quia sic meruisset infirmari. Referebat, et sepe dicebat: Flagellat Deus omnem filium quem recipit, et multa alia de sacra Scriptura; sententiam quoque sancti Ambrosii: Non sic uixi ut me pudeat inter uos uiuere, sed nec mori timeo, quia bonum Dominum habemus. In istis autem diebus duo opuscula, multum memoria digna , facere studuit, id est, a capite Euangelii sancti Ioannis, usque ad eum locum in quo dicitur, sed hec quid  sunt inter tantos? in nostram linguam ad utilitatem Ecclesie conuertit; et de libris notarum Isidori episcopi exceptiones quasdam, dicens: Nolo ut discipuli mei mendacium legant, et in hoc post obitum meum sine fructu laborent.

4. Cum uenisset autem tertia feria ante Ascensionem Domini, cepit uehementius egrotare in anhelitu, et modicus tumor in pedibus apparuit. Totum autem illum diem docebat, et hilariter dictabat; et nonnunquam inter alia dixit: Discite cum festinatione, nescio quandiu subsistam, et si post modicum tollat me factor  meus. Nobis autem uidebatur quod suum exitum bene sciret; et sic noctem in gratiarum actione peruigil duxit. Mane illucescente, di est, feria quarta, precepit diligenter scribi que ceperamus; et hoc fecimus usque ad tertiam horam. A tertia autem hora ambulauimus eum reliquiis sanctorum, ut consuetudo diei illius poscebat: unus uero erat ex nobis cum illo, qui dixit illi: Adhuc, magister dilectissime, capitulum unam de libro quem dictasti, deest: uideturne tibi difficile plus te interrogari? At ille: Facile est, inquit, accipe tuum calamum, et tempera, et festinanter scribe. Quod ille fecit.

5. Nona autem hora dixit mihi: Quedam pretiosa in mea capsella habeo, id est, piper, oraria et incensa; curre uelociter, et presbyteros nostri monasterii  adduc ad me ut et ego munuscula, qualia Deus donauit, illis distribuam. Diuites in hoc seculo, aurum et argentum, et alia queque pretiosa student dare: ego autem, cum caritate multa et gaudio, fratribus meis dabo quod Deus dederat. Et presentibus illis locutus est ad eos unumquemque monens et obsecrans pro ipso missas celebrare, et orationes diligenter facere, quod illi libenter spoponderunt. Lugebant autem et fiebant omnes, maxime quod dixerat quia estimaret quod faciem eius amplius non multum in hoc seculo essent uisuri. Gaudebant autem de eo quod dixit: Tempus est  ut reuertar ad eum qui me fecit, qui me creauit, qui me, quando non eram, ex nichilo formauit. Multum tempus uixi, bene mihi pius iudex uitam meam preuidit: tempus  resolutionis mee instat, quia cupio dissolui et esse cum Christo; etenim anima mea desiderat regem meum Christum in decore suo uidere. Sed et alia multa ad edificationem nostram locutus, in letitia diem usque ad uesperam duxit.

6. Et prefatus puer Wiberth adhuc dixit: Magister dilecte, adhuc una sententia non est rescripta. At ille: Scribe, inquit, cito. Post modicum dixit puer: Modo sententia descripta est. Ille autem: Bene, ait, ueritatem dixisti; consummatum est. Accipe caput meum in manus tuas, quia multum me delectat sedere ex aduerso loci sancti mei, in quo orare solebam, ut et ego sedens Patrem meum inuocare possim. Et sic in pauimento sue casule decantans, Gloria Patri et Filio et Spiritui sancto, cum Spiritum sanctum nominasset,  spiritum e corpore exhalauit ultimum; atque  pro eo quod hic semper deuotissimus in Dei laudibus laborauerat, ad gaudia desideriorum celestium migrauit. Omnes autem qui audire uel uidere obitum Bede patris nostri ualebant, nunquam se uidisse ullum alium in tam magna deuotione atque tranquillitate uitam finiisse dicebant. Quia, sicut audisti, quo usque anima eius in corpore fuit, Gloria Patri, et alia quedam spiritualia,  expansis manibus Deo uiuo et uero offerre, gratias agens, non cessabat. Scio autem, frater carissime, quod multa possem narrare de eo; sed nunc breuitatem sermonis ineruditio lingue facit. Attamen cogito  plenius de eo scribere, que oculis uidi et auribus audiui.



CAPUT Iu. Corpus sancti Bede Dunelmum translatum et dissipatum, ex historia Turgoti et Wodi. An Rome reliquie.

1. Sub  Eadmundo antistite in Ecclesia Dunelmensi claruit quidem Presbyter, uocabulo Elfredus, filius Westou, qui usque tempus  Egeluini episcopi permansit. Erat in omnibus sancto Cuthberto deuotus, uir multum sobrius, eleemosynis deditus, in orationum  studio assiduus, lasciuis et impudicis terribilis, honestis uero et Deum timentibus uenerabilis, custos Ecclesie fidelissimus . . . Cum ergo presbyter prefatus honestam ac religiosam ageret uitam, iussus per uisionem perantiqua monasteriorum et ecclesiarum loca in prouincia Northanymbrorum discurrere, ossa sanctorum, que in illis sepulta nouerat, de terra leuauit, ac declaranda populis ac ueneranda supra humum locata reliquit . . . . Ad monasterium quoque, quod est Ingyruum, ubi Bedam doctorem conuersatum, defunctum et sepultum nouerat, singulis annis adueniente anniuersaria dormitionis, eius die uenire, ibique precibus et uigiliis solebat insistere. Quodam tempore iuxta morem illo pergens, cum aliquot ibidem dies solus in ecclesia orando et uigilando transegisset,  nescientibus sociis, summo diluculo solus, quod ante nunquam consueuerat, Dunelmum rediit, sui scilicet secreti nullum uolens testem habere. Nam cum multis postea uixisset annis, ad prefatum monasterium, tanquam iam adeptus id quod concupierat, amplius uenire non curauit. Unde sepius a suis familiariter requisitus, ubinam uenerabilis Bede ossa requiescerent, certus de re inquisita, sic erat solitus respondere: Hoc, inquit, nemo me certius nouit. Firmum, o dilectissimi, et procul omni dubio certum habeatis, quod eadem theca que sacratissimum corpus Patris Cuthberti seruat, etiam ossa uenerandi doctoris et monachi Bede contineat. Extra huius loculi hospitium nemo querat portionem eius reliquiarum. Hec dicens familiares suos silentio precepit legere, ne  scilicet extranei, qui tunc in ecclesia ipsa conuersabantur, iniurias aliquas machinarentur; quorum summum studium erat reliquias sanctorum, et maxime Bede, si quas possent, auferre. Unde cum ipse sanctorum ossa cum sancti Cuthberti corpore, ut supra dictum est, locaret; id omnino occulte facere studebat. Cuius de Beda sententie concordat etiam illud  Anglico sermone compositum  carmen: ubi cum de statu huius loci et de sanctorum reliquiis,  que in eo continentur, agitur, etiam reliquiarum Bede una cum ceteris ibidem mentio habetur. Cuius nimirum ea ossa fuisse noscuntur que multis post annis cum incorrupto Patris Cuthberti corpore a ceteris reliquiis segregata, in  lineo saccello inueniebantur locata.

2. Antonius a Wod, lib. II historie, et Antiquitatum Uniuersitatis Oxoniensis, pag. 61: Sanctus Beda, ait, in Geruicensi monasterio requieuit. Reliquie dein eius Dunelmum transducte sunt, scrinioque honorifice incluse, atque sub initia regni regine Elisabethe zelo fanatico correptus Whittinghamus, decanus indignus Dunelmensis, easdem templo detraxit et prorsus dissipauit.

3. In basilice ueteris uaticane descriptione, a  Romano eiusdem Ecclesie canonico, tempore Eugenii pape III, composita, et a Paulo de Angelis illustrata, pag. 117, ipse Romanus ita loquitur: Requiescit etiam ante portam argenteam, sub rota scilicet porphyretica, ut a nostris maioribus accepimus, uenerabilis Beda  presbyter, qui fecit homilias; et eius ob reuerentiam antiqui nostri penitus non transibant per eam, nec nos transire permittebant. Ubi Paulus annotauit ista: Romanus presbyter auctor noster in hac sua huius basilice sancti Petri descriptione, merito adnotauit sepulturam uenerabilis Bede in hac basilica positam. uerum hec acceptio a maioribus adeo tenuis uisa est posteris, ut in enumerandis reliquiis huius ecclesie mentionem uenerabilis Bede non uoluerint facere Onuphrius, de uII Urbis Ecclesiis, pag. 54 et 55, Pompeius Ugonius, in Historia stationum, pag. 103 et sequent., et passim alii. Nulla etiam fit eius mentio in ordine diuini officii, in quo prescribitur ueneratio aliorum sanctorum, quorum ibi sacra corpora aut notabiles reliquie asseruantur. Nempe ut urbs Genua  suum multo iuniorem Bedam eumdemque sanctum habuit, de quo egimus die X Aprilis, et cum Anglorum doctore perperam confudit; sic etiam uidetur factum Rome, occasione alicuius Bede, ibidem post plura forsan secula sepulti.





DISQUISITIO DE uEN. BEDAE ET FLORI DIACONI LUGDUNENSIS COMMENTARIIS IN PAULUM EX DICTIS S. AUGUSTINI.


 Tres inuenio antiquos auctores qui commentarios in Epistolas Pauli apostoli ex meris sancti Augustini centonibus contexuerunt. Primus est Petrus abbas Tripolitane prouincie, qui sancti Pauli Epistolas ex capitulis opusculorum beati Augustini subnotasse narratur, ut per os alienum sui cordis declaret arcanum, inquit Cassiodorus, in lib. de diuinis Lectionibus, cap. 8. Alter est uenerabilis Beda, cuius hec uerba sunt in fine Epitomes historie: In Apostolo quecunque in opusculis sancti Augustini inueni dicta, per ordinem transcribere curaui. Tertius est Florus diaconus, seu  subdiaconus Ecclesie Lugdunensis, uir suo tempore doctrina et eruditione clarus.

Ex his tribus commentariis unicum habemus typis  editum inter opera uenerabilis Bede, ipsiusque nomine prenotatum; sed an uere Bede tribui debeat, iam dudum magna lis est inter studiosos. Id testatur Robertus de Torinneio abbas in monte sancti Michelis, in prologo quem prefixit Abbreuiationi expositionis Epistolarum Apostoli secundum Augustinum, quo in prologo, apud Acherium nostrum, in appendice ad Guibertum edito, censet Robertus, prolixum illum Commentarium  potius tribuendum esse Petro abbati Tripolitano,  quam Bede, cui alium tribuit breuiorem, libris itidem sancti Augustini excerptum, qui liber totus, inquit, non adequatur magnitudine medietati solius expositionis Epistole ad Romanos, que in alio commentario habetur.

Magno post Robertum interuallo illustrissimus cardinalis Baronius, ad annum Christi 562 existimat commentaria illa typis edita non esse Bede, sed Petri abbatis, qua in re cum Roberto consentit. Sed in hoc recedit ab eodem, quod neget ullam huiusmodi commentationem in Paulum a Beda conditam esse; aitque uerba illa Bede que superius retuli, in ipsius Epitomen ex aliorum additamento irrepsisse.

A Baronio dissentit Bellarminus in libro de Scriptoribus ecclesiasticis, aitque nichil impedire quominus  duo auctores, Petrus abbas et Beda presbyter, diuersis temporibus et locis in Paulo ex Augustini scriptis explicando desudauerint. Imo certe nichil impedit quominus his duobus tertium adiungamus, Florum diaconum Lugdunensem, ut postea demonstrabo.

Hec cum ita sint, manent tamen distracta eruditorum suffragia circa uulgatum commentarium. quem Bede alii tribuendum censent, alii detrahunt Et mihi quidem aliquando, cum ipsius Bede elogium texerem in seculo tertio Benedictino, uisus fuit Bede  germanus fetus; sed postea deprehenso in mss. Bibliothecis germano Bede commentario, a sententia discedere coactus sum.


I.

Commentarium aliquem in Paulum ex dictis Augustini a Beda consarcinatum fuisse, constans debet esse omnium persuasio, tum quia id diserte Beda testatur in Epitome sua, probantibus libris tam editis quam mss., tum quia Hincmarus, Rhemorum archiepiscopus, ac Lupus, Ferrariensis abbas, hoc Bede collectaneum laudant. Hincmarus quidem in posteriori opere aduersus Gothescalchum, cap. 1: Si quis tamen, inquit, eosdem libros non habet, uideat in collectione uenerabilis Bede presbyteri de opusculis sancti Augustini super Apostolum, et ibi discere poterit quod antea ignorauit. Lupus uero in epistola 76 ad eumdem  Hincmarum: Collectaneum Bede in Apostolum ex operibus Augustini ueritus sum dirigere, propterea quod tantus est liber, ut nec sinu celari, nec pera posset satis commode contineri.

Itaque nemo iam in dubium reuocare potest, an Beda collectaneum ediderit in Apostolum; nec Baronius dubitasset, si ad ea que mox protuli argumenta animum intendisset. At uidendum porro est qualis sit ille Bede commentarius.


II.

Duos inueni Codices membraneos eiusmodi collectaneum sub Bede nomine continentes: unum annorum fere octingentorum, alterum septingentorum. Primus codex hunc prefert titulum: Collectaneum  Bede in Apostolum ex operibus beati Augustini. Tum commentarius in hec uerba, Paulus seruus Iesu Christi uocatus apostolus, etc., incipit in hunc modum: Ex libro contra quinque hereses. Ordo iste sequendus est, ut loquens de Euangelio, non sileam de prophetis, etc., Hic codex desinit in Epistola ad Thessalonicenses, aliis foliis auulsis.

Alter Codex ita inscribitur: Incipit liber collectionum uenerabilis Bede presbyteri, ex scriptis beati Augustini episcopi, in Epistolas beati Pauli apostoli elaboratus. Idem habet exordium ac primus, sic uero desinit: Explicit collectio Bede presbyteri ex opusculis beati Augustini in Epistolas Pauli apostoli.

Genuini huius Bede commentarii necdum typis editi copiam habemus, quem Deo dante aliquando  cum aliis eiusmodi monumentis in lucem proferemus.


III.

Nunc uidendum est, cui auctori tribuendum sit collectaneum sub Bede nomine hactenus uulgatum. Nempe Floro diacono Ecclesie Lugdunensis, ut fidem faciunt multi Codices mss. quorum nonnulli in manus meas peruenerunt.

In primis id probant duo uolumina membranea Bibliothece Corbeiensis, in quorum priori statim ab initio hec leguntur: Continentur in hoc uolumine expositiones epistolarum beati Pauli apostoli ex libris sancti Augustini doctoris eximii, a quodam Floro collecti. Tum in fine cuiuslibet Epistole, nomen Flori auctoris repetitur et initio sequentis. Ad calcem  porro posterioris uoluminis hec subscriptio legitur: Compositus, id est scriptus, est liber iste a Richero subpriore, et Ioanne suo scriptore et monoculo, anno quo restituta est ecclesia sancti Ioannis Corbeie, et Turonis est secunda sedes Romane urbis, anno 1164, Ludouico rege Francorum, Theodorico episcopo Ambianensi, Ioanne abbate Corbeiensi. Insignem hunc locum iam aduertit illustrauitque eruditissimus uir Stephanus Baluzius in notatione ad Lupi epistolam 76, ubi obseruat scriptorem istum hoc loco respicere ad synodum in urbe Turonica ab Alexandro III tunc temporis celebratam: quam urbem scriptor, eo quod tum ibi sederet Alexander, uocat secundam sedem Romane urbis. Apposite quidem ad hunc locum Baluzius. Non preteream tamen quod legisse me memini in Treuirensium Broweri Annalium lib. XIu,  ubi refertur Iuonis cardinalis et legati apud Treuiros sepulti epitaphium, cuius ultimum distichon sic habet:

Sole duodenas Iulii uertente Kalendas,
Roma secunda mihi exsequias uenerandas.
ubi uides Treuirorum ciuitatem appellari Romam secundam, forsan ob copiam sacrarum reliquiarum quibus abundat urbs illa, uel ob frequentiam hominum eo uoti causa confluentium. Ob eam siquidem causam etiam hoc nomine affectam lego Corbeiam nostram a Gerardo in libro de Miraculis sancti Adelhardi, cap. 4, ubi, relatis Adelhardi miraculis, hec subdit: Exine huiusce modi fame ita longe lateque cepit uulgari, ut Corbeia merito duceretur ALTERA  ROMA appellari.

uerum ut ad propositum reuertar, non solum Corbeiensis Codex, sed et alii plures predictum commentarium Floro diacono tribuunt: quos inter numerandus est ille qui usui fuit Trithemio. Quem Codicem forsan quia reperit in monasterio sancti Trudonis, Florum illum diaconum, cuius nomen preferebat Codex, monachum Trudonianum fuisse Trithemius existimauit. His Codicibus adiungo Aquicinctensem, in quo prima pars expositionis Epistolarum beati Pauli ex libris S. Augustini a quodam Floro collecta dicitur, ea nimirum que legitur apud Bedam.

Preterea prolixius istud collectaneum Floro tribuitur in ueterrima canonum collectione, que sub  finem seculi noni, id est ipso Flori seculo, scripta uidetur, asseruata in Antissiodorensi monasterio sancti Mariani. Nam in illa collectione hec referuntur: EX LIBRO SANCTI AUGUSTINI A DOMNO FLORO COLLECTA: Qui factus est ei ex semine Dauid secundum carnem. Quod prophete preuiderunt et predixerunt, hoc apostoli uiderunt et predicauerunt. Qui erat factus est, Quid erat? Quid factus? uerbum erat, caro factus est, etc. Que quidem leguntur in uulgato Bede commentario in Epistolam ad Romanos. Item in predicti apographi pag. 17 adducitur Dictum domni Flori in hec uerba: Anathema est maledictio, deuotatio; item condemnatus, detestabilis, abominabilis, alienatus, etc. Item aliud: Si quis non amat Dominum Iesum Christum, sit anathema maranatha. Simul  Syro et Greco utitur uerbo. Si quis non amat, etc. Anathema Greco sermone dixit condemnatus; maranatha definiuit, donec Dominus redeat. Que duo loca reperiuntur in uulgato collectaneo apud Bedam, primum quidem initio commentarii Epistole ad Galatas, alterum uero in fine Epistole prime ad Corinthios. Denique Sigebertus, in lib. de Scriptoribus ecclesiasticis, cap. 92, meminit commentarii a Floro consarcinati in Pauli Epistolas ex libris sancti Augustini.

Ex his manifeste, ni fallor, conficitur istum commentarium non esse Bede, sed Flori diaconi Lugdunensis. Non negauerim tamen eum in nonnullis Codicibus mss. Bede tribui, sed fere semper addito nomine Flori; quali Florus non esset nomen proprium,  sed commune, florilegium significans. Audi Robertum de Torrinneio, in prologo superius citato, de isto commentario agentem: Hoc opus a quibusdam uocatur Florus, quia ex diuersis opusculis beati Augustini excerptus, et quasi defloratus est; a quo autem illud opus collectum et ordinatum sit, plurimi dubitant. Quidam autem hunc Bede presbytero ascribunt, et hoc ideo quia in fine historie Anglorum enumerans opuscula sua, inter alia hoc ad uerbum posuit: »In Apostolum quecunque in Operibus sancti Augustini inueni dicta, per ordinem transcribere curaui.« Unde et quidam predicta uerba, et alia nonnulla in eadem Historia sibi connexa assumentes, loco prologi predicte collectioni sententiarum sancti Augustini ponunt, ex eo uolentes probare Bedam auctorem huius  operis. Certe quod dicit Robertus ita esse deprehendi in Ms. Collectaneo Claromariscensi duobus uoluminibus contento, in cuius priori apponitur hec inscriptio: In hoc uolumine continetur expositio Epistolarum beati Pauli apostoli a uenerabili Beda presbytero, ut gesta Anglorum testantur, collecta ex libris sancti Augustini episcopi, doctoris eximii et fidelissimi, sicut in singulis locis ascripti sunt, etc. Et in fine secundi uoluminis hec subiiciuntur: Explicit Epistola ad Hebreos, et tertia pars Flori collecti a  uenerabili Beda presbytero ex dictis sancti Augustini Ubi uides Bede nomen huic collectaneo apponi cum nomine Flori, quod pro florilegio usurpatur. Ex quo intelligitur eam collectionem antiquitus Floro ascriptam fuisse.

His unum obiici potest, nempe Florum aliam composuisse collectionem in Paulum ex Patribus, nec ueri esse simile allam ex scriptis sancti Augustini ab ipso conditam fuisse. Imo uero id maxime facit pro sententia nostra. Quandoquidem Florus posteriorem hanc collectionem ex duodecim Patrum opusculis eruit, pretermisso Augustino, quem sane non pretermisisset, nisi aliam separatim prius edidisset. Posteriorem hanc collectionem ex Codice ms. maioris Carthusie descriptam Petrus Franciscus Chiffletius,  societatis Iesu presbyter eruditus, Acherio nostro transmisit ac dono dedit, obseruatque statim in limine collectionem istam delibatam esse, non tantum ex decem, ut Sirmondus scripsit in notis ad Auitum, sed ex duodecim Patribus, nimirum ex Cypriano Carthaginensi, ex Hilario Pictauiensi, ex Ambrosio Mediolanensi, ex Paciano Barcinonensi, ex Theophilo Alexandrino, ex Gregorio Nazianzeno episcopis; ex Ephrem diacono, ex Leone papa, ex Cyrillo Alexandrino, uariisque Romanorum pontificum et conciliorum canonibus ac decretis, ex Fulgentio Ruspensi, ex Paulino Nolensi, ac demum ex Auito uiennensi episcopis. In duodecim libros pro totidem Patribus partitus est Florus collectionem suam uno uolumine contentam; tertium decimum  ex Augustino contexuit, quem uno uolumine, quia maioris erat molis, separatim inclusit.


Iu.

Hec de Bede ac Flori commentariis in Paulum fusius dicenda fuere, ut nemo in posterum quis cuius sit ambigat. De Petri abbatis Tripolitani commentario dicere supersedeo, de quo nichil mihi obseruare licuit. Et fortasse quidem excidit, aut in partes nostras non peruenit.





DISSERTATIO DE SCRIPTIS uENERABILIS BEDAE PRESBYTERI ET MONACHI. AUCTORE CAS. OUDINO.


 Beda, in Britannia ex Anglo-Saxonum genere oriundus, in Girwensi territorio non longe a Tine fluminis ostiis natus est anno 673. Amplexus a puero uitam monasticam, in ea per multos annos perseuerauit sub Benedicto et Geolfrido monasterii sanctorum Petri et Pauli ad Tinam abbatibus, in diecesi Dunelmensi. uulgo appellatus presbyter Anglus ac uenerabilis, quamuis esset monastico instituto addictus. Ex Sixto Senensi in Bibliotheca sancta obserua factum illum anno etatis sue 30, Domini 703,  presbyterum a Ioanne episcopo, hortatu Acce Eboracensis archiepiscopi ac fratrum multorum; aggressum esse scribere in uniuersam Scripturam diuersa explanationum uolumina in quatuor ordines distincta, uidelicet in rapsodias, questiones, commentarios et homilias; in rapsodiis, siue stromatibus, uel collectaneis, mysticas magis quam historicas expositiones congregasse ex probatissimis Ecclesie doctorum sententiis, etc.; in commentariis uero questionibus et homiliis, in quibus frequentius et  sermone et sensu suo utitur, stylum habere nec omnino inelegantem, nec affectate eloquentie curiosum, sed temperatum et medium. Obiit anno 735, die 26 Maii, siue uII Kalendas Iunii, quo Ascensionis Dominice memoria celebrabatur. De illo appendix anonymi ad ecclesiasticam Anglorum Historiam, ab eo ad annum 731, etatis 59, perductam, ac Ceolwulfo Northumbrorum regi dicatam; eius epitaphium, Alcuinus epistola 5, ubi nobilissimum sui temporis magistrum appellat; Honorius Augustodunensis initio libelli Iu de Luminaribus Ecclesie, ubi Rome mortuum ibidemque esse sepultum falso asserit; Sigebertus Gemblacensis, de Scriptoribus ecclesiasticis, cap. 68, qui minus accurate mortem eius anno 634 assignat, ut ex die ascensionis cum 26 Maii  concurrente colligitur, quod anno sequenti contingit; Guillelmus Malmesburiensis, lib. I, cap. 3, qui eum a Sergio papa Romam uocatum asserit, cum tamen ex Anglia nunquam pedem mouisse, certo certius constet; atque ex recentioribus cardinalis Baronius, qui multa de eo disputat in Annalibus, et in eius etate designanda, et quibusdam aliis hallucinatur; Gerardus Ioannes uossius, lib. II de Historicis Latinis, cap. 28; Ioannes Mabillon amplissime omnium in elogio doctissimo illius, quod contexuit seculo III, Sanctorum ordinis diui Benedicti parte, seu tomo I, pag. 534 et sequentibus, quem in multis sequimur.

Collecta primo in unum omnia uenerabilis Bede Opera, que hinc inde uariis atque incultis Editionibus separatim antea impressa fuerant, atque Parisiis,  anno 1544, tribus in-fol. tomis edita per Franciscum Iametium. Cumque bibliopole opus successisset, illa eadem nouis ornata curis atque accessionibus, ibidem, anno 1554, octo tomis in-fol. repetita sunt. Tum item tomis octo Basilee anno 1563, apud Ioannem Heruagium, denique et Colonie totidem tomis anno 1612, apud Antonium Hieratum. He quatuor Editiones Operum uenerabilis Bede, quarum tres ultime eodem modo procedunt. Nos ultimam anni 1612 Coloniensem sequemur, que anno tandem 1688, ibidem, ordine eodem repetita fuit, illamque secundum tomos et ordinem in iis contentum singillatim expendemus, cum pauci sint qui Opera Bede attributa accurate expenderint ad proximas Editiones illorum correctiores.



CAPUT PRIMUM. De tomo primo Operum uenerabilis Bede.


Continet ille ea que ad grammaticam, arithmeticam, geometriam, astronomiam, musicam et similes artes pertinent. Estque congruo ordine dispositus, si supposita Bede Opera ad calcem uoluminis cuiusque, uel ad ultimum Operum omnium uolumen, omnia coniecta fuissent. Iam expendamus singillatim singula.

Incunabula grammatice artis Donati, pag. 1.

De octo partibus orationis liber, pag. 14. Contexuit uenerabilis Beda indicem potissimorum suorum Operum ex quibus facile genuina a spuriis distingui possunt, quem annis tantum quatuor ante mortem, anno nempe 731, etatis 59, compositum legimus sub  finem Historie sue Anglorum. Unde quamuis adhuc aliqua postmodum scripserit, potissima tamen in hoc indiculo continentur. Huius utriusque de quibus loquimur Beda non meminit in suo indiculo; nichil tamen in iis est quo Bede denegentur.

De Arte metrica liber, 25.

De Schematibus sacre Scripture, 42.

De Tropis sacre Scripture, 47.

De Orthographia liber, 53. Horum omnium meminit Beda in ultimis indiculi sui his uerbis: Librum de Orthographia, alphabeti ordine digestum; item librum de metrica Arte, et huic adiectum alium de Schematibus, siue Tropis libellum, hoc est, de figuris modisque locutionum, quibus Scriptura sacra contenta est. Beda sacerdos de Orthographia ex Ms. Bongarsii editus  primum Hanouie 1605, in-4o, ab Elia Putschio doctissimo iuuene inter ueteres Grammaticos, pag. 2327 ad 2350, diuersus a libello eiusdem argumenti qui Bede uulgo ascriptus, inter eius Opera sepius prodiit, et infra a Putschio exhibetur, cum eiusdem libro uno de Ratione metrica, pag. 2350 ad 2383.

De arithmeticis Numeris, 72, cum dialogo de Notis numerorum et ratione temporum. Ad eum spectant quorum meminit in indiculo suorum Operum.

De arithmeticis Propositionibus, pag. 100. Eiusdem Bede uidentur.

De Ratione calculi, pag. 111, et de Diuisione numerorum ad Constantinum, eiusdem uidentur.

Opusculum de Loquela per digitorum gestus, pag. 127. Itemque libellus de Ratione unciarum, pag. 141.  Sunt certo Bede eiusdem, cum in prologo loquatur de opusculis suis de Natura rerum et ratione temporum quos appellat libellos, et a se quondam stricto, id est breui, sermone compositos. Sunt autem hi duo libelluli quasi preludia maioris Operis de Ratione temporum quod nunc prolixius scribere necessarium duxit. uenerabilis Bede presbyteri tractatus breuis de Computo, siue loquela, per gestum digitorum, exstat in Operum Bede Editione Coloniensi nouissima anni 1688, tomo I, pag. 127, cum glossis Brideferti Ramesiensis monachi, sed admodum ieiunis, scholiisque Ioannis Nouiomagi. Librum hunc in multis ab usu ueterum recedere obseruat Barthius, Aduersariorum lib. II, cap. 12. Confer Rhabani abbatis Fuldensis librum de Computo quem Stephanus Baluzius,  Miscellaneorum tomo I edidit, et Nicolai Smyrnei Numerorum notationem per gestum digitorum, quam Grece et Latine cum Beda de Indigitatione, Parisiis, in-8o, euulgauit Fredericus Morellus, post Morellum Petrus Possinus, Rome 1673, in-folio, ad calcem Catene Grecorum Patrum Marcum et Spicilegii sui euangelici. Idem Possinus notas nescio cuius addidit, et figuras in es incidi curauit pag. 449 et sequentibus.

Libellus de Argumentis lune, pag. 143, cuius non meminit speciatim.

Computus uulgaris, qui dicitur Ephemeris, pag. 169 et seqq., cum Kalendario, nullatenus est uenerabilis Bede presbyteri. Hoc inuincibiliter cognoscitur ex  lectione calendarii, ubi innumere sanctorum commemorationes, qui Beda posteriores sunt; unde miror qua fronte, quaue impudentia, potuerint homines tale opus ascribere Bede, anno 735 mortuo. Atque ut plurima paucis complectamur, hic auctor meminit ad diem Iunii 5 sancti Bonifacii Moguntinensis archiepiscopi, qui mortuus est anno 754, uiginti circiter annis post Bedam. Meminit ad diem Iulii 4 sancti Udalrici Augustani episcopi, qui seculo X mortuus est. Itemque eodem mense, ad diem 11 Iulii, translationis corporis sancti Benedicti in Galliam. Die 15 Augusti, meminit festi Assumptionis beate Marie uirginis. Die 8 Septembris, meminit Natiuitatis beate Marie uirginis, que festiuitates apud Latinos seculum IX non excedunt. Denique in uersibus quibus  omnem anni distributionem colligit ad finem operis, facit mentionem sancte Elisabeth Thuringice, ordinis sancti Francisci, que seculo demum XIII floruit:

Fertilis Elisabeth cantat Thuringia laudes.
Nonnulli sunt opinati scriptorem huius laboriosi operis fuisse uandelbertum monachum Prumiensem, qui seculo IX floruit; sed, Deus bone, quam enormiter coniectantur! Quomodo enim fieri potest ut qui seculo IX uixit et mortuus est, faciat mentionem sancte Elisabeth uidue, que seculo XIII floruit ac defuncta est? Certum est scriptorem harum Ephemeridum esse Germanum, ex affectione quam habet in recensendis Germanie sanctis, et martyribus, et episcopis, ut legenti constabit. At quisquis ille sit, non uidetur mihi excedere, quoad etatem qua uixit,  medium uel finem seculi XIII. Hec bonus Cauus non notauit, qui Opera Bede nunquam legit.

De embolismorum ratione Computus, pag. 216. Eiusdem mihi uidetur esse auctoris cuius sunt prefate Ephemerides. Sane tam prolixorum operum haudquaquam fuisset oblitus uenerabilis Beda in indiculo suorum Operum quem anno 731 scripsit, annis tantum quatuor ante mortem: nec credibile est uenerabilem doctorem, etate fatiscente, istis sese immiscuisse calculationibus ante mortem. Denique non pertinere ad Bedam, sed ad auctorem ultimorum temporum, ut supra de Ephemeridibus diximus, constat ex eius uerbis, fol. 231, ubi sic: Inuenta die quam queris, notataque littera quam habent Martyrologia quinta  retro linea. At tempore uenerabilis Bede nondum erant Martyrologia, cum ipse primus unum conscripserit atque illud in multis diebus uacuum, ut Usuardus testatur. Ipsa facta sunt tantum uulgaria seculo IX iam labente, unde qui sic scribit, se prodit auctorem posteriorum temporum. Denique omnis expressio huius operis clara et aperta, tamque uariis modis que inuestigat edocens, auctorem seculo XIII haud antiquiorem profert. Hec non notauit Cauus. Certe auctor utriusque operis est Anglus, Radulphus de Linham dictus, paucissimis cognitus, de quo ad annum 1250 postea loquemur.

Decennouales Circuli, pag. 257, una cum his quos scripsit Dionysius Romanus cognomento Exiguus, et beatus Cyrillus, usque ad millesimum quingentesimum  nonagesimum quintum annum salutis, quibus continentur tres circuli magni. Asserit hoc opus uenerabili Bede premissa prefatio pag. 256. Que quamuis anonyma sit in impressis, lego tamen eam esse Abbonis abbatis Floriacensis, qui anno 1004 mortuus est, de cuius scriptis tam impressis quam deperditis doctissime agit Ioannes Mabillon tomo II Analectorum, pag. 240, ubi uaria preludit.

De Cyclo paschali, pag. 306, de quo plura docebit te Aegidius Bucherius, presbyter Societatis Iesu, commentariis suis doctissimis in canonem paschalem uictorii Aquitani, quos in-folio edidit Antuerpie ex officina Plantiniana, sumptibus Balthazaris Moreti, anno 1633.

Liber de Constitutione mundi celestis terrestrisque,  pag. 323. Haudquaquam indignus est qui Bede tribuatur, quamuis nichil habeam quo ipsi affirmem, illiusque ipse in indiculo Operum suorum non meminerit.

Libelli duo de Musica theorica et practica, pag. 344, suppositi Bede sunt, uariis ex argumentis. 1o Enim affectat iste scriptor, libello II de Musica practica, afferre exempla cantuum desumpta ex officiis festorum beate Marie uirginis, qualia sunt: O Maria beata genitrix, etc., Marie preconio, deuoto seruitio, etc. At festa ista beate uirginis haudquaquam in Ecclesia Latina ante seculum IX temporibus Ludouici Pii uel Caroli Magni inualuerunt, unde hec ad Bedam spectare nullatenus possunt. 2o Exempla ista sunt prosarum, quale et istud, O Maria, uirgo Dauidica,  etc., itemque alia ab ipso allata ex prosis de Spiritu sancto: Sancti Spiritus adsit nobis gratia, etc., ueni, sancte Spiritus, et emitte celitus, etc. At usus iste prosarum in officiis ecclesiasticis missarum, secundum doctiores Rituum tractatores, nullatenus excedunt seculum XII, ac plereque illarum seculo presertim XIII inducte sunt; unde nullatenus hi libelli ad Bedam anno 735 mortuum spectare possunt. Denique iste auctor tam Gallus quam Anglus esse potest, cum pag. 364 initia quedam cantilenarum Gallice atque Anglice producat. Gallice: Demenant grande ioye, etc. Anglice: Suant uoile dont tans und, etc., uixque mihi ante seculum XIu exstitisse uidetur.

De Circulis sphere et Polo, pag. 365;

De planetarum et signorum Ratione, p. 369;

 De Signis celi, p. 373, nichil affirmare uel negare possum.

Libellus de Tonitruis, ad Herenfridum, p. 387, a Beda in Latinam linguam tantum translatus est, cuius et simplicitatem ipse Beda agnoscit. Non ergo spectat proprie ad Bedam.

Libelli de Prognosticis temporum, pag. 390; de Mensura horologii, pag. 392; de Astrolabio, pag. 394; de Natiuitate prognostica infantium, pag. 397; de Minutione sanguinis, pag. 398; de septem Miraculis mundi, pag. 400, uere libelluli sunt de quibus nullatenus constat an Bede sint; imo plures ex illis omnino indigni sunt qui uenerabili Bede attribuantur. Quales sunt inter alios de Prognosticis temporum,  de Natiuitate infantium, de Minutione sanguinis.

Hymni Bede presbytero inscripti, pag. 401 et seqq., ad Bedam spectare non uidentur. Certum quidem est Bedam scripsisse librum Hymnorum diuerso metro siue rhythmo, ut ipse tradit in indiculo suorum Operum a se composito; at isti hymni erant et uarii, et de rebus sacris, et diuerso metro seu rhythmo conscripti, quod nullatenus conuenit istis metris uel uersibus qui hymni appellantur. Sunt enim peses, non metra; sunt plerique de rebus supputatoriis, non sacris; de naturalibus uel prognosticis, non de ecclesiasticis officiis. Conuenire mihi uidentur, tam quoad argumentum quam quoad stylum, cum carminibus Manfredi, que habentur pag. 435, post librum Bede de Computo.

 Libellus de Ratione computi, pag. 418, spectat indubie ad Bedam, cuius meminit Helpericus, qui iuxta Petrum Franciscum Chiffletium scribebat anno 930, in prologo operis sui de Computo. Exstantque illius sub nomine Bede uarii et uetustissimi mss. Codices, in multis Galliarum ac precipue Parisiorum bibliothecis, atque unus quidem in bibliotheca sancti Germani de Pratis Parisiensibus, num. 546, ut refert Ioannes Mabillon, in elogio uenerabilis Bede. Imo ad imitationem opusculi Bede de Computo, suum eiusdem argumenti Helpericus aggressus est.



CAPUT SECUNDUM. De tomo secundo Operum uenerabilis Bede.

De natura rerum liber, pag. 1.

De temporum Ratione seu de Temporibus liber,  pag. 43.

De sex mundi etatibus Chronicon, siue libellus, pag. 103.

De Temporibus liber, pag. 118. Nullus mihi uidetur dubitandi locus quin hec quatuor opera ad Bedam pertineant, quorum meminit in indiculo suorum Operum, saltem trium ex istis, nempe de Natura rerum et de Temporibus libros singulos, item de Temporibus librum unum maiorem. Hec Beda. Conuenientius autem hi libri sic dispositi fuissent: 1o liber de Natura rerum, pag. 1; 2o liber breuior de Temporibus, pag. 118; 3o liber maior de Temporibus, p. 43, quem scripsisse uidetur Beda post breuiorem; tandem, 4o de sex mundi etatibus Chronicon, seu libellus,  pag. 103, cuius quidem ipse in indiculo suorum Operum non meminit, sed certo ad ipsum spectat. Non mirum autem quod illius non meminerit, quippe cum sit ueluti pars et compendium maioris operis de Ratione temporum. Scriptum illud iuxta Bede supputationem anno 4680, Christi 726, Leonis imperatoris 9, annis nouem post mortem Ceolfridi abbatis sui, quam describit ad annum 4671, et Christi 716, his uerbis: His temporibus multi Anglorum gentis nobiles et ignobiles, uiri et femine, duces et priuati, diuini amoris instinctu de Britannia Romam uenire consueuerant: inter quos etiam reuerendissimus abbas meus Ceolfridus, annos natus septuaginta quatuor, cum esset presbyter annis quadraginta septem, abbas autem triginta quinque ubi Lingonas peruenit, ibi defunctus  atque in Ecclesia beatorum Geminorum martyrum sepultus est. Qui inter alia dona que afferre disposuerat, misit ecclesie sancti Petri Pandecten, a beato Hieronymo in Latinum ex Hebreo uel Greco fonte translatum. Huic annorum numero consentiunt Chronica Hermanni Contracti, qui tot annos mundi dicit contineri in libro maiori Bede de Temporibus, siue de Ratione temporum. Hoc itaque Chronicon spectat, teste Hermanno, ad librum hunc Bede maiorem de Ratione temporum.

Quod diximus librum Bede minorem de Temporibus esse longe anteriorem libro maiori, facillimum est cognoscere, cum ille breuior cesset in quinto Tiberii III imperatoris anno, qui Christi annus est 701, uel 702. Unde sic illum librum Beda finit:  Tiberius de hinc quintum egit annum. Reliquum sexte etatis Deo soli patet. At alter de Temporibus liber ut supra diximus, excurrit ad annum usque Leonis Isaurici nonum, et Christi 726.

Sententie siue Axiomata philosophica, pag. 124.

Sententie ex Operibus Ciceronis excerpte, p. 166.

Liber Prouerbiorum alphabeticus ex sacris Scripturis, pag. 185.

Hec tria opuscula nullatenus ad Bedam spectant, sed ad recentiorem aliquem scriptorem, qui seculum XIu superare mihi non uidetur. Sola lectio proemiorum tam libri Sententiarum ex Operibus Ciceronis, quam Prouerbiorum ex Scripturis, idonea est ad hoc probandum, quippe que nullam antiquitatem pre se ferant, sed nouitatem, recentemque  etatem. Unus idemque auctor horum trium collectaneorum esse apparet, quod de duobus primis certum est; nam preludiis ad collectaneum Sententiarum ex Cicerone sic alludit ad sententias ex Aristotele a se collectas: Nunc quoniam auctoritatum Aristotelis longitudo et magnitudo creuit, commodius est in secundo presentis opusculi tractatu de ceteris beate uite prouerbiis deinceps exponere, ne qua possit animum defatigatio retardare. Quisquis autem opera eiusmodi Bede uoluerit ascribere, se plane nouitium in antiquis dictionibus ac stylis ostendet.

Libellus de Substantiis, pag. 200. Male ita inscribitur, sed esset inscribendus Collectaneum uariarum preceptionum tam clericis quam laicis utilium. Est autem inscriptus de Substantiis, eo quod sub initium  acriter agat de substantiis seu bonis monasteriorium non alienandis, neque donandis, neque dissipandis. Itaque opusculum istud a primo capite nomen accepit.

Conuenire uenerabili Bede nullatenus potest, sed est scriptoris alicuius monachi Benedictini, qui seculo XII, uel XI, antiquior non est. Que namque capite 1 narrat de monasteriis frequentissime a laicis captis et usurpatis, et de substantiis illorum ab ipsis abbatibus et prelatis dissipatis, conuenire temporibus uen. Bede nullatenus possunt. Audiamus hunc anonymum:

Quid, rogo, peius esse poterit quam monasteria ad laudem Dei sanctorumque suorum uenerandam memoriam ab antiquis principibus constructa, nunc ob inexplebilem  quorumdam auaritiam destruere? Quis namque fidelium religiosorum attendens, quanta modo cum omnia diuina precepta atque miracula, sanctorumque Patrum documenta sint plurimis notissima, cenobiorum destructio fiat non solum a laicis gestientibus et rapientibus predia eorum, sed etiam a clericis ipsisque abbatibus ultro offerentibus, quasi quedam uenalia sibi commissa bona, unde alendi forent non solum monachi, sed etiam familia commissa, nec non pauperes et peregrini aduenientes, non statim possit coniicere destructionem sancte Ecclesie, non statim doleat quod hostis antiquus tantam malitiam et persecutionem potuerit exercere in Christianos per alios Christianos, et per eos maxime qui constituti sunt pastores Ecclesie? Nam si talis destructio locorum sanctorum a Barbaris  ageretur, Christianorum bello essent reprimendi, si aliter nequirent corrigi. Sed, proh dolor! tanta pax et concordia in huiusmodi nequitia habetur, ut, paucissimis exceptis, non inueniantur qui de tante persecutionis curent miseria, quasi Christiane religionis ignari et tanquam hoc quod monasteria cuncta pro Christi sanctorumque honore constructa sint obliti. Quod dico, miserabile quidem est dictu, sed multo miserabilius actu, cum hi qui ad hoc specialiter electi sunt, ut in cenobiis sub religione disciplinaque spiritali uiuentes, Deo seruirent, et pro eorum salute qui a secularibus pompis adhuc se continere nequeunt iugiter intercederent, substantia qua ad quotidianum uictum uestitumque indigent, priuantur, etc. Hec sane nequaquam conueniunt in tempora Bede, recte autem iis temporibus  quibus Ecclesia uexata est, seculo XI, ob inuestituras, tempore Gregorii pape uII, quarum occasione discordiarum, laici expilabant monasteria atque diruebant. Secundo antea expresse significat hic anonymus se scribere post annum Christi millesimum, et consequenter non ante seculum XI. Sed quia aduersarius noster diabolus tanquam leo rugiens circuit iugiter, querens quem deuoret, pluresque inter tot millia hominum, proh dolor! fragiles quam fortes contra eumdem aduersarium modo inueniuntur, opus est cunctis fidelibus ut et ipsi circumeuntes querentesque qualiter tanto resistant aduersario, inuicem se uariis modis instruant et admoneant, ne Ecclesia sancta sub temporis preteriti partibus bene fundata et suffulta, penitus destruatur SUB TEMPORIBUS NOSTRIS, IN QUIBUS MILLE  ANNIS IMPLETIS iuxta prophetiam in Apocalypsi predictam, Satanas solutus esse uidetur. Non enim solummodo occultis ut antea insidiis quosque decipit, sed etiam aperte prorumpit peritissimos subuertens, et ad pessima queque instigans. Denique postea ubi de officii diuini procuratione loquitur, appellat illud Diuinum seruitium, que uox inusitata mihi uidetur ante seculum XII. Unde qui cenobitis aufert predia unde monachi sunt procurandi, et diuini seruitii et totius monastice religionis destructor esse conuincitur. Nullatenus itaque hic libellus Bede esse potest.

, siue de Elementis philosophie libri quatuor, fol. 206, spectant ad Guillelmum de Conchis, magnum seculi XII philosophum, qui anno 1440, uel circiter, floruit, a multis ob suas opiniones singulares  exagitatus, potissimum a diuo Bernardo eiusque sectatoribus, Guillelmo abbate sancti Theodorici et aliis. Quisquis de hac re ambigerit, consulat bibliothecas Parisienses, ubi Ms. legitur Philosophia minor istius Guillelmi de Conchis, atque inter alias Colbertinam Cod. ms. 6109 et uictorinam, littera MM 17, fol. 172, ubi hoc idem opus legitur Guillelmo de Conchis attributum. Conferatur et tertius ms. Codex in bibliotheca Lugduno-Bataua, inter Mss. Latinos numero 96, ubi constat ex huius bibliothece catalogo, pag. 404, impressa in-4o, Lugduni-Batauorum, an. 1674. Seipsum suasque ab emulis passas allocutiones, Guillelmus de Conchis aperit in prologo libri secundi, que in uenerabilem Bedam cadere nullatenus possunt. Maluimus enim nudam ueritatem pretendere  quam palliatam falsitatem. Sed quisnam est cui ariditas sermonis nostri displiceat, si nostri animi occupationes cognouerit, ornatum sermonis non quesiuit, sed de illo quod agimus stupebit? Quis enim ullus reliquus locus potest esse ornatus, cum oporteat quid et qualiter legamus cogitare, deinde legendo exponere, in disputationibus contra falsa declamare, de aliorum inuentis iudicare, contra inuidorum detractiones linguam acuere? ut iam impletum sit in nobis illud de filiis Isrel, qui reedificantes templum, in una manu gladium, in altera lapidem habebant. Adhuc Guillelmus de Conchis seipsum magis prodit in prologo libri tertii, ubi sic: Etsi studiis docendi occupati, parum spatii ad scribendum habeamus, quoniam tamen multos uestes philosophie abscendentes, et cum panniculis arreptis totam  sibi eam cessisse credentes, abiisse cognoscimus, uoce ipsius reclamantis excitati, ne nuda remaneat, particulas abscissas stylo nostre paruitatis consuimus, non ignari morsibus inuidie nos subiacere, quia hodie est periculum et nosse et habere. Alludit istis uerbis Guillelmus de Conchis Normannus ad plurimos philosophie magistros qui, relictis scholis quas bene multas Parisiis philosophicas erexerant, ob paucitatem discipulorum, professionem urbemque hanc reliquerant. Hec sane in Bedam nullo modo conuenire possunt, qui nunquam conqueri potuit quod studiis docendi occupatus, parum spatii ad scribendum haberet, cum tam multa ipse conscripserit. Eumdem Guillelmum de Conchis scriptorem operis etiam arguit prologus libri quarti. Sed hec sufficiant.

 Epistola de Aequinoctio uernali iuxta Anatolium, pag. 230, spectat certo ad Bedam. Cuius meminit ipse Beda in indiculo Operum suorum, quem contexuit ad calcem Historie sue anno 731, unde epistola ista ante hunc annum 731 scripta est. Quare exemplum in ea epistola ad reuerendissimum Wichredam presbyterum directa adductum de anno presenti 776, est interpolatio scriptoris amanuensis ipso anno epistolam exscribentis, qui Bede sententiam supposito exemplo explicare uoluit. Ita Ioannes Mabillon in elogio uenerabilis Bede, num. 29, seculo III, tom. I sanctorum ord. diui Benedicti. Sed hanc epistolam puram atque ab omni supposito mundam edidit Petrus Franciscus Chiffletius ante historiam Bede,  pag. 13, in-4o, Parisiis, anno 1681, apud Gabrielem Martinum, uia Iacobea, sub Sole Aureo.

De Diuinatione uite et mortis, pag. 233; Similitudo arce Ne, pag. 235; tractatus de Linguis gentium, ibidem; Interpretatio Sybillinorum uerborum, pag. 236; sunt nenie que uenerabili huic presbytero ascribuntur prorsus indigne, ut cuiuis legenti uel primo intuitu patebit.



CAPUT TERTIUM. De tertio tomo Operum uenerabilis Bede.

Quoad tomum III Operum Bede presbyteri, sunt longe plura supposita quam germana. De illis sic Ioannes Mabillon in insigni suo Bede Elogio, num. 29 et 30: Contexuit librum de sex etatibus quem absoluit Leonis Isaurici anno 9, Christi 724. His absolutis  edidit Historiam ecclesiasticam gentis sue quam cum Epitome adiuncta perfecit anno 731. Nam in optimo Codice ms. qui penes nos est, predicta Epitome ultra istum annum non excurrit, ut superius monuimus. Idem infra in dubiorum classem reiiciende sunt uite Sanctorum, exceptis Actis sanctorum Felicis, Cuthberti et Anastasii, que Beda agnoscit ut sua. Omnia igitur uel saltem plurima huius tomi supposita sunt, de quibus loqui plurimis haud otiosum erit.

Historia Ecclesiastica gentis Anglorum, quam Ceolulfo regi Anglorum obtulit.

Epitome eiusdem historie, ad annum 731. Huius operis meminit Beda in indiculo suorum Operum quem ipse subiunxit ad calcem dicte Epitomes, ut nullus ambigere de ea unquam possit. Et quamuis in  multis impressis et mss. etiam Codicibus hec Epitome usque ad annum 766 excurrat, in aliis tamen et impressis et mss. Codicibus haudquaquam annum 731 excedit; unde alia ab aliquo anonymo addita arguuntur. Hactenus autem Anglicana Bede historia triplici in statu lucem aspexit. Primum sola Argentorati anno 1514; Antuerpie 1550, in paruo folio; Colonie, in-16, 1601; et Cantabrigie Anglosaxonica in-folio, anno 1644, cum uersione Anglicana Alfredi regis. Secundo prodiit cum uetustioribus aliquot Rerum Britannicarum scriptoribus, Heidelberge, typis Commelini, in-folio, 1587. Cuius ipsius Editionis plurima Exemplaria Renatus Potelerius, Lugdunensis typographus, mutata prima pagina, eodem anno 1587, Lugduni a se procusa esse mentitus est, suoque ipsius nomine uenum exposuit,  quare huius anni Editionem Lugdunensem ab Heidelbergensi diuersam frustra censueris. Tertio denique prodiit Anglicana Bede historia cum aliis eius operibus, per Franciscum Iametium, tribus tomis, anno 1544; ibidem octo tomis, an. 1554; item Basilee, tomis octo, 1563, per Ioannem Heruagium; denique Colonie, totidem tomis, anno 1612, per Antonium Hieratum. Hec Chiffletius ad calcem Editionis huius Historie, in notis, pag. 319, quam ad mss. Codd. exactam procurauit ultimo imprimi Parisiis in-4o, anno 1681, apud Gabrielem Martinum uia Iacobea, sub sole aureo.

uita sancti Cuthberti Lindisfarnensis episcopi, cum

uita sancti Felicis Nole in Campania episcopi, spectant certo ad Bedam, quarum meminit ipse in  indiculo suorum Operum, ad calcem Epitomes Historie sue Anglicane.

uita sancti uedasti Atrebatensis episcopi non spectat ad Bedam, sed ad Gallum anonymum.

uite sanctorum Columbani, Attale et Eustasii, abbatum Luxouiensium, omnes spectant ad Ionam Luxouiensem monachum, circa annum 630 illustrem, qui scripsit de primis abbatibus Luxouiensibus, de quo Labbeus in dissertatione de Scriptoribus ecclesiasticis, tom. I, uerbo Ionas Luxouiensis monachus. Item Ioannes Mabillon erudite, in seculis suis Benedictinis, ubi de sanctis Columbano, Attalo et Eustasio disserit, quem uideas.

uita sancti Patricii libris duobus, spectat ad Probum quemdam, ut ex fine operis constat; de quo ad  nauseam loquuntur socii Bollandiste uel Bollandus ipse, in legendis et notis ad Acta sancti Patricii Hibernorum apostoli.

uita sancti Bertulfi abbatis Bobiensis, ab eodem Iona, de quo supra, conscripta est.

uita sancti Arnulfi Metensis episcopi opus est Pauli Diaconi, quod ex seniorum relatu qui Arnulfum olim nouerant scripsisse dicitur.

Denique uita sancte Burgundofore abbatisse eidem a multis ascribitur. Certe ad Bedam nullatenus spectare potest, cum auctor illius, dum de certis miraculis agit, testes afferat ipsam Burgundoforam, sanctum Faronem Meldensem episcopum et sanctum Waldebertum Luxouiensem abbatem, quibus se contemporaneum facit. At ista cadere in Bedam nullatenus  possunt, qui anno 730 florebat, et ex Anglia nunquam egressus est, ut testis esse posset miraculorum ab episcopo Meldensi uel abbate Luxouiensi auditorum.

Passio sancti et beatissimi Iustini Martyris, nullo modo Bedam refert.

Martyrologium eo modo quo in Operibus uenerabilis Bede est, ad eum non spectat. Certum quidem Bedam scripsisse tale opus, ut ipse testatur anno 731, in indiculo suorum Operum his uerbis: Martyrologium de Natalitiis sanctorum martyrum diebus, in quo omnes quos inuenire potui, non solum quo die, uerum etiam quo genere certaminis, uel sub quo iudice mundum uicerint, diligenter adnotare studui. Qui igitur post Eusebium et Hieronymum, a quibus quid hoc in  argumento reuera factum sit haud satis constat, primus Martyrologium priuato studio contexuit uenerabilis Beda, cuius Martyrologium Usuardus in suo laudat. Sed et ipsemet in Operum suorum catalogo illud censet. Etsi enim in Editione Basileensi anni 1563 nulla de eius Martyrologio mentio fiat, in aliis tamen Editionibus diserte habetur, imo et in Alfredi regis uersione Saxonica, quam Abrahamus Whelocus protulit in lucem anno 1644. Attamen Beda dies nominibus uacuos centum et octoginta in Martyrologio reliquit, qua de re Usuardus loquitur, quorum plurimos suppleuit Florus Lugdunensis diaconus, non omnes, ut testatur Ado uiennensis archiepiscopus in prefatione Martyrologii sui. Bede porro genuinum opus eruditi uiri diu exspectarunt, sed tandem a se  repertum et ad uarios mss. Codd. collatum, uariisque interpolationibus quod fieri potuit repurgatum, socii Bollandiste ediderunt tomo II sui Martii, cum Flori Lugdunensis diaconi aliorumque auctariis. Auctarium Flori nomine minori charactere editum, ne cum Bede textu iterum confunderetur. In isto sincero uen. Bede Martyrologio dubium tamen est an festum omnium Sanctorum locum habere debeat, cum Beda quatuor tantum annis uixerit post creationem Gregorii pape III, qui huius solemnitatis auctor est. Inde probatur quam arduum sit opera interpolata a recentioribus sue puritati et integritati restituere.

Preter prosaicum Bede Martyrologium, aliud Metricum sub eius nomine uulgatum est in Spicilegii tomo X, pag. 126 et sequentibus, carmine heroico,  erutum a Ioanne Mabillonio ex peruetusto Codice sancti Rhemigii Remensis. An uero metricum hoc Martyrologium uere Bede sit, an alicuius studiosi, qui prosaicum uersu reddiderit, non facile definierim. Certe Remigianus Codex, qui annos minimum octingentos prefert, hunc habet titulum: Incipit Martyrologium quod Beda heroico carmine composuit. Quanquam Beda in sua Epitome non metricum sed prosaicum designasse uidetur; nec penitus conuenit metricum cum prosaico illo quod a Bollandistis impressum est. uerum metricum illud fortasse ipsemet Beda post absolutam Epitomen condiderit, quod tamen asserere nolim. Sane Remigianum exemplar annis non amplius centum ab eius obitu exaratum est, studio Bertigarii monachi, pontificatu Ebonis Rhemorum  archiepiscopi. Istud Martyrologium non an. uIII Kalendas Ianuarii incipit, sed ab ipsis Ianuarii Kalendis. Complures sancti qui in Bede Martyrologio prosaico apud Henschenium leguntur, omittuntur in metrico, ut in Ianuario Auterus papa, Saluius in Africa, Hilarius Pictauorum episcopus, Felix presbyter Nolanus, Marcellus papa. In Februario Scholastica, etc., Mellitus in Aprili, etc., Augustinus in Maio, etc. Auctorem Anglum fuisse colligitur ex uariis sanctis Anglicanis, et quidem monachum Girwensis cenobii fuisse coniicitur ex festo Dedicationis, quod u Kalendas Maias notatur, tametsi Girwensis Ecclesie Dedicationem uIII Kal. Maii factam doceat Monasticon Anglicanum. Nulli in eo sancti Martyrologio  celebrantur Beda posteriores, non sanctus Bonifacius Moguntinus, aut alii quiuis illustres sancti; imo nullus etate inferior sancto Wilfrido iuniore, memorato in Aprili. Qui Wilfridus anno 732 obiit, anno uno postquam Beda suam absoluit historiam. Unde non mirum si metricum Martyrologium in indice Operum suorum Beda non recenseat, cum tribus duntaxat annis Wilfrido iuniore superstes fuerit. Ita prefatur Lucas Dacherius ad illud Martyrologium. Qui plura cupit, legat dictum Dacherium, in prolegomenis ad tomum X Spicilegii; Bollandistas, in prolegomenis ad tomum II mensis Martii; Ioannem Mabillonium, in prefatione ad tomum II seculi Iu Benedictini, cap. 6, fol. 85, num. 170; et in Elogio suo uenerabilis Bede tom. I seculi III Benedictini, num. 34, pag. 560.

 Libellus de Locis sanctis mihi uidetur esse Bede, qui ad calcem operis seipsum nominat, quamuis in indiculo Operum Bede obliuioni datus sit, sed scriptus forsitan post ipsum indiculum.

Interpretationes Nominum Hebraicorum Scripture, ordine alphabetico digeste; inueniuntur anonyme in plurimis bibliothecis manuscripte, sed in uictorina Parisiensi, littera QQ, 22, et QQ, 19, et in aliis, sub nomine Remigii Antissiodorensis monachi, qui sub seculi X initium floruit, ad quem spectare opus istud non ambigo, post mss. Codices inspectos optime note.

Excerptiones Patrum, Collectanea, Flores ex diuersis, Questiones et Parabole.

De quibus ita Bellarminus in libro de Scriptoribus  ecclesiasticis, anno 720, obseruatione tertia ad Opera uen. Bede: Sic etiam inter Collectanea et Flores que habentur tomo tertio, nichil fere est, quod sit Bede ingenio dignum. Collectaneum de Luminaribus Ecclesie habetur etiam in quarto tomo sancti Hieronymi quod tamen nec Hieronymi nec Bede est. Collectaneum de quatuor generibus ligni in cruce Domini, nichil solidi habet. Oratiuncula ubi inuocantur tres Iacobi, et altera ubi inuocantur Angelus Uriel et Rumiel, longe absunt a grauitate et scientia Bede.



CAPUT QUARTUM. De quarto tomo Operum uenerabilis Bede.

Hexameron, siue de sex dierum Creatione libellus.

Expositio in Genesim.

 Explanatio in Exodum, in Leuiticum, in Numeros et Deuteronomium.

Allegorica Expositio in Iu libros Regum, libris Iu.

Questiones XXX in libros Regum.

In Esdram et Nehemiam prophetas allegorica expositio, libris III.

Allegorica Expositio in librum Tobie.

Commentarius in librum Iob, libris III.

Expositio in Parabolas Salomonis, libris III.

Expositio in Cantica canticorum, libris uII.

De tabernaculo et uasis eius ac uestibus sacerdotum, Expositio, libris III.

De his omnibus in hoc quarto Operum Bede tomo contentis, nullum dubium quin spectent ad ipsum, cum singulorum ipse mentionem faciat in indiculo  suorum Operum, quem anno 731 contexuit. De solo commentario in librum Iob tribus conscripto libris, dubium est an ad Bedam pertineat. Imo dubium non est, cum ad ipsum nullo modo pertineat, sed ad Philippum quemdam presbyterum diui Hieronymi discipulum, qui hoc opus obtulit Nectario cuidam. De illo iam antea diximus ad an. 330, uerbo Philippus presbyter, sed hic pluribus iuuat hoc opus a uenerabili Beda amoliri. Primum enim Gennadius, qui an. 494 scribebat, opus suum de uiris illustribus illius meminit, cap. 62, atque illud Philippo attribuit, ducentis et amplius ante Bedam annis. Unde nulli dubium esse debet quin opus istud Philippi sit, atque illud uidimus ms. in antiquissimo Codice bibliothece Igniacensis, in tractu Rhemensi, cum auctoritate Gennadii  operi prefixa. Secundo ipse Beda in libello de Ratione unciarum hec ipsa commentaria suo uindicat auctori, inquiens: Plerosque imperitos turbat, quia Philippus, in expositione beati Iob estum maris Oceani describens, adiunxerit hunc equinoctionalis hore dodrantem tardius sine intermissione siue die uenire, siue nocte. Habetur autem hic locus a Beda citatus in Explanationibus supra Iob quas nuper sub nomine Philippi idem excudit Heruagius, libro III, ad expositionem illius sententie: Nunquid ingressus profunda maris, etc. . Hec Sixtus Senensis, lib. Iu Bibliothece sancte, fol. 289. Igitur, teste ipso Beda, hic commentarius ad Philippum, ut supra diximus, pertinet. Tertio Faustus Regiensis in Gallia episcopus in libello aduersus eos qui dicunt esse in creaturis  aliquid incorporeum, num. 7, allegat uerba huius commentarii in Iob sub nomine sancti Hieronymi, ut probet et animas et angelos esse corporeos. Nempe ad illud Iob : Stelle non sunt munde in conspectu eius, affert hec ex istis commentariis: Globos siderum corporatos esse spiritus arbitrantur. Et iterum: Si angeli celestia corpora ad comparationem Dei immunda esse dicuntur, quid putas homo estimandus est? que in his commentariis inueniuntur. Ergo commentarii isti existebant iam tempore Fausti Regiensis episcopi, circa annum 475, uel 480; atque consequenter cum ducentis uel circiter annis citentur antequam Beda uiueret, nullatenus possunt esse opus a uenerabili illo presbytero compositum. Quod autem a Fausto attribuantur diuo  Hieronymo, hoc nichil ad rem de qua agimus, fuitque facillimum Fausto ut magistro ascriberet quod erat discipuli, atque id forsitan affectatum ad procurandam sue opinioni singulari maiorem auctoritatem. Quarto hoc idem opus est impressum sub nomine Philippi presbyteri, anni 1527, Basilee, apud Adamum Petri, et in-4o, et in-folio simul eodem anno, quod rarissimum est; et longe antequam imprimeretur sub nomine Bede presbyteri, quod contigit tantum in Editione Parisiensi omnium Bede Operum, anno 1554, apud Franciscum Iametium, qui illa octo tomis collegit. Porro quamuis hoc opus habeatur inter ista Bede opera, longe tamen correctius est tam in Editione speciali Basileensi anni 1527 quam inter Opera omnia diui Hieronymi, ubi etiam inuenitur. Quod  annotasse ad proximam Editionem sufficiat.



CAPUT QUINTUM. De tomis quinto et sexto Operum uenerabilis Bede.

Continentur tomo quinto Operum Bede sequentia opuscula.

Expositio in Euangelium Matthei, libris Iu, pag. 1.

Expositio in Euangelium Marci, libris Iu, p. 92.

Expositio in Euangelium Luce, libris uI, p. 217.

Expositio in Euangelium Ioannis, p. 451.

Expositio in Acta apostolorum, p. 625.

De Nominibus locorum uel ciuitatum que in libro Actuum apostolorum leguntur, p. 666.

Expositio in septem Epistolas canonicas, p. 673.

 Explanatio in Apocalypsim beati Ioannis apostoli, p. 761.

Quantum autem ad Expositiones in Euangelium Marci, in Euangelium Luce, in Acta apostolorum, in septem Epistolas canonicas et in Apocalypsim Ioannis apostoli, certum est spectare omnes ad Bedam, cum illarum ipse mentionem faciat in indiculo suorum Operum, quem anno 731 contexuit. De tribus tantum questio est, de Expositione in Euangelium Matthei, in Euangelium Ioannis, et de Nominibus locorum uel ciuitatum que in libro Actuum apostolorum leguntur, de quibus a me sigillatim paucis agendum est.

Expositionem in Euangelium Matthei, fol. 1, plerique ut spuriam reiiciunt, licet huius proscriptionis  rationem nullam ipsi afferant, contenti solo huius expositionis silentio, cum in indiculo Bede non inueniatur. Ita censet Ioannes Mabillon in elogio uenerabilis Bede seculo III sanctorum ordinis diui Benedicti, tomo I, parag. 10, n. 30. In dubiorum classem, inquit, reiicienda sunt Expositiones in Matthei Euangelium, commentarius in Psalmos, uite sanctorum, exceptis, etc. Idemque Natalis Alexander qui Mabillonium hic in compendium redegit, in selectis Historie ecclesiastice capitibus, seculo uIII, cap. 3, art. 2, pag. 255. Mihi legere opus non licuit, unde an alique suppositionis rationes sint, nescire me fateor. Hoc facient, qui Bede Operibus terse euulgandis operam impendere uoluerint.

Commentaria in Euangelium Ioannis Bedam habere  auctorem uidentur, unde post annum 731 ab eo edita esse creduntur. Hec uelut quoddam Augustiniane Expositionis compendium esse uidentur, insertis hinc inde sententiis aliorum Patrum, ut cap. 4, agens de Regulo, uerba sancti Gregorii Magni adducit. Certe Ionas Aurelianensis episcopus, Ludouici Pii equalis, in libro I de Institutione laicali, cap. 13, citat plures uersus ex Beda in homilia Euangelii uigesima, qui in predictis commentariis leguntur, capite 2: unde legendum esse suspicamur apud Ionam, in Homilia Euangelii secunda. Et quidem Alcuinus, in prefatione commentarii sui in Ioannis Euangelium, ex homiliis beati Bede presbyteri multa se assumpsisse fatetur. Nullum itaque mihi uidetur dubium quin Expositio ista ad Bedam pertineat, ut  habet idem Mabillon loco citato. Hic insuper Beda morbo supremo decumbens, patria lingua reddidit Ioannis Euangelium, testante Cuthberto eius discipulo in epistola quam de ipsius obitu exarauit.

De Nominibus locorum et ciuitatum que in libro Actuum apostolorum leguntur liber spectat ad eumdem auctorem ex fide mss. Codicum quos uidi, ad quem spectant Interpretationes nominum Hebraicorum sacre Scripture ordine alphabetico digeste, de quibus diximus ad excussionem tomi tertii Operum Bede, nempe ad Remigium Antissiodorensem monachum, ut ibi diximus.

Tomo sexto Operum uenerabilis Bede continentur tantum proprie Opera tria, Retractationes in Actus apostolorum, pag. 1, cum paucis questionibus. Expositio  in Epistolas quatuordecim sancti Pauli apostoli, pag. 31, et Sermones sancti Ioannis Chrysostomi de laudibus sancti Pauli, pag. 824. Certum autem est sermones istos de laudibus sancti Pauli spectare ad sanctum Ioannem episcopum Constantinopolitanum. Certum quoque est retractationes in Actus apostolorum spectare ad Bedam; sed questio est de immensis illis commentariis in quatuordecim sancti Pauli Epistolas ex uerbis sancti Augustini, spectentne ad Bedam uel ad Florum quemdam Lugdunensis Ecclesie diaconum? Ad questionem hanc definiendam, utar ipsis uerbis Ioannis Mabillon, qui tom. I Analectorum, pag. 12, habet singularem disquisitionem de uenerabilis Bede et Flori Lugdunensis diaconi commentariis in Epistolas Pauli ex dictis sancti Augustini.

 »Tres inuenio, inquit, antiquos auctores, qui commentarios in epistolas Pauli apostoli ex meris sancti Augustini centonibus contexuerunt. Primus est Petrus abbas Tripolitane prouincie, qui sancti Pauli Epistolas ex capitulis opusculorum beati Augustini subnotasse narratur, ut per os alienum sui cordis declararet arcanum, inquit Cassiodorus in libro de diuinis Lectionibus, cap. 8. Alter est uenerab. Beda, cuius hec uerba sunt in fine Epitomes Historie: In Apostolo quecunque in opusculis sancti Augustini inueni dicta, per ordinem transcribere curaui. Tertius est Florus diaconus, seu  subdiaconus Ecclesie Lugdunensis, uir suo tempore, doctrina et eruditione  clarus. Ex his tribus commentariis unicum habemus inter Opera uenerabilis Bede, ipsiusque nomine prenotatum; sed an uere Bede tribui debeat iam dudum magna lis est inter studiosos. Id testatur Robertus de Torinneio abbas in monte sancti Michelis, in prologo quem prefixit Abbreuiationi Expositionis Epistolarum Apostoli secundum Augustinum. Hoc in prologo apud Lucam Dacherium in appendice ad Guibertum edito, censet Robertus prolixum illum commentarium  potius tribuendum esse Petro abbati Tripolitano, quam Bede, cui alium tribuit breuiorem, ex libris itidem sancti Augustini excerptum: qui liber totus, inquit, non adequatur magnitudine medietati solius Expositionis Epistole ad  Romanos, que in alio prolixo commentario habetur.

»Magno post Robertum abbatem interuallo illustrissimus cardinalis Baronius, ad annum Christi 562 existimat commentaria illa typis edita non esse Bede, sed Petri abbatis, qua in re cum Roberto consentit. Sed in hoc recedit ab eodem, quod neget ullam eiusmodi commentationem a Beda in Paulum conditam esse, aitque uerba illa Bede que superius retuli, in ipsius Epitomen ex aliorum additamento irrepsisse. Dissentit a Baronio Bellarminus, in libro de Scriptoribus ecclesiasticis, ad annum 720, obseruatione secunda ad Bede Opera, aitque nichil impedire quominus duo auctores, Petrus abbas et Beda presbyter, diuersis temporibus et locis, in Paulo ex Augustini scriptis explicando desudauerint. Imo certe nichil impedit,  quominus his duobus tertium adiungamus, Florum Lugdunensem diaconum, ut postea demonstrabo. Hec cum ita sint, manent tamen distracta eruditorum suffragia circa euulgatum commentarium, quem Beda alii tribuendum censent, alii detrahunt. Et mihi quidem aliquando, cum ipsius Bede elogium texerem in seculo III Benedictino, uisus fuit Bede germanus fetus; sed postea, deprehenso in mss. Bibliothecis germano Bede commentario, a sententia discedere coactus sum.

»Commentarium aliquem in Paulum ex dictis sancti Augustini a Beda consarcinatum fuisse, constans debet esse omnium persuasio, tum quia id diserte Beda testatur in Epitome sua, probantibus libris tam editis quam mss., tum quia Hincmarus, Rhemorum  archiepiscopus, ac Lupus Ferrariensis abbas, hoc Bede commentarium laudant. Hincmarus quidem in posteriori opere de Predestinatione aduersus Gottescalcum, cap. 1. Si quis tamen, inquit, eosdem libros non habet, uideat in Collectione uenerabilis Bede presbyteri de opusculis sancti Augustini super Apostolum. Et ibi discere poterit quod antea ignorauit. Lupus uero in Epistola 76 ad eumdem Hincmarum: Collectaneum Bede in Apostolum ex operibus Augustini ueritus sum dirigere, propterea quod tantus est liber, ut nec sinu celari, nec pera posset satis commode contineri. Itaque nemo iam in dubium reuocare potest an Beda collectaneum ediderit in Apostolum; nec Baronius dubitasset, si ad ea que mox protuli argumenta animum intendisset. At uidendum porro est qualis sit iste  Bede commentarius.

»Duos inueni Codices membraneos eiusmodi collectaneum sub Bede nomine continentes, unum annorum fere octingentorum, alterum septingentorum. Primus hunc Codex prefert titulum: Collectaneum Bede in Apostolum ex operibus beati Augustini. Tum commentarius in hec uerba, Paulus seruus Iesu Christi uocatur Apostolus etc., incipit, in hunc modum: Ex libro contra quinque hereses. Ordo iste sequendus est, ut loquens de Euangelio, non sileam de prophetis. Hic Codex desinit in Epistola ad Thessalonicenses, aliis foliis auulsis. Alter Codex ita inscribitur: Incipit liber Collectionum uenerabilis Bede presbyteri, ex scriptis beati Augustini episcopi, in epistolas beati Pauli apostoli elaboratus. Idem habet Exordium ac primus; sic uero  desinit: Explicit Collectio Bede presbyteri ex opusculis beati Augustini in Epistolas beati Pauli apostoli. Genuini huius Bede commentarii necdum typis editi copiam habemus, quem Deo dante aliquando cum aliis eiusmodi monumentis in lucem proferemus.« Hec Ioannes Mabillon, loco citato, ubi et plura habet quibus probat commentarium in Epistolas diui Pauli ex uerbis sancti Augustini, inter Opera Bede impressum, spectare indubie ad Florum Lugdunensem diaconum. Quod nos etiam postea prestabimus seculo IX in Floro diacono.



CAPUT SEXTUM. De tomo septimo Operum uenerabilis Bede.

In quo exstant Homilie estiuales de tempore XXXIII, pag. 1.

 Homilie estiuales de sanctis XXXII, p. 91.

Homilie hiemales de tempore Xu, p. 183.

Homilie quadragesimales XXII, p. 218.

Homilie hiemales de sanctis XuI, p. 290.

Sermones ad populum uarii XXII, p. 339.

Itaque iuxta impressiones excreuerunt homilie seu sermones uenerabilis Bede usque ad centum quadraginta, qui tamen in antiquis mss. Codd. sunt tantum quadraginta nouem. Hinc mirari subit quanta fuerit modernorum ab annis circiter ducentis impudentia, qui absque fundamento et ratione, ut suis omnia darent uel coniecturis, uel affectibus, uel phantasiis, scripta ueterum patrum innumeris extraneis non amplificarunt, sed corruperunt, magno Ecclesie probro. Hinc patet quam necessarium sit atque utile  reipublice Christiane recurrere ad mss. Codices in potissimis Europe bibliothecis, iam multo numero hoc seculo collectos ut, collatis ad ipsos editionibus, spuria a genuinis, falsa a ueris, certa ab incertis secernantur. Insigne huiusce rei exemplum prebent rari satis Codd. mss. sermonum uenerabilis Bede presbyteri, qui nunc in bibliotheca Colbertina, num. 102 et 1062, olim in Thuanea habebantur, num. 144 et 38. In primo num. 144, ante annos octingentos exarato, homilie XXXIX, continua serie exhibentur; in alio num. 38, qui annos sexcentos prefert, distinguuntur in duos libros premissis ad utrumque capitulationibus. Utrumque apographum contulit ac representauit Ioannes Mabillon in elogio Bede parag. 31, nosque post ipsum tanquam instituto nostro conueniens,  magnumque moderne audacie argumentum in interpolandis ueterum Ecclesie doctorum scriptis. Sic procedit Codex posterior:



INCIPIT CAPITULATIO LIBRI I DE HOMELIIS BEDAE PRESBYTERI, NUMERO uIGINTI QUINQUE.

1. Homilia lectionis sancti Euangelii secundum Lucam, MISSUS EST GABRIEL ANGELUS. In primo Cod., Homelia domni Bede. In utroque sic incipit post Euangelii uerba: Exordium nostre Redemptionis hodierna sancti Euangelii lectio commendat, etc., ut in Editis ad diem Annuntiationis beate Marie.

2. Homilia lectionis sancti Euang. sec. Lucam, EXSURGENS MARIA, etc. 

3. Homilia lectionis sancti Euang. sec. Marcum, FUIT IOANNES IN DESERTO. In priori Codice, Homilia domni Bede DE ADuENTU DOMINI. Incipit in utroque: Aduentum dominice predicationis Ioannes preueniens, etc.

4. Homilia lect. sancti Euangelii sec. Ioannem, IOANNES TESTIMONIUM PERHIBET. 

5. Homilia Euangelii sec. Matth., CUM ESSET DESPONSATA. In priori Cod., Homelia domni Bede IN uIGILIA DOMINI. Incipit in utroque, Natiuitatem Domini  et Saluatoris nostri Iesu Christi, qui eternus ante secula, etc.

6. Homilia sancti Euangelii sec. Lucam, PASTORES LOQUEBANTUR. Incipit: Nato in Bethleem Domino, etc. ut in Editis. Deest in primo Cod. Citatur tamen a Iona Aurelianensi episcopo, lib. II de Institutione laicali, cap. 16.

7. Homilia sancti Euangelii sec. Ioannem, IN PRINCIPIO ERAT uERBUM. In priori Cod., Homilia domni Bede IN NATALI DOMINI. Incipit in utroque: Quia temporalem Mediatoris Dei et hominum, etc., ut in Editis.

8. Homilia sancti Euang. sec. Ioannem, DIXIT IESUS PETRO, SEQUERE ME; dicenda IN NATALI SANCTI IOANNIS EuANGELISTAE. Incipit in utroque: Lectio sancti Euangelii  que nobis modo lecta est.

9. Homilia Euang. sec. Matth., ANGELUS DOMINI APPARUIT, dicenda IN NATALI INNOCENTIUM. Incipit in utroque: De Morte pretiosa martyrum Christi Innocentium, etc., ut in Editis.

10. Homilia Euangelii sec. Lucam, POSTQUAM CONSUMMATI SUNT DIES OCTO, dicenda IN OCTABAS DOMINI. Incipit in utroque. Sanctam uenerandamque presentis festi memoriam, etc., ut in Editis.

Homilia Euangelii sec. Matth., ANGELUS DOMINI APPARUIT, dicenda IN uIGILIA EPIPHANIAE. Nulla homilia in utroque apographo.

11. Hom. Euang. sec. Matth., uENIT IESUS A GALILAEA IN IORDANEM. In priori Cod., Homelia domni Bede DIE SANCTO THEOPHANIAE. Incipit in utroque:  Lectio sancti Euangelii quam modo fratres audiuimus, etc., ut in editis, pro die octaua.

12. Hom. Euang. sec. Lucam, IBANT PARENTES IESU PER OMNES ANNOS. In primo Cod., Homelia, domni Bede DOMINICA PRIMA post Theophaniam. Incipit in utroque: Aperta nobis est fratres karissimi sancti Euangelii lectio, etc., ut in Editis.

13. Hom. Euang. sec. Ioannem, NUPTIAE FACTAE SUNT. In primo Cod., Homilia domni Bede DOMINICA SECUNDA post Theophania. Incipit in utroque: Quod Dominus ac Saluator noster ad nuptias uocatus, etc., ut in Editis.

14. Hom. Euang. sec. Ioan., uIDIT IOANNES IESUM uENIENTEM AD SE. In priori Cod. Homilia domni Bede  DOMINICA 2 post Theophania. Incipit in utroque: Ioannes Baptista et precursor Domini; sed in capitulatione posterioris non exstat.

15. Homilia Euang. sec. Lucam, POSTQUAM IMPLETI SUNT; dicenda IN PURIFICATIONE SANCTAE MARIAE. Incipit in utroque Codice: Solemnitatem nobis hodierne celebritatis, etc., ut in Editis.

16. Hom. Euang. sec. Ioan., ERAT DIES FESTUS IUDAEORUM. Deest in primo Codice, incipit: Duo pariter miracula humane sanationis hodierna nobis sancti Euangelii lectio tradit.

17. Hom. Euang. sec. Ioan., uOLUIT IESUS EXIRE IN GALILAEAM. In primo cod., Domni Bede POST THEOPHANIA. Deest in posteriori Codice, incipit: Audiuimus  ex lectione Euangelii, fratres karissimi, benignam Redemptoris nostri gratiam.

18. Hom. Euangelii sec. Matth., FILIUS HOMINIS uENTURUS EST IN GLORIA PATRIS SUI. In primo Codice, Homilia domni Bede DOMINICA 2 in Quadragesima. Incipit in utroque: Quia Dominus ac Redemptor noster electos suos, etc.

19. Hom. Euang. sec. Matth. EGRESSUS IESUS SECESSIT IN PARTES TYRI, etc. Hec deest in primo Codice, incipit: In lectione sancti Euangelii que nobis modo lecta est, etc. Exstat in Editis ad Dominicam 2 Quadragesime.

20. Hom. Euang. sec. Ioan., PERREXIT IESUS IN MONTEM OLIuETI. In primo Codice, Homilia domni Bede DOMINICA 3 Quadragesime sabb. Incipit in utroque:  Presentis sancti Euangelii lectionem tanto intentius considerare, etc.

21. Hom. Euang. sec. Ioan., ABIIT IESUS TRANS MARE GALILAEAE. In primo Codice, Homilia domni Bede IN QUADRAGESIMA. Incipit utroque: Qui signa et miracula Domini ac Saluatoris nostri recte cum legunt, etc., ut in Editis ad Dominicam 4 Quadragesime.

22. Hom. Euang. sec. Ioan., DESCENDIT IESUS CAPHARNAUM. In primo Codice, Homilia domni Bede FERIA 2 in Quadragesima. Incipit in utroque: Solet mouere quosdam, quod in exordio huius lectionis, etc.

23. Hom. Euang. sec. Matth., CUM APPROPINQUASSET IESUS HIEROSOLYMIS. In primo Codice, Homilia domni Bede IN PALMIS. Incipit in utroque: Mediator  Dei et hominum homo Christus iehsu qui pro humani generis, etc., ut in Editis.

24. Hom. Euang. sec. Ioan., PROXIMUM ERAT PASCHA IUDAEORUM. Non exstat in primo Codice. Incipit: Moris esse prudentium solet, etc., ut in Editis.

25. Hom. Euang. sec. Ioan., ANTE DIEM FESTUM PASCHAE. In primo Codice, Homilia domni Bede IN CeNA DOMINI. Incipit in utroque: Scripturus euangelista Ioannes memorabile illud Domini mysterium, etc., ut in Editis.

In posteriori Codice post librum primum homiliarum legitur: Explicit Homeliarum liber primus, numero XXu; et tamen in ipso Codice exstant homilie duntaxat XXIII, aliis ex priori Codice suppletis. Pergit Codex posterior:



Incipit capitulatio lectionum sancti Euangelii numero XXIu in libro II eiusdem auctoris.


1. Homilia sancti Euangelii sec. Matth., uESPERE AUTEM SABBATI. In primo Codice, Homilia domni Bede IN uIGILIA PASCHAE. Incipit in utroque: uigilias nobis huius sacratissime noctis, etc., ut in Editis.

Hec homilia legebatur in uigilia, hoc est in matutino officio Pasche; et tamen in primo Codice inseritur hoc loco homilia sancti Gregorii in die sancto Pache legi solita. Idem obserua de uigilia Pentecostes, infra.

2. Hom. Euang. sec. Lucam, STETIT IESUS IN MEDIO DISCIPULORUM SUORUM. In primo Codice, Homilia domni Bede FERIA 3 in Pascha. Incipit in utroque:  Gloriam sue resurrectionis Dominus et Redemptor noster, etc., ut in Editis.

3. Hom. Euang. sec. Matth., UNDECIM DISCIPULI. In primo Manuscripto, Homilia domni Bede FERIA 6: in Pascha. Incipit in utroque: Euangelica lectio, fratres karissimi, quam modo audiuimus, etc., ut in Editis.

4. Hom. Euang. sec. Lucam, UNA SABBATI uALDE DILUCULO. Deest in primo Codice, et in Editis. Incipit: Aperta nobis est, fratres, de Resurrectione Domini et Redemptoris nostri lectio recitata.

5. Hom. Euang. sec. Ioan., MODICUM ETIAM, NON uIDEBITIS ME. In primo Codice, Homilia domni Bede IN DOMINICA 2 post Octabas Pasche. Incipit in utroque: Leta Domini et Saluatoris nostri promissa, etc.,  ut in Editis.

6. Hom. Euang. sec. Ioan., uADO AD EUM QUI MISIT ME. In primo Codice, Homilia domni Bede TERTIA DOMINICA post sanctum Pascha. Incipit in utroque: Sicut ex lectione euangelica, fratres karissimi, audiuimus, etc., ut in Editis.

7. Hom. Euang. sec. Ioan. SI QUID PETIERITIS PATREM, etc. Deest in primo Codice, incipit: Potest mouere infirmos auditores, etc., ut in Editis.

8. Hom. Euang. sec. Lucam, PETITE ET DABITUR uOBIS. In primo Codice, Homilia domni Bede in Letania maiore. Incipit in utroque: Dominus et Saluator noster ad celestis regni gaudia, etc. Non exstat in Editis.

 9. Hom. Euang. sec. Lucam., HAEC SUNT uERBA QUAE LOCUTUS SUM; dicenda in ASCENSU Domini. In utroque ms. Codice incipit: Ascensurus in celum Dominus, etc., alia autem in Editis.

10. Hom. Euang. sec. Ioan.: CUM uENERIT PARACLITUS, dicenda DOMINICA post Ascensa Domini. In utroque et in Editis incipit: Ex multis sancti Euangelii locis inuenimus, etc. Hec homilia citatur ab Amalhario, lib. I de Officiis, cap. 37. Itemque lib. II, cap. 1.

11. Homil. Euang. sec. Ioan., SI DILIGITIS ME dicenda in IN uIGILIA PENTECOSTES. In utroque Manuscripto et in Editis incipit: Quia Spiritus sancti hodie, fratres karissimi, celebramus aduentum, etc.

 12. Hom. Euang. sec. Ioan., ERAT HOMO EX PHARISAEIS. In primo Codice, Homilia domni Bede in Octabas Pentecostes. Incipit in utroque: Sicut ex Lectione sancti Euangelii, fratres karissimi, audistis, etc. Exstat in Editis ad diem inuentionis sancte crucis, et citatur in epistola quam Hincmarus Rhemensis archiepiscopus scripsit nomine concilii Tusiacensis ad Rodulfum Bituricensem, et Frotarium Burdigalensem antistites.

13. Hom. Euang. sec. Lucam, FUIT IN DIEBUS HERODIS, dicenda IN uIGILIA SANCTI IOANNIS. In utroque Ms. et in Editis incipit: uenturus in carne Dominus et Redemptor noster, etc.

14. Hom. Euang. sec. Lucam, ELISABETH IMPLETUM EST TEMPUS PARIENDI, dicenda IN NATIuITATE SANCTI  IOANNIS BAPTISTAE. In utroque Codice et in Editis incipit: Precursoris Domini Natiuitas, etc.

15. Hom. Euang. sec. Ioan., DIXIT IESUS SIMONI PETRO, dicenda IN uIGILIA apostolorum Petri et Pauli. incipit in utroque ms. Codice et in Editis: uirtutem nobis perfecte dilectionis, etc.

16. Hom. Euang. sec. Matth., uENIT IESUS IN PARTES CAESAREAE, dicenda IN NATALE apostolorum Petri et Pauli. Incipit in utroque ms. Codice et in Editis: Lectio sancti Euangelii quam modo, fratres, aulistis, tanto intensius cogitanda, etc.

17. Hom. Euang. sec. Matth. DIXIT SIMON PETRUS AD IESUM, ECCE NOS RELIQUIMUS OMNIA; dicenda IN NATALI SANCTI BENEDICTI, Biscopi scilicet. Abest in primo Codice, adest in posteriori et in Editis, incipiens:  Audiens a Domino Petrus, etc.

18. Hom. Euang. sec. Matth., ACCESSIT AD IESUM MATER FILIORUM ZEBEDAEI, dicenda IN NATALE SANCTI IACOBI APOSTOLI. Addit primus Codex Iacobi fratris Domini. Incipit in utroque, ut in Editis: Dominus Conditor et Redemptor noster uulnera superbie nostre, etc.

19. Hom. Euang. sec. Matth., EXIENS IESUS DE FINIBUS TYRI. Abest in primo Codice, incipit: Surdus ille et mutus quem mirabiliter curatum a Domino, etc., ut in Editis.

20. Hom. Euang. sec. Matth., AUDIuIT HERODES TETRARCHA, dicenda IN DECOLLATIONE SANCTI IOANNIS BAPTISTAE. Abest in primo Codice, incipit: Natalem, fratres karissimi, beati Ioannis diem celebrantes, etc.,  ut in Editis.

21. Hom. Euang. sec. Ioan., FACTA SUNT ENCENIA, dicenda IN DEDICATIONE ECCLESIAE. Incipit in utroque: Audiuimus ex lectione Euangelica, fratres karissimi, quia facta sunt encenia, etc., ut in Editis. In posteriori Codice hec homilia sequenti postponitur, preponitur in priori.

22. Hom. Euang. sec. Matth., uIDIT IESUS HOMINEM IN TELONEO, dicenda IN NATALE SANCTI MATTHAEI APOSTOLI. Incipit in utroque: Legimus, Apostolo dicente, quia omnes peccauerunt, etc., ut in Editis.

23. Hom. Euang. sec. Ioan., STABAT IOANNES ET EX DISCIPULIS EIUS DUO, dicenda IN NATALE SANCTI ANDREAE APOSTOLI. Incipit in utroque Codice: Tanta ac talis est Scripture diuine sublimitas, etc., ut in  Editis, pro uigilia festi.

24. Hom. Euang. sec. Ioan. uOLUIT IESUS EXIRE IN GALILAEAM. Deest in primo Codice utpote lacero, adest in altero et incipit: Audiuimus ex lectione euangelica, fratres karissimi, benignam Redemptoris nostri gratiam. Deest in Editis.

Sic uero desinit Codex posterior: Explicit Homiliarum liber secundus Bede presbyteri, numero XXIu.

Ex his intelligimus homilias omnes in feriis omnibus Dominicarum Quadragesime, et in Dominicos dies post Trinitatem, itemque in festa sancti Stephani protomartyris, sancte Scholastice, sancte Marie Magdalene, Transfigurationis Domini, Assumptionis beate Marie, sancti Bartholomei, Natiuitatis et  Conceptionis beate uirginis, sancti Michelis, sancti Luce euangeliste, Presentationis beate Marie, et alias de communi martyrum, etc., aut subdititias esse aut dubias, aut certe ex sinceris Bede commentariis in Marcum et Lucam expressas. Nullus sane dubito quin temporibus Bede eo modo recitaretur Euangelium in Ecclesiis, quo in mss. istis Codicibus habetur. Nondum his temporibus erant conductitii Euangelii precones, qui Christum propter Lazarum in singulis Quadragesime feriis populo potioribus in ciuitatibus annuntiarent, quod sec. XIII tantum, ex occasione Mendicantium ordinum, natum est. Unde quo minus obuium erat Euangelium, eo ab auditoribus auidius excipiebatur, ab enuntiantibus maiori grauitatis pondere uerborumque suauitate  expositum. Qui porro has Bede homilias suis interpolationibus ita deturparunt, ut ex homiliis XLIX centum quadraginta composuerint, illas ita immutatas disposuerunt iuxta rationem hodiernam Euangeliorum distributorum, que uix quadringentos etatis annos habet, parum solliciti, an non inde postmodum a criticis superuenturis ignorantie ac supinitatis in facto suo argui possent.

Solas hic tantisper delibemus homilias ad populum uarias num. XXII, quarum plurime indigne sunt omnino uiro graui, qualem fuisse uenerabilem Bedam nouimus. Homilie due de sancto Wigberto non possunt esse uenerabilis Bede, qui annis duodecim exstinctus est ante Wigbertum abbatem mortuum  anno 747, die 13 mensis Augusti. Item homilia de sancta Scholastica sancto abbati Cassinensi Berthario tribuitur in ms. Cod. Cassinensi, que spectare uidetur potius ad Paulum Langobardum Cassinensem diaconum. Sermones de sancto Bartholomeo apostolo, Ioanne euangelista, de Inuentione sancte crucis, de uinculis sancti Petri, ita absurdi et fabulosi sunt, ut risum moueant. Sermo in festo omnium sanctorum legi solitus, ascribitur Rhabano Mauro in apographis nonnullis, nescio an bene. Illud mouet, quod festum omnium Sanctorum institutum est a Gregorio papa III, ut probant ueterrima Usuardi exemplaria, et Hugo Menardus in librum Sacramentorum sancti Gregorii, pag. 184, qui anno 731, sedere cepit. At sermo iste cum Bede stylum habeat,  potuit a Beda conscribi sub initium institute huius festiuitatis.

Scintille siue Loci communes ex Patribus, pag. 370, attribute sunt Bede ex coniectura tantum, quod ipse soleret ex aliis excerpere. Nam in Mss. omnibus, ubi frequentissime in antiquis Galliarum bibliothecis sunt, anonyme semper inueniuntur. Constant scintille iste sermonibus LXXX, de uariis argumentis uirtutum ac uitiorum. Humpfredus Wanleius Anglus edidit anno 1706, in-folio, Oxonie, et Theatro Sheldoniano antique litterature Septentrionalis librum, ubi, pag. 180, ait exstare ms. in Bibliotheca D. Iacobi Westmonasterii, inter alios, librum Scintillarum seu sententiarum, quas tum ex Scriptura sacra, tum ex Patrum scriptis Beda collegerit uersioneque interlineari  Saxonica explicuerit. Exstat inter mss. Codices ecclesiarum Anglie cathedralium et aliarum eiusdem regni celebrium bibliothecarum, Codice 6622, in mss. Codicibus Caroli Theyeri Cod. 252, et Codicibus mss. 8135 et 8250; in mss. Iacobee bibliothece Codicibus 413 et 528: Liber Scintillarum cum Saxonica uersione interlineari.

De Muliere forti libellus, pag. 459, uenerabili Beda indignus non est. Ludit enim aptissimis allegoriis, que ab illius ingenio non aliene sunt, quamuis nichil habeam quo illi positiue attribuam.

Libellus de Officiis, pag. 467, ex dictis quorumdam Patrum excerptus, non potest spectare ad Bedam. Nam ubi de LXX, LX, L et quadragesima loquitur, allegat quedam que desumpta sunt ex Anastasio qui  scripsit uitas Romanorum pontificum, in uita Melchiadis pape. At nullus nescit quam longe ante Anastasium ipse Beda mortuus sit. Unde glossemate prolixiori opus non est ad opusculum istud a Beda auferendum.

Fragmenta allegoricarum interpretationum in Prouerbia Salomonis, reperta in Codice antiquo, et pag. 476 posita, sunt incerte fidei atque auctoris.



CAPUT SEPTIMUM. De tomo octauo et ultimo operum uenerabilis Bede.

Libellus de Templo Salomonis, pag. 1, non indignus est, meo sensu, qui Bede tribuatur; habet enim grauitatem atque dictionem utcunque Latinam, a stylo Bede non abhorrentem. Addo hunc auctorem sub  finem capitis 24, ultimis fere uerbis, allegare libros de Tabernaculo et habitu sacerdotali a se scriptos: Diximus plenius de mensa et candelabro et utroque altari ac basi domus Domini, in libris quos de Factura tabernaculi et habitu sacerdotali scripsimus. Atqui hec conueniunt Bede qui in indiculo Operum suorum anno 731 a se composito, ait a se scriptos de tabernaculo et uasis eius, ac uestibus sacerdotum libros tres. Denique hoc opus scriptum ex anterioribus Patribus ut in prefatione testatur, quod Bede frequens ac pene perpetuum est.

Libelli autem de Creatione sex dierum, pag. 52, Questiones super Genesim, pag. 78, Super Exodum, Leuiticum, Numeros, Deuteronomium, Iosue, Iudices,  Ruth, libros quatuor Regum, cum libro uariarum Questionum, sunt unius atque eiusdem auctoris, nec Bedam referunt. Spectant potius ad auctorem Beda posteriorem, cum hic auctor suis Questionibus in Genesim, semel atque iterum alleget alphabeticam Interpretationem nominum Hebraicorum, quam mss. Codices attribuunt Remigio Antissiodorensi monacho, circa annum 900 doctrina celebrem. Unde hec opuscula omnia sunt auctoris unius, qui seculum Ecclesie X non precessit.

Commentarius in Psalmorum librum, pag. 307, nichil habet quo Bede affirmetur, unde spurius censeri debet.

Sermo in psalmum LII, ad hec uerba, Dominus de celo prospexit, etc., pag. 902, est unius eiusdemque  auctoris ad quem tomo II Operum Bede spectat tractatus de Substantiis inscriptus. Nam uti primus, ita et hic postremus, est ad clericos, facitque uerbotenus easdem querimonias contra eos qui suo tempore distrahebant substantias et monasteria monachorum uictui et uestitui necessaria, magno totius Ecclesie damno. Audiamus illum, pag. 909. Hec, precor, o rectores, attendite et reminiscentes quod scriptum est, IUDICIUM DURISSIMUM HIS QUI PRAESUNT, FIET, exhortamini inuicem pro instauratione cenobiorum destructorum, primo quidem ut predia exinde ablata cenobitis reddantur, deinde ut hi qui timent Dominum et qui ambulant in uiis eius, ceteris preponantur. Nam in hoc quam maxime offensus est Deus, quod ea loca que sibi suisque sanctis mancipata atque consecrata erant,  destructa sunt ex rectorum incuria. Si enim Deo famulantes in monasteriis, necessaria queque haberent, possent utique alacrius obsequium diuinum agere, possent deuotius pro regis, pro presulum ac principum suorum salute, nec non pro totius Ecclesie statu intercedere; possent etiam si qui professionis sue regulam excederent, a pastoribus suis, licentius corripi. Sed hec omnia, proh dolor! in tanta negligentia a plurimis episcopis habentur, etc. Hoc autem idem argumentum urget longe amplius quam in libro de Substantiis. Preterea idem paulo ante refert testimonium petitum ex uita Gregorii Magni a Ioanne Diacono, scripta post annos centum et quinquaginta a morte sancti Bede. Denique in libro de Substantiis indicat se scribere post annum Christi incarnati millesimum,  ut ibi iam adnotauimus. Haudquaquam igitur hoc opusculum Bede conuenit:

Commentarius in librum Betii de Trinitate, pag. 925, olet recentem scholastice palestre methodum, unde longe distat ab ipsis Bede temporibus. Iure igitur ab omnibus inter spuria ad scholasticam balbutiem proiicitur.

Meditatio passionis Christi, septem officii canonici horis accommadata, pag. 955. Conuenit non temporibus Bede, quibus nondum exstabant talia humane inuentionis commenta, sed modernis nostris uel anterioris seculi, ubi multa a deuotis eiusmodi suscitata sunt. Attentis autem ipsis officii ecclesiastici expressis uerbis uel mysteriis, longe preferenda est  nouitiis eiusmodi inuentionibus.

De remediis peccatorum, pag. 961. Hoc opusculum Egberto attribuit Spelmannus tom. I Conciliorum Anglie, fol. 281, tametsi in collectione canonum Regino Prumiensis abbas Penitentialem librum Theodori, seu Bede, citet, lib. I, c. 297, atque Yuo et Gratianus ex Penitentiali Bede referant capitulum de sacerdote Eucaristiam euomente. Hec multis quidem de Operibus uenerabili Bede inscriptis, sed necessario non tacendis.

Nunc que in Editis Bede Operibus desiderentur, genuina eius opera quedam, ex Ioanne Mabillonio, in elogio Bede, loco citato, paragr. 34, paucis exponantur, ad Editionem proximam pleniorem.

Explanatio in Canticum Habacuc, cuius meminit  Beda in indiculo, que ms. in Codice bibliothece sancti Germani de Pratis Parisiensibus, num. 275. Hoc prefert Exordium: Canticum prophete Habacuc quod tibi exponi petisti, dilectissima in Christo soror, Sacramenta dominice passionis maxime pronuntiat. Unde ex consuetudine sancte et uniuersalis Ecclesie sexta Sabbati, qua eadem passio completa est, solet in laudibus matutinis per singulas hebdomadas solemniter repeti, etc. Item in Colbertina mss. Codicibus 1059 et 3587.

Carmen de diuino Iudicio ad Accam episcopum desideratur, editum apud Simeonem Dunelmensem in libro de Gestis regum Anglorum, qui Bede etiam in ms. Colbertino ascribitur.

Epistola de sexta mundi etate ad Plegwinam, que  una cum Historia abbatum monasteriorum Wiremuthensis et Girwensis, et epistola ad Egbertum Eboracensem antistitem, a Wareo nuper edita est in Anglia. Itemque in-16 Parisiis anno 1666, apud Ludouicum Billaine. Denique epistola una ad Albinum quemdam Anglum, quam edidit Ioannes Mabillon tom. I Analectorum.

Preclaram de Bede Operibus mentionem faciunt Acta eruditorum, Lipsie, Iulii, anno 1693, pag. 289, his uerbis: Bede uenerabilis opera quedam theologica nunc primum edita, nec non historica antea, semel edita. Accesserunt Egberti archiepiscopi Eboracensis dialogus de ecclesiastica Institutione, et Aldelmi episcopi Scireburnensis liber de uirginitate ex Codice antiquissimo emendatus. Londini, apud Robertum  Clauell, 1693, in-4o.

»uenerabilis Bede Opera Parisiis anno 1544, tribus tomis per Iametium, et anno 1554, ibidem, octo tomis, totidemque tomis Basilee, per Ioannem Heruagium, anno 1563, et Colonie per Antonium Hierat, anno 1612, prodierunt. Ab eo tempore nonnulla Bede monumenta, que in istis tomis desiderantur, lucem aspexerunt. Epistolam Bede ad Albinum, tomo I Analectorum ueterum, pag. 9, Mabillonius inseruit, qui etiam paulo post, pag. 51, Bede in Paulinas Epistolas genuinum commentarium ab edito diuersum, sed aliquando in lucem prolaturum promisit. Idem Mabillonius ex Codice sancti Remigii Rhemensis descripserat Martyrologium Bede metricum, quod tomo X Spicilegii sui Dacherius uulgauit. Prosaicum  autem Bede Martyrologium, ab eo quod inter Opera eius legitur, plurimum discrepans, Henschenius et Papebrochius in Actis sanctorum Martii, tomo II, prefixum ediderunt. Neque hic silentio pretermittendus Iacobus Wareus, qui, anno 1664, Dublini, Bede historiam de uitis abbatum Wiremuthensium et Girwiensium, nec non eiusdem duas epistolas, quarum una ad Plegwinam data, tractatum suum de sex Aetatibus, contra eos qui iniquius de eo iudicium tulerunt, defendit. Altera Egbertum ad quem scripta est, de munere sacro rite obeundo instituit, et nonnulla status ecclesiastici uitia perstringit, una cum Egberti dialogo de ecclesiastica Institutione, publici iuris fecit.

»Horum exemplo de Bede monumentis etiam bene  mereri uoluit Henricus Warthonus, qui cum ante triennium in Auctario ad Usseri historiam dogmaticam controuersie de Scripturis et sacris uernaculis, fragmenta quedam ex Bede in Genesim expositione, eiusdemque in Canticum Habacuc commentario excerpsisset, nunc duo illa Bede opuscula e tenebris, quibus hactenus immersa iacuerant, eruit, ne quis cum Oudino, et Colomesio, aliisque, Anglorum genti exprobret quod conterranei sui Bede scripta penitus neglecta in biblothecarum suarum forulis relinquat. Et Expositio quidem in Genesim, pag. 1, usque ad caput XXII, progreditur, et a uersu 4 capitis II incipit, cum anteriora de Hexemero tomo Iu Operum eius legantur. Descripsit autem hanc Expositionem in Genesim ex ms. Codice Lambethane bibliothece, in  qua etiam duo exemplaria Expositionis in Canticum Habacuci, pag. 191, inuenit, quorum unum descripsit, alterius uarias lectiones annotauit. Duobus his opusculis nunquam editis, subiungit ea que a Wareo edita paulo ante diximus. Cum enim pauca illius Editionis exemplaria in Angliam, et pauciora in alias regiones deuenerint, et iam pridem a multis desiderata fuerint, opere pretium se facturum existimauit clar. Warthonus, si istam Historiam abbatum Weremuthensium et Girwiensium, pag. 221, una cum Egberti dialogo, pag. 268, et duabus Bede epistolis, pag. 241, denuo prelo subiici, et Warei notas, que in Dubliniensi Editione ad calcem reiecte fuerant, locis suis reponi curaret. Addidit etiam, pag. 291, Aldelmi librum de uirginitate, non eum  qui ligato sermone scriptus tomo u Lectionum antiquarum Canisii legitur, sed qui oratione soluta compositus in monumentis orthodoxographis et Patrum bibliotheca legitur. Utrumque uitiose editum celebris Gronouius in Monobiblo obseruationum ad scriptores ecclesiasticos, cap. 4, 8, 15 et 20, emendare aggressus est. Et metrici quidem tractatus emendationem, ope ms. Codicis Oxoniensis satis feliciter ipsi cessisse Warthonus iudicat, non eque correctionem tractatus alterius in prosa scripti, cum ea meris ingenii coniecturis nixa fuerit. Warthonus igitur elegantissimum hunc Aldhelmi tractatum ex antiquissimo Lambethano Codice nitori suo restituendum duxit, cui aliud exemplar ms. suppeditauit bibliotheca ecclesie cathedralis Sarisburiensis, ex quo indiculum  capitum descripsit, cuius ductu hunc tractatum in plures sectiones distinguere ipsi placuit.« Hec a me adiecta post dissertationem iam diu compositam et conscriptam.



CAPUT OCTAuUM. Quomodo in posterum ordinanda sint Opera Bede, in Editionibus futuris.

Commodius autem meo quidem sensu, et absque saniorum preiudicio, Opera uenerabilis Bede in Editionibus proxime futuris ita distribuerentur, ut que dubia sunt, ea omnia, siue philosophica, siue ad artes alias pertineant, in ultimum uolumen coniicerentur; que ad certos spectant auctores, foras proiicerentur, aliis sic dispositis:



TOMUS PRIMUS SEU uOLUMEN PRIMUM Eorum que spectant liberales artes et philosophiam.


    Incunabula artis grammatice Donati.
    De octo Partibus orationis liber.
    De Arte metrica liber.
    De Schismatibus sacre Scripture.
    De Tropis sacre Scripture.
    De Orthographia liber.
    De arithmethicis Numeris cum dialogo de notis numerorum et ratione temporum.
    De arithmeticis Propositionibus.
    De ratione calculi et de diuisione numerorum ad Constantinum.
    De Loquela per digitorum gestus. Itemque libellus de Ratione unciarum.
     Libellus de Argumentis lune, pag. 143.
    Decennouennales circuli, pag. 257.
    De Cyclo paschali, pag. 306.
    Liber de Constitutione mundi celestis terrestrisque, p. 323.
    De circulis sphere et polo, p. 365.
    De planetarum et signorum Ratione, p. 369.
    Libellus de Tonitruis, ad Herenfridum, p. 387.
    Libellus de Ratione computi, p. 418.
    De Natura rerum liber, tom. II, p. 1.
    De temporum Ratione, seu de temporibus, tom. II, p. 43.
    De sex mundi etatibus Chronicon, siue libellus, p. 103 tomo II.
    De Temporibus liber, tomo II, p. 118.
     Epistola de equinoctio uernali, iuxta Anatolium, tom. II, p. 230.





TOMUS SECUNDUS, Commentariorum in libros ueteris Testamenti.

    Hexemeron, siue de sex dierum Creatione libellus.
    Expositio in Genesim, cum sequentibus, que omnia tom. Iu continentur pleraque saltem.
    Explanatio in Exodum, in Leuiticum, in Numeros, in Deuteronomium.
    Allegorica Expositio in Iu libros Regum, libris Iu.
    Questiones XXX in libros Regum.
    De tabernaculo et uasis eius ac uestibus sacerdotum, libri III.
    Libellus de templo Salomonis, tomo quidem octauo.
     Expositio in Parabolas Salomonis, lib. III.
    Expositio in Cantica canticorum, lib. uII.
    Expositio allegorica in librum Tobie.
    Expositio allegorica in Esdram et Nehemiam prophetas, lib. III.
    Expositio in Canticum Habacuc, passim manuscripta, de qua egimus.
    De Muliere forti libellus, tomo uI, pag. 459.





TOMUS TERTIUS, Commentariorum in libros Noui Testamenti, et Sermonum.

Qui omnes tomis u et uI Editionum Bede continentur, nempe:

Expositio in Euangelium Marci, libris Iu, pag. 92.

 Expositio in Euangelium Luce, libris uI, pag. 217.

Expositio in Eu. Ioannis, pag. 451.

Expositio in Acta apostolorum, p. 625.

Retractationes in Acta apostolorum tomo uI, pag. 1.

Expositio seu commentarius in quatuordecim Epistolas sancti Pauli apostoli, ex ipsis sancti Augustini sententiis, non qui tomo uI habetur, sed quem manuscriptum et nondum impressum diximus.

Expositio in septem Epistolas canonicas Iacobi, Petri, Ioannis et Iude, p. 673.

Explanatio in Apocalypsim beati Ioannis apostoli, p. 761.

Sermones uenerabilis Bede, seu Homiliarum libri duo, continentes homilias XLIX, tantum cum Homilia de festo omnium Sanctorum, que ad ingenium  sancti Bede accedere maxime uidetur, proiectis sermonibus eo modo, quo misere interpolati sunt tomo uII in omnibus impressis.

Scintille seu Excerptorum ex sanctis Patribus, sermones octoginta, tomo uII, p. 370.



TOMUS QUARTUS, Historicorum, uel operum ad historiam ecclesiasticam spectantium.

Historia ecclesiastica gentis Anglorum, quam regi Anglorum Ceolulfo obtulit.

Historia abbatum monasteriorum Wiremuthi et Girwe, libris II, cum epistola ad Plegwinam, de sexta mundi etate, et epistola ad Egbertum Eboracensem antistitem.

uita sancti Cuthberti Lindisfarnensis episcopi,  libris II.

uita sancti Felicis Nole episcopi, ceteris omnibus proscriptis ut ad alios auctores spectantibus.

Martyrologium Bede, non quomodo impressum est tomo III Operum Bede, sed quomodo Bollandiste ediderunt, nimirum interpolamentis Flori charactere minutiori expressis. Quantum autem ad metricum de quo locuti sumus haudquaquam Bede esse uidetur.

Libellus de Locis sanctis, tomo III pag., etc.



TOMUS QUINTUS, Suppositorum quorum incerti auctores sunt.

Ephemerides, seu Computus uulgaris, tom. I, pag. 169  et seqq., incerti scriptoris.

De embolismorum ratione Computus, tom. I, pag. 215 et seqq.

Libelli duo de Musica theorica et practica, tom. I, pag. 344 et seqq.

Libelli de Prognosticis temporum, pag. 390, de Mensura horologii, pag. 392; de Astrolabio, pag. 394; de Natiuitate infantium prognostica, pag. 397; de Minutione sanguinis, pag. 398; de septem Miraculis mundi, pag. 400; uere libelli indigni qui uenerando Bede tribuantur.

Hymni Bede presbytero inscripti, pag. 401 et sequentibus.

Sententie, siue Axiomata philosophica, tom. II, pag. 124.

 Sententie ex Operibus Ciceronis excerpte, tom. II, pag. 166.

Liber Prouerbiorum alphabeticus, tom. II, pag. 185.

Libellus de substantiis, seu sententie morales, tom. II, pag. 200.

De Diuinatione uite et mortis, tom. II, pag. 233, cum sequentibus in impressis, que nenie sunt.

Interpretationes nominum Hebraicorum sacre Scripture, ordine alphabetico digeste, tomo III, ad calcem.

Excerptiones Patrum, Collectanea, Flores ex diuersis, Questiones, Parabole, etc., ibid.

Expositio in Euangelium Matthei, libris Iu, tomo Iu, p. 1.

De Nominibus locorum uel ciuitatum que in libro  Actuum apostolorum leguntur, tom. Iu, p. 666.

Libellus de Officiis, tom. uII, p. 467.

Fragmenta allegoricarum interpretationum in Prouerbia Salomonis, tom. eod., p. 476.

Libellus de Creatione sex dierum, tomo uII, p. 52.

Questiones super Genesim, ibid., pag. 78, super Exodum, Leuiticum, Numeros, Deuteronomium, Iosue, Iudices, Ruth, libros quatuor Regum, cum libro diuersarum questionum, ibid.

Commentarius in librum Psalmorum, tomo uII, p. 307.

Sermo prolixus in psalmum LII, ibid., pag. 909.

Commentarius in librum Betii de Trinitate, p. 925, ibid.

Meditatio passionis Christi septem officii canonici  horis accommodata, ibid., p. 955.

 De Remediis peccatorum, p. 961, ibid.


QUAENAM PROIICIENDA SINT FORAS, SEU EXTRA BEDAE OPERA?

De Elementis philosophie libri quatuor, tom. II Operum Bede, p. 206, que sunt minor Philosophia Guillelmi de Conchis.

uite sanctorum Columbani, Attale, Eustasii, abbatum Luxouiensium, tomo III.

Itemque uite sanctorum Patricii, libris duobus, Bertulfi abbatis Bobiensis, Arnulfi Metensis episcopi, uedasti Atrebatensis episcopi, Burgundofore abbatisse, etc., de quibus ibidem egimus.

Martyrologium eo modo quo ibidem falso expressum est.

 Commentarius in librum Iob, libris III, tomo Iu quem constat spectare ad Philippum presbyterum.

Commentarius maximus in quatuordecim Epistolas sancti Pauli apostoli, qui spectat ad Florum Lugdunensem diaconum.

Homilie de Laudibus sancti Pauli, que sancti Ioannis Chrysostomi sunt. Hec nos annotanda duximus de Scriptis sancti Bede presbyteri, nec dubitamus quin alia alii etiam obseruent quibus hec nostra nullatenus preiudicare possunt, nec enim omnia noscimus omnes. Obseruat Guillelmus Cauus, in Historia scriptorum Ecclesie, ad annum 701, p. 476, in Anglia multos mss. Codices, qui Bede nomine prenotantur, quos in Editione Operum Bede futura non negligendos ego existimauerim, licet de earum  plurimis maxime dubitem, non sine causa.





FABRICII NOTITIA IN uEN. BEDAM.


 De Bede patria, conditione et etate nichil certius afferre licet, quam quod ipse ad calcem Historie Anglor., tom. III, p. 151: Hec, Domino adiuuante, digessi Beda Dei famulus et presbyter monasterii beatorum apostolorum Petri et Pauli, quod est ad Wirimundam  et Ingiruum. Qui natus in territorio eiusdem monasterii  , cum essem annorum septem, cura propinquorum,  datus sum educandus reuerendissimo abbati Benedicto, ac deinde Ceolfrido, cunctumque ex eo tempus uite in eiusdem monasterii habitatione peragens omnem meditandis Scripturis operam dedi, atque inter obseruantiam discipline regularis, et quotidianam cantandi in ecclesia curam, semper aut discere, aut docere, aut scribere dulce habui. Decimo nono autem  uite mee anno diaconatum, tricesimo gradum presbyteratus  . Utrumque per ministerium reuerendissimi episcopi Ioannis  iubente Ceolfrido abbate  suscepi. Ex quo tempore accepti presbyteratus usque ad annum etatis mee quinquagesimum nonum, hec in Scripturam sanctam mee meorumque  necessitati ex opusculis uenerabilium Patrum breuiter annotare, siue etiam ad formam sensus et interpretationis eorum superadiicere curaui. Hic Beda presbyter, utilibus scriptis Ecclesie uenerabilis, diem obiit anno 735  . De quo Mabillonius, parte I seculi tertii Benedictini, et Acta sanctor., 27 Maii, tom. uI, pag. 718 seq., ubi etiam, pag. 720, uita scripta a  Turgoto, priore Dunelmensi, circa an. 1100, ex eius Historia Ecclesie Dunelmensis, que sub nomine Simeonis Dunelmensis perperam excusa inter decem scriptores Hist. Anglicane. De operibus eius post Posseuinum diligentius disseruit Oudinus, tomo I, pag. 1672 et seq. uideor tamen mihi actum non agere, si et ipse tanti uiri scripta distincte referam, primo que exstant in octo tomis eius Operum, nouissime post Editiones Paris. 1544, 1554, Basil. 1563, Colon. 1612, uulgatis Colon. 1688; deinde illa que in hisce tomis desiderantur.



TOMO I.

Cunabula grammatice artis Donati restituta, pag. 1.

De octo Partibus orationis, pag. 14.

 De Arte metrica ad Wigbertum leuitam pag. 25, seq. Exstat et in Grammaticis Putschii, pag. 2350, 2383, et pars prefigitur hymnis ecclesiasticis a Georgio Cassandro editis anno 1556, et inter Cassandri Opera, Parisiis 1616, fol., qui Hymnos etiam Bede exhibet, p. 195, 206, 239, 244, 254, 263, 266, 274, 280, 281, 293.

De Schematibus sacre Scripture, pag. 42, et Tropis, pag. 48. Prodiit etiam separatim uenet. 1522, et cum figuratis locutionibus ex Augustino et Chrysostomo collectis per Bartholomeum Westheimerum, Basil. 1536, in-8o, et inter Rhetoras Francisci Pithei, p. 342, 355.

De Orthographia, pag. 53, ordine alphabetico. Alius huius argumenti liber in Grammaticis Putschii,  pag. 2327, 2350.

De arithmeticis Numeris, pag. 72.

De diuersis Speciebus numerorum et Mensa Pythagorica, pag. 75.

De Computo, dialogus, pag. 85.

De Diuisionibus temporum, pag. 89. Ms. Codex auctior commendatur a Mabillonio, tomo I Musei Ital., pag. 69.

De arithmeticis Propositionibus, siue problematibus, pag. 100.

Libellus de Asse et partibus eius, et de ratione calculi, pag. 111.

De numerorum Diuisione, ad Constantinum, pag. 123.

De Loquela per gestum digitorum et de temporum  ratione, pag. 127, cum glossis Bridferti Ramesiensis, et scholiis I. Nouiomagi. Hunc libellum suppositum Bede existimat Petauius, p. 159 Epist. Aliud tamen uisum Ioanni Auentino, ut notaui supra, pag. 391.

Libellus de Ratione unciarum, pag. 140.

De Argumentis lune, ex uictorio Aquitano, Dionysio Greco, etc., pag. 143.

Computus uulgaris, siue Ephemeris, pag. 169. Auctoris Beda iunioris esse probat Oudinus, tom. I, pag. 1683.

Martyrologium, uersibus hexametris, quod incipit:

Primum nunc Iani uocitatum nomine mensem,
pag. 191. Wandelberti Prumiensis, non Bede. Aliud  Martyrologium breue itidem uersibus hexametris sub Bede nomine uulgatum a Dacherio, incipit:

Bissena mensum uertigine uoluitur annus,
tomo X Spicilegii, pag. 126, et tomo II, Edit. noue, in-folio, pag. 23.

De embolismorum Ratione computus, p. 215, cum tetrastichis singulis ad singulos menses. Etiam hunc computum Bede abiudicandum et Radulpho de Linham, Anglo, ascribendum esse, Oudinus disputat.

Decennouales Circuli Dionysi Romani Exigui, beati Cyrilli et Bede LXXXIu, usque ad annum 1595, cum prefatione , p. 257

De Cyclo paschali, pag. 306.

Canones decennouennalium circulorum, pag. 321.

De mundi celestis terrestrisque Constitutione, p.  323.

Musica theorica, pag. 344, et practica [Ita leg., pro quarta] seu mensurata, pag. 351. Iunioris esse scriptoris contendit Oudinus, quem uide, tomo I, pag. 1685.

De Circulis sphere et Polo, pag. 365.

De planetarum et signorum Ratione, p. 369, ex mente Hebreorum, Chaldeorum, Aegyptiorum, pag. 371.

Mensium note, pag. 377.

Libellus de Tonitruis, ad Herenfridum, quem Patrem uenerandum appellat, pag. 387, translatus ex Greco, fortasse I. Laurentii Philadelphiensis Lydi, de quo in Bibliotheca Greca, lib. III, cap. 20, pag. 513.

Pronostica temporum, pag. 390.

 Mensura horologii, pag. 392, ubi et de Diebus Aegyptiacis, pag. 394.

Libellus de Astrolabio, pag. 394.

De Natiuitate infantum, pag. 397.

De Minutione sanguinis, pag. 398.

De septem mundi Miraculis, pag. 400.

De Anno, de Ratione temporum, de Celebritate temporum, de uariis computi Regulis, carmina uersibus hexametris, pag. 401.

Dionysius de Annis, trochaicis uersibus, pag. 413.

Libellus de Ratione computi per questiones et responsiones, pag. 418. Confer Rabani librum de Computo, scriptum anno septimo Ludouici imperatoris et editum a Baluzio in limine tomi I Miscellan., et Helpericum, qui in prologo libri de Computo,  quem anno 930 composuit, etiam Bedam laudat.

De Duodecim Signis, de Aetatibus, etc., carmina; et Prisciani de Astronomia, pag. 434. Manfredi carmina, p. 435, et embolismorum ratio, prosario sermone, p. 450. uersus de urbe Roma et Treuerensium pag. 449.



TOMO II.

De Rerum Natura liber, cum glossis incerti auctoris, Brideferti Ramesiensis, et Ioannis Nouiomagi, pag. 1. Hunc et proximum librum Bede esse negauit Stephanus uitus, sed merito refragante Petauio, pag. 157 Epist.

De temporum ratione, cum eiusdem Brideferti et Nouiomagi scholiis, pag. 43. Cum Codice bibl. cathedralis  Wirceburgensis collatum hunc librum uide in I. Georgii Eckarti commentariis de rebus Francie Orientalis et episcopatus Wirceburg., tom. I, pag. 825.

De sex Aetatibus mundi, siue Chronicon, a rerum origine usque ad nonum annum Leonis Isauri, mundi 4680 , pag. 103. Appendix e diuersis auctoribus, que in Basileensi editione subiecta legitur, a Coloniensi abest. Prodierat hoc Chronicon Parisiis apud Ioannem Petitum 1507, in-4o, et cum scholiis Ioannis Bronchorstii, Colonie 1537. Conferendum quoque Chronicon breue Bede, quod continuatum usque ad annum 810, ex ms. Codice, edidit Andreas du Chesne, tom. III Scriptorum Francor., pag. 125, 129.

Liber de temporibus ad intelligendam supputationem  temporum sacr. Scripture, pag. 118, cum scholiis I. Nouiomagi. Fragmentum ex Seb. Munsteri, lib. II Cosmographie, uide apud Colomesium in Paralipomenis de S. E., pag. 220.

Sententie, siue axiomata philosophica ex Aristotele, p. 124, ordine alphabetico. Separatim sepius edita, ut Lond. 1592, in-8o, Ingolstadii, 1593, in-8o, Parisiis 1604, in-8o.

Sententie in Ciceronis libris III de Officiis, pag. 166, de Amicitia, pag. 173, de Senectute, p. 176, Paradoxis, p. 178, Tusculanarum questionum libris u, p. 180, Sexto de Rep. , pag. 183. Epitaphium Ciceronis triplex, pag. 184.

Prouerbiorum et sententiarum liber, ordine alphabetico, pag. 185. Hunc et duos superiores sententiarum  libros Beda indignos et longe recentioris esse scriptoris Oudinus disputat.

De Substantiis libellus, pag. 200, quo substantias siue bona monasteriorum dissipare dissuadet, et alia uaria precipit clericis utilia et laicis Benedictinus aliquis duodecimi uel undecimi seculi, iudice eodem Oudino.

siue Elementorum philosophie libri Iu, p. 206, non Bede, sed Guilelmi de Conchis, de quo infra.

De Pasche Celebratione liber, siue de Aequinoctio uerno, iuxta Anatolium Aegyptium, apud Euseb., epistola ad Wichredam presbyterum, quem sanctissimum fratrem appellat, pag. 230. In hac laudat et Proterium et Cyrillum, Alexandrinos antistites, de eodem argumento, et uictorem Capuanum, epistolas  paschales Dionysii Exigui, et ordinationem feriarum paschalium per Theophilum episcopum Cesariensem ac reliquorum episcoporum synodum, pag. 232. Porro exemplum anni 776, pag. 232, adiectum est a iuniore manu, quod non exstat in Editione Petri Francisci Chifletii, ante Historiam Bede Anglicanam, Parisiis 1681, in-4o, atque in antiquissimo Codice bibl. Laubiensis deesse notauit Mabillonius, in elog. Bede, num. 29, et tomo I Analect., pag. 11 . Petauius, in Epistolis, p. 157, monet librum de Aequinoctio in Mss. Philippo tribui presbytero. Sed haud dubie Bedam auctorem habet, cuius  ipse meminit in indice Operum suorum ad calcem Historie.

De Diuinatione mortis et uite, Petosiris ad Necepsum regem Aegypti epistola, pag. 233. Hanc cum duabus proximis scriptionibus inter nenias Beda indignas Oudinus refert, quo referenda etiam Rota uite et mortis, quam sub Bede nomine exhibet Arnoldus Wion, t. II Ligni uite, pag. 827, et ex eo Posseuinus, tomo I Apparatus, pag. 204.

Arca Ne, Ecclesie typus, p. 235, et De linguis gentium, ibid.

Sibyllinorum uerborum Interpretatio, pag. 236. Exstat et ad calcem Sibyllinorum Ioannis Obsopei, pag. 515. Liber Bede de Temporibus, teste Muratorio exstat in Cod. Ambrosiano ante annos mille  eodem iudice scripto, in quo capita 16, 17, usque ad finem, ab Editis discrepant; ferunt etiam in fine additamentum chronologicum post Bedam ab alio quopiam adiunctum; id uero attingit usque ad presentem annum , qui est annus regni Caroli 42, imperii uero 9.



TOMO III.

Historie ecclesiastice gentis Anglorum ad Ceolulfum regem libri u, pag. 1, a primo Iulii Cesaris in Britanniam aduentu usque ad annum Christi 731, et ab aduentu Anglorum in Britanniam, 285. Opus preclarum, quanquam arguitur Beda a Montacutio, II Origin., pag. 210, quod, rebus notatu dignioribus omissis, fabulas inficetas quandoque fuit sectatus. Post Editiones ueteres Argentorat. 1500, 1514, Hagan.  1506, Antuerp. 1550, Louan. 1566, et Colon. 1601, in-8o, et in Commeliniana scriptorum de rebus Anglicis sylloge, an. 1587, cum continuatione de qua supra, pag. 267, et sine illa inter Bede Opera; commemorande tres recentiores, Cantabrigiensis cum Saxonica Alfredi regis uersione, siue paraphrasi, et Abrahami Wheloci notis, 1644, fol., Parisiensis locupletior notis et dissertationibus Petri Francisci Chifletii  , S. I., 1671, in-4o, et Londinensis 1722, in-fol.  , cum uita Cuthberti utraque, Chronico, Historia abbatum Wiramuth. et Girum, libro de Locis sanctis, uita Felicis et Martyrologio, ex recensione Ioannis Smithi.

Epitome siue Breuiarium Historie Anglorum, p. 147. Hanc oportet ab alio post Bedam deductam esse  usque ad annum 766, nam in antiquissimo Codice quem euoluit Mabillonius, non excedit annum 731.

uita Cuthberti, episcopi Lindisfarnensis, ad Edfridum episcopum et fratres Lindisfarnensis insule, pag. 151. Huic, quam habet etiam Surius 20 Martii, addenda Acta Cuthberti uersibus scripta hexametris, editaque a Canisio, tomo u, II, Lect. antiq., p. 692, et t. II Edit. noue Basnagiane sub init. Utraque in Actis sanctor. et iterum recensita a I. Smith, inter scripta Bede quedam, Lond. 1722, in-fol. Loca nonnulla in illo pemate illustrat Barthius, III, 19, Aduersarior.

 uita beati Felicis confessoris, ex metrico opere beati episcopi Paulini, pag. 186. Exstat et in Actis sanctor. 14 Ianuar., tom. I, pag. 943, et a I. Smitho recensita, Lond., 1722, in-fol

Sancti uedasti episcopi Atrebatensis uita, p. 191, cum homilia die eius natali, dicenda ad populum, pag. 198. Gallum quemdam, non Bedam auctorem esse Oudinus contendit. Confer Acta sanctor. 6 Februarii.

uita sancti Columbani, pag. 199, et Attale abbatis, pag. 222. Auctor Ionas Luxouiensis, de quo infra: adde Surium, 21 Nouembr. Th. Massinghami Florilegium sanctorum Hibernie, pag. 219. Mabillonii Acta ord. Benedict., t. II, p. 1001, 1031.

Beati Patricii, Hibernorum apostoli, uita, miracula  et transitus, libris II, p. 225, qui auctorem habent Probum Hibernum, uide Baronium, ad Martyrolog., 17 Martii, et ubi uita ipsa habetur, Acta sanct., tom. III Mart., p. 97 seqq.

uita sancti Eustasii, qui discipulus sancti Columbani fuit, pag. 243. Auctor Ionas Luxouiensis.

Bertholfi uita, abbatis Bobiensis, pag. 248. Auctor idem Ionas.

uita Arnolfi Metensis episcopi, pag. 253. Paulum Diaconum, non Bedam, habet auctorem.

Sancte Burgundofore abbatisse uita, pag. 258. Bede itidem supposita.

Passio sancti Iustini nouennis pueruli martyris sub Diocletiano et Maximiano, pag. 266, uersibus liberis iambicis quaternariis.

 Martyrologium, pag. 277. Neutiquam sincerum Bede, sed interpolatum multis modis, quale prodierat Antuerp., 1565, in-12. uide Bollandum, pref. ad tom I Act. sanctor. Ianuarii, pag. 40. seq.; Albertinum, de sancta Eucaristia, pag. 263; et Launoii diss. de uictorinis, pag. 36. Genuinum Bede, qui dies CLXXX uacuos reliquit, ubi nec Florus, teste Adone, omnes suppleuit, cum Flori aliorumque supplementis, distincto typorum charactere excusis, exhibent Henschenius et Papebrochius in prolegomenis ad tomum secundum Actorum Martii. In illo reperias que ex Beda ab Amalario citantur, II, XXIu, de Officiis eccles. et de Ordine antiphonarii, cap. 28, ut Colomesio iam notatum. Additamentum ad Bede Martyrologium ex Codice  Wirceburgensi, Sec. IX, et necrologium insertum Bede Martyrologio, exhibet I. Georgius Eckarthus, tom. I Commentarior. de Rebus Francie Orientalis et Episcopatus Wirceburg., pag. 829, 830. De differentiis Martyrologii metrici a Dacherio editi  ab hoc Henscheniano, uide, si placet, Oudinum, tom. I, pag. 1683.

De situ Hierusalem et locis sanctis libellus, de opusculis maiorum abbreuiatus, pag. 363. Ex Arculfo et Adamanno, de quo supra, p. 15.

Interpretatio nominum Hebraicorum, ordine alphabetico, pag. 371. Hanc Oudinus testatur in Codicibus optime note tribui Remigio Antissiodorensi.

 Excerptiones Patrum, Collectanea, Flores ex diuersis, Questiones et Parabole, pag. 480. He pariter, et que deinceps in hoc tomo sequuntur, parum digna Bede ingenio iudicantur a uiris eruditis.

De XII Lapidibus, pag. 491.

De XII Luminaribus Ecclesie, ibid. Hoc est quod fertur etiam sub Hieronymi nomine de XII Doctoribus, ad Desiderium, atque in Bibliotheca Ecclesiastica subiectum est a me Catalogo Hieronymiano, pag. 226, licet nec Hieronymum nec Bedam habeat auctorem.

De septem Donis Spiritus sancti, pag. 492.

De septem Ordinibus, pag. 493.

De quindecim Signis ante diem iudicii, pag. 494.

De cruce Domini, de quatuor Ordinibus, pag. 495.

 De Eucaristia sumenda, pag. 469.

Hymni de die iudicii, pag. 496 seq.

Sex Formule orationum, siue precum, pag. 498, 499, 500.



TOMO Iu.

Hexemeron, siue de sex dierum Creatione, ad Accam abbatem, p. 1. Adde tom. uIII, pag. 52, 79 seq.

Cetera in Geneseos capita XXI, ad eumdem Accam, mss. in Bibliotheca Lambethana, ex quo Codice illa edidit H. Warthonus, ut infra dicam.

In Genesin, pag. 19, Exodum, pag. 87. Leuiticum, pag. 121, Numeros, pag. 139, et Deuteronomium, quod Latine Altera lex, pag. 156.

In Samuelem prophetam, siue in priorem eius  librum allegorica expositio libris Iu, p. 167, 203, 246, 293.

In libros Regum, hoc est libros Samuelis et Regum, questiones triginta, liber I, p. 353.

Allegorica Expositio in Esdram et Nehemiam  prophetas, libris III, pag. 348, 375, 405, in Tobiam, pag. 347.

In Iob, libri III, ad Nectarium episcopum, quem Patrem beatissimum appellat, pag. 447, 511, 575, sub genuino Philippi presbyteri nomine editi Basilee an. 1527; atque Philippi esse hos in Iob commentarios, qui sub Hieronymi nomine a Fausto Regiensi laudantur, fidem facit ipse Beda libro de Ratione unciarum. uide infra, in Philippo.

Super Parabolas, libri III, pag. 634, 658, 698,  inter Hieronymi Opera perperam editi.

In Cantica canticorum libri uII, quorum primus est contra Iulianum  Celanensem episcopum, qui commentariis suis errores Pelagianos contra Gratiam Dei insperserat. Liber septimus totus est ex dictis Gregorii M. sicut Paterius ex eiusdem scriptis Catenam in totam Scripturam concinnauerat, pag. 714, 728, 748, 763, 786, 807, 827.

De tabernaculo, et uasis eius, ac uestibus sacerdotum, libri III, pag. 838, 859, 889.



TOMO u.

In Mattheum libri Iu, pag. 1, 23, 45, 66. Ioannes  Auentinus Melanchthoni testatus fuit se in ms. Passauiensi legisse enarrationem uerborum Cene dominice, que in Editis desideratur.

Expositio Orationis Dominice, pag. 91

In Marcum libri Iu, pag. 92, 122, 152, 183.

In Lucam, ad Accam presbyterum, pag. 215, cuius epistola adhortatoria pag. 213, premittitur, libri uI, p. 217, 262, 301, 338, 375, 415.

In Ioannem, premisso breuiario, distincto capitibus XIu, pag. 451. Thomas in Catena sua allegat quandoque e Beda, que in Editis non habentur, et conueniunt cum Erici commentariis.

In Acta apostolorum Expositio erudita, ad Accam presbyterum, p. 625.

Expositio de nominibus locorum quorum mentio in  libro Actuum apostolorum, pag. 665, ordine alphabetico.

Super epistolas catholicas, diui Iacobi, Hierosolymitani episcopi, pag. 673; Petri I, pag. 694, et II, pag. 713; Ioannis I, ex Augustino maxime, pag. 727, II, pag. 752, et III, pag. 754; Iude, pag. 755. Prologum edidit Guil. Caue, in Historia litteraria scriptorum Eccles., ad annum 700.

In Apocalypsin, cum prologo ad fratrem Eusebium, de septem eius periochis, et septem ad eam intelligendam regulis Tychonii, pag. 761, 816. Hunc commentarium, in quo Primasium etiam secutum se Beda non diffitetur, plurimi faciunt Nicolaus Zegerus, notis in Nou. Testam., et Rich. Simon, tom. III Hist. crit. N. T., p. 345.



TOMO uI.


Liber Retractationis in Actus apostolorum, pag. 1, quo in libro plurimum eruditionis et iudicii Bedam monstrare notauit idem Simonius, pag. 340. Adde eius dissertationem de Mss. Noui Testamenti, pag. 59 seq., et Ioannis Millii prolegomena ad Nouum Testamentum, § 1022 seqq.

In eumdem Actuum librum Questiones quinque, pag. 29.

In Epistolas Pauli Expositio, ex scriptis sancti Augustini collecta  , in Epistolam ad Romanos, pag. 31; in I ad Corinthios, pag. 253, in II, pag. 447; ad Galatas, pag. 511; ad Ephesios, pag. 562; ad Philippenses, pag. 609; ad Colossenses, pag.  647; ad Thessalonicenses, I, pag. 673, II, pag. 689, ad Timotheum, I, pag. 697, II, pag. 738; ad Titum, pag. 759; ad Philemonem, pag. 765; et ad Hebreos, pag. 766. Subiunguntur Chrysostomi homilie septem ex Aniani  uersione cum eius epistola ad Euangelum, pag. 823, et Gaufridi Foussardi, Cenomani, epistola ad Petrum Securibilem, archidiaconum Rothomagensem, de hac Bede in Pauli Epistolas lucubratione. Quanquam uero commentarium eiusmodi collegisse se Beda ipse testatur, laudatque etiam Lupus Ferrariensis, epist. 76, et Hincmarus, II aduersus Gotheschalcum, tamen genuinus Bede  in Epistolas Pauli commentarius nondum lucem uidit, qui ms. exstabat apud Mabillonium  , Collectaneum Bede in Apostolum, ex Operibus beati Augustini. Editus autem ille, quem uulgauit iam dictus Boussardus an. 1499, in-fol., nec Bede est, nec Petri abbatis Tripolitane prouincie, quem simile opus adornasse constat ex Cassiodoro, cap. 8 diuinar. Lect., nec Bartholomei Urbinatis, de cuius milleloquio Augustiniano supra, pag. 485, sed Flori, magistri Lugdunensis, monachi sancti Trudonis, qui similem commentarium concinnauit, non ex Augustino solum, qui uidetur hic ipse sub Bede nomine editus, sed et alium ex Patribus aliis, Cypriano, Hilario, Ambrosio, Paciano, Hieronyno, Ephraim diacono, Paulino, Augustino, Leone papa,  Fulgentio et Auito. Confer Sirmondum ad Auitum, tomo II Operum, pag. 147; Chifletium, in Paulino illustrato, et prefat. ad Fulgentium Ferrand., et pag. 322. Baluzium, ad Lupi epist. 76, et Richardum Simonem, III, XXIu, Historie critice Noui Testamenti, pag. 344 seq. In clarissimi W. E. Tentzelii dialogis uernaculis legas Mabillonium pollicitum in lucem edere Commentarium geminum Bede in Pauli Epistolas; sed nemo non uidet genuinum legi oportere.



TOMO uII.

Homilie XXXu estiuales de Tempore, pag. 1.

Homilie XXXIII estiuales de Sanctis, ac de dedicatione altarium et templorum, nec non communi sanctorum, p. 91.

 Homilie Xu hiemales de Tempore, p. 183.

Homilie XXII quadragesimales, p. 218.

Homilie XuI hiemales de Sanctis, p. 290.

Sermones uarii XXI, quorum primores duo sunt in solennitatem sancti Wigberti, tertius sancte Scholastice, in cuius laudem etiam carmina quedam leguntur, p. 350 seq. Homilie sub Bede nomine ac sermones, siue, ut, in sancti Bonifacii epistola 9 uocatur, Lectionarium anniuersarium, seorsim excusum Paris. et Louanii II uolum. in 8o. In his sunt quedam non integri sermones, sed lacinie ex sermonibus uel commentariis Bede reuulse, ut iam notauit Sixtus Senensis. De singulis speciatim uidenda que monet Mabillonius et ex eo Oudinus, tom. I, p. 1699 sq.

 Scintille, siue loci communes sententiarum ex sacris litteris et Patribus digeste per capita, siue titulos, LXXX  , pag. 370. De Anglo-Saxonica uersione Scintillarii, uide Franciscum Iunium pref. ad Glossarium in Ulfilam, et Humphredum Waaleium, in catalogo librorum septentrionalium in Bibliothecis Anglie, tomo II operis Hickesiani, pag. 86. uide et infra, Defensor.

Libellus de muliere forti, pag. 459, in Prouerbior. XXXI, 10, ult.

De officiis libellus, ex Patrum dictis excerptus, pag. 467. uix digna Beda collectanea, iudice Quesnello,  pag. 551, ad Leonem Magnum; et iunioris scriptoris esse oportet, in quo Anastasius citatur in uita Melchiadis pape.

Fragmenta allegorice interpretationis in quedam capita Prouerbiorum, pag. 476; Sapientie, pag. 481, 485; Ecclesiastici, pag. 483; psalmum XC, pag. 484; et de Salomone rege, pag. 486.



TOMO uIII.

Liber de templo Salomonis, pag. 1. Huius operis sui de structura templi Salomonis atque allegorice eius interpretationis meminit Beda in epistola ad Albinum abbatem.

De sex dierum Creatione, pag. 52. Adde tom. Iu, p. 1, et in hoc ipso tom. uIII, pag. 79 seqq. Quedam  ex his preter rem relata ad Iunilium Afrum auctorem. uide Dalleum, de usu Patrum, pag. 16.

Questiones ex dictis Patrum, Augustino, Hieronymo, Isidoro, Sedulio, etc., in Genesin, pag. 78; Exodum, pag. 196; Leuiticum, pag. 219; Numeros, pag. 228; et Deuteronomium, pag. 241, more dialogi inter magistrum et discipulum; in librum Iosue, pag. 248; Iudicum, pag. 255; Ruth, pag. 261; quatuor libros Regum, pag. 262, 273, 275, 278. Questiones Bede in uetus et Nouum Testamentum mitti sibi petebat Lupus Ferrariensis, epist. 62.

Liber uariarum Questionum Xu, pag. 286.

De Psalmorum libro exegesis, pag. 307, ad 896, ubi etiam mentio psalmi centesimi quinquagesimi  primi, atque enumerantur diapsalmata LXXIX.

Interpretatio uocum rariorum in psalmis, quibus instrumenta musica uel alie species singulares denotantur, pag. 899.

Nominum Hebreorum interpretatio, p. 901.

Sermo in psalm. LIII, 3: Deus de celo prospexit, pag. 904. Eiusdem auctoris cum libro de Substantiis, tom. II.

In Betii librum de sanctissima Trinitate, p. 925. Bede suppositum esse non dubitant uiri docti, siue auctor sit Eadmundus Albanus, siue alius quis, ut in Bibl. Latina III, Xu, 8, iam notare me memini. uide W. E. Tentzelium, de Symbolo Athanasiano p. 68 sq.

Precatio de septem uerbis Christi in cruce, p. 954.

De meditatione passionis Christi per septem diei  horas, p. 965.

De remediis peccatorum, excerptum de canonibus Patrum, uel Penitentialibus ad remedium animarum, domini Agberti archiepiscopi pag. 961, 968. Exstat cum Penitentiali Romano, siue canonibus penitentialibus, editum ab Antonio Augustino, uenet. 1584, in-4o, pag. 102, et in Henrici Speelmanni Conciliis Anglie, pag. 281, qui testatur in Ms. referri ad Agbertum ipsum, siue Egbertum archiepiscopum tanquam auctorem.

Non omittendum quod de quatuor generibus commentariorum Bede in sacram Scripturam notauit Sixtus Senensis, libro quarto Bibl. sancte, pag. 265:  Anno etatis sue trigesimo, presbyter a Ioanne episcopo ordinatus, hortatu Acce episcopi Eboracensis, ac multorum fratrum, aggressus est scribere in uniuersam sacrosanctam Scripturam diuersa explanationum uolumina, in quatuor ordines distincta, uidelicet in RHAPSODIAS, QUAESTIONES, HOMILIAS, et COMMENTARIOS. In Rhapsodiis, siue Stromatibus, uel COLLECTANEIS congregauit mysticas magis quam historicas expositiones, ex probatissimis Ecclesie doctorum sententiis, dictisque hinc inde interruptim, et interpolatim collectas, nonnullis etiam de suo insertis ad imitationem sensus eorum, ubi opportunum fuit, quo diuersi Patrum sermones, ac periodi uel aptius inter se cohererent, uel breuiores et illustriores redderentur. Et, ne maiorum dicta furari, et ea, quasi sua propria, componere uideretur,  nomina doctorum per singula interponere decreuerat, et, quid a quo auctore dictum esset, nominatim ostendere; sed cum ei nimis operosum appareret, primas tantum nominum syllabas in marginibus e regione cuiusque sententie apposuit, que postea librariorum uel inscitia, uel incuria, ex omnibus exemplaribus periere. In Commentariis, Questionibus, et Homiliis, in quibus frequentius et sermone, et sensu suo utitur, stylum habet nec omnino inelegantem, nec affectate elegantie curiosum, sed temperatum aut nec uerborum multitudine fastidium, neque paucitate obscuritatem pariat, sed breui facilitate currat gratissime.

Idem Sixtus, ex Trithemii c. 242, Bede commentarium in Ecclesiasten commemorat, et libros XuIII in prophetas  maiores minoresque. De aliis ineditis ac deperditis eius scriptoris consulendus Caueus. Catalogum Operum quem ipse ad calcem Historie texuit Beda, habet etiam Sigebertus, c. 68, de S. E.


In tomis Operum Bede desiderantur:

Epistola ad Albinum, de qua supra Edita a Iacobo Wareo cum notis; epistola apologetica pro libro de sex Aetatibus, ad Plegwinam monachum, aduersus alterius monachi Dauidis obiectiones.

Epistola ad Egbertum Eboracensem archiepiscopum, de Christiani presulis officio, scripta paulo ante obitum.

uite quinque abbatum priorum Weremuthensium et Giruicensium, libris duobus.

Hec ex Editione Dublinensi an. 1664, in-8o, recudenda  dedit Henricus Warthonus  , Lond., 1693, in-4o, illisque adiunxit Expositionem in Geneseos, capita priora XII, ex quibus tantum in caput primum, et initium secundi, lucem tomo quarto uiderat, et commentarium in canticum Habacuc. Ex utroque fragmenta Warthonus produxerat in Auctario ad Usserii Historiam dogmaticam de Scripturis et sacris uernaculis, Lond., 1689, in-4o, pag 356 seq. Addidit etiam Egberti archiepiscopi Eboracensis dialogum de ecclesiastica Institutione, et Aldhelmi episcopi Scireburnensis librum de uirginitate, sermone soluto scriptum, et longe quam in prioribus Editionibus emendatiorem

 Warthoni exemplo, Ioannes Smith  , canonicus Dunelmensis, et ipso immortuo operi filius Georgius Smith, Cantabrigie, 1722, in-fol., uulgauere ex mss. codicibus recensita diligenter, notisque hist. illustrata, scripta Bede historica, atque in his, preter illa que in tomis Operum iam obuia sunt  etiam Anglo-Saxonicam  uersionem Historie eccles., ad Editionem Wheloci, ex tribus emendatam mss., uitam Cudberthi quam uersibus scriptam edidere Canisius et Mabillonius; tum uulgatas a Wareo et Warthono uitas abbatum Weremuthensium et Giruicensium ex tribus Codicibus mss. emendatiores, et Epistolam ad Egbertum; ac denique  Martyrologium Bede genuinum, quod in lucem dixi datum ab Henschenio in tomo secundo Actorum sanctorum Martii; hisque omnibus prefixam uitam Bede scriptam a Cuthberto discipulo, tum aliam nunc primum editam Anonymi, nec non elogium Bede consignatum a Mabillonio. Denique uolumen hoc ornat tabula geographica Britannie qualis illis temporibus fuit, et appendix diplomatum, epistolarum, et ab Editore dissertationum, quibus lux insignis scriptoribus et historie illius etatis affertur.

Nouissime Edmundus Martene in tomo quinto Thesauri anecdotorum, preter commentarios in  Genesin, pag. 115, atque in Canticum Habacuc, pag. 295, quos a Warthono uulgatos iam dixi, in lucem protulit quoque undecim Bede homilias, pag. 317, et libellum Precum, pag. 483.

Compositionem horologii solaris, carmine hexametro, Petrus Pitheus, sub Bede nomine, uulgauit in calce epigrammatum et pematum ueterum, pag. 488 Edit. Paris. 1590, in-12. Hanc habeo notatam manu Isaaci Casauboni, qui uersu nono, recte, Iunia legit, pro Ianua, et uersum 77:

Undenis clarum concludit tertia cursum,
et uersum 79: Septem quinta tenet, etc. Idem carmen occurrit in auctiore pematum illorum Editione Lugdunensi 1596, in-8o, p. 609. uerum auctor eius  non Beda est, sed Wandalbertus, Prumiensis diaconus, ut a Mabillonio iam notatum. Eclogam de conflictu ueris et hiemis, quam Editione indignam Pitheus duxit, Oudinus tomo II commentariorum de Scriptoribus ecclesiasticis, pag. 326, in lucem dedit, sub nomine Milonis Elnonensis, quod iam, an. 1610, Francofurti, in-8o, Ouidianis amatoriis adiuncta sub Bede nomine lucem uiderat, addita etiam altera ecloga de Cuculo, quam ueluti ineditam sub Alcuini nomine uulgauit Mabillonius, tom. I Analect., p. 369 .





TESTIMONIA uETERUM DE uEN. BEDA.





Sergius papa I, Epist. ad Ceolfridum:


Quibus uerbis ac modis clementiam Dei nostri atque inenarrabilem prouidentiam possumus effari, et dignas gratiarum actiones pro immensis circa nos eius beneficiis persoluere, qui in tenebris et umbra mortis positos ad lumen scientie producit. Et infra: Benedictionis interea gratiam quam nobis per presentem portitorem tua misit deuota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectende  tue sollicitudinis petitionibus arctissima deuotione fauentes, hortamur Deo dilectam tue religiositatis bonitatem, ut quia, exortis quibusdam ecclesiasticarum causarum capitulis, non sine examinatione longius innotescendis, opus nobis sunt ad conferendum arte litterature imbuti, sicut decet Deo deuotum auxiliatorem sancte matris uniuersalis Ecclesie, obedientem deuotionem huic nostre hortationi non desistas accommodare, sed absque aliqua remoratione religiosum Dei famulum Bedam uenerabilis monasterii tui presbyterum ad limina apostolorum principum dominorum meorum Petri et Pauli amatorum tuorum ac protectorum ad nostre mediocritatis conspectum non moreris dirigere, quem, fauente Deo, sanctis tuis precibus non diffidas prospere ad  te redire, peracta premissorum capitulorum cum auxilio Dei desiderata solemnitate; erit enim, ut confidimus, etiam cunctis tibi creditis profuturum, quidquid Ecclesie generali claruerit per eius prestantiam impertitum.





Bonifacius, Germanorum apostolus, ep. 85, ad Egkbertum:

Enarrare autem omnia mala que nos extrinsecus et intrinsecus patimur, epistolaris breuitas prohibet. Modo enim inhianter desiderantes flagitamus ut nobis ad gaudium nostri meroris eo modo, quo antea  iam fecistis, aliquam particulam uel scintillam de candela Ecclesie, quam illuxit Spiritus sanctus in regionibus uestris, destinare curetis, id est, de tractatibus, quos spiritalis presbyter et inuestigator sanctarum Scripturarum Beda reserando composuit, partem qualemcunque transmittere dignemini. Maxime autem, si fore possit, quod nobis predicantibus habile, et manuale, et uilissimum [Al., utillimum] esse uidetur, super Lectionarium anniuersarium, et Prouerbia Salomonis, quia commentarios super illa condidisse eum audimus. Interea nos cogit necessitas uestri consilii iudicium inquirere. Nam dum inuenero presbyterum iam ante multa tempora lapsum in fornicationem, et post penitentiam in officium gradus sui a Francis iterum restitutus est, et nunc  habitans in latissimo pago fidelium, sed errantium populorum, sine aliis sacerdotibus solus ministrat baptismum, et solemnia missarum celebrans; modo autem, si talem secundum iustissimos canones abstulero, morientur sine sacro regenerationis fonte infantes, propter raritatem sacerdotum, si meliorem, ad restaurandum prioris lapsum, non habuero; iudicate ergo inter me, et inter populum erroneum, utrum melius sit, uel saltem minus malum, ut [Al., utrum] talis ministerium sancti altaris impleat, an ut pagana moriatur multitudo populi, quia castiorem ministrum acquirere nequiuerit. uel si inter multitudinem sacerdotum inuenero in eodem peccamine lapsum, et iterum post [Forsan, per] penitentiam priori gradui restitutum, de quo omnis multitudo sacerdotum  et populorum bone opinionis confidentiam habuerunt, et si ille modo degradatus fuerit, secretum peccatum reuelatum fuerit, et scandalizaui [Forsan, scandalizabitur] multitudo plebium, et per scandalum plurime peribunt anime, et detestatio erit maxima sacerdotum, et diffidentia ministrorum Ecclesie, ut omnes perfidos, nulli credentes, despectos [Forsan, despectui] habeant. Quam ob rem audacter presumpsimus, patientes et consentientes illum in ministerio diuino persistere, existimantes leuius esse dubium unius hominis periculum et audaciam, quam ruinam et perditionem animarum pene totius populi. De istis autem uniuersis quid mihi sustinendum sit, necessitate cogente scandala uitandi, quidue refutandum, secundum consilium uestrum  per scripta uidere, et audire omnino desidero. Preterea celsitudini uestre, uice osculi, duas uini cupellas per hunc portitorem litterarum transmisimus, petentes ut caritatis inter nos precibus nostris inde letum diem cum fratribus uestris faciatis. Obsecramus igitur ut de istis petitionibus nostris faciatis, ut mercedis uestre premia in celorum culmine clarescant.





Bonifacius, Germanorum apostolus, epist. 150, ad Cuthbertum:

Fraternitatis uestre pietatem intimis obsecramus precibus, ut nos inter feras et ignaras gentes Germanie laborantes, et grana Euangelica plantantes uestris sacrosanctis orationibus adiuuemur, et precibus sanctitatis uestre in nobis seuus Babylonice ardor  restinguatur flamme, et sparsa sulcis ad fructum multiplicata surgant summa, quia, iuxta dictum Apostoli, Neque qui plantat est aliquid, neque qui rigat, sed Deus qui incrementum dat, ut detur nobis sermo in apertione oris, et sermo Domini currat et clarificetur . Interea rogamus ut reliqua de opusculis sagacissimi inuestigatoris Scripturarum Bedan monachi, quem nuper in domo Dei apud uos, uice candele Ecclesie, scientia [Forsan, ecclesiastica scientia] Scripturarum fulsisse audiuimus, conscripta nobis transmittere dignemini. Et, si uobis laboriosum non sit, ut eorum unum, nobis grande solatium peregrinationis nostre transmittatis.

Ad indicium quoque intime caritatis, lectisternia caprina uobis  direximus, que petimus,  licet digna non sint, ut pro memoria suscipiatis. Alma Trinitas, et una diuinitas fraternitatem uestram, et hic sanctis uirtutibus proficientem ad ualentem augeat et custodiat, et in futura beatitudine, inter splendida angelorum agmina gaudentem remunerando glorificet.





S. Lullus, epist. ad Cenam, inter Bonifacii Epist. 109:

Sanctitatis tue reuerentiam humiliter obsecro, ut amicitie inter nos olim in Christo copulate et semel cepte perpes reminisci digneris, ne ueterascat, et obliuioni tradatur, quam coram Deo fideli sponsione pepigimus. Pro nomine enim Christi in contumeliis et tribulationibus gloriari, et exaltatione Ecclesie eius nos oportet, que quotidie tunditur, premitur,  atque fatigatur, quia moderni principes nouos mores, nouasque leges secundum sua desideria condunt. Idcirco excellentiam tuam iugem precatricem, pro anime nostre salute, subnixa prece flagitamus. Assiduis enim corporis egritudinibus cum mentis anxietate cogor ex hac erumnosa et periculis plenissima uita exire, redditurus pio et districto iudici rationem. Parua uero munuscula dilectioni tue direxi, hoc est, pallam holosericam optimi generis per gerulum harum litterarum. Obsecro ut quemlibet horum librorum acquiras, et nobis mittere digneris, quos beate memorie Beda presbyter exposuit, ad consolationem peregrinationis nostre, id est, in primam partem Samuelis usque ad mortem Saulis, libros quatuor, siue in Esdram et Nehemiam libros  tres, uel in Euangelium Marci libros quatuor. Grauia forte postulo, sed nichil graue uere caritati iniungo.





Cuthbertus, epist. ad Lullum, inter Bonifacii episcopi Epist. 89:

Gratanter quidem munuscula tue caritatis suscepi, et eo gratantius, quo te hec intimo deuotionis affectu mittere cognoui, id est, holosericam ad reliquias beate memorie Beda magistri nostri, ob recordationem et illius uenerationem, destinasti. Et rectum quidem mihi uidetur, ut tota gens Anglorum in omnibus prouinciis, ubicunque reperti sunt, gratias Deo referant, quia tam mirabilem uirum, preditum diuersis donis, tamque ad exercenda dona studiosum, similiterque in bonis moribus uiuentem, Deus illis in sua natione donauit, quia per experimentum,  ad pedes eius nutritus, hoc quod narro didici. Similiterque mihimetipsi coopertorium uariatum ad tegendum, scilicet, propter frigus, meum corpus misisti, quod uidelicet omnipotenti Deo et beato Paulo apostolo ad induendum altare, quod in eius ecclesia, Deo consecratum est, cum magno gaudio dedi, quia et ego sub eius protectione in hoc monasterio XLIII annos uixi. Nunc uero, quia rogasti aliquid de opusculis beati Patris, cum meis pueris, iuxta uires, quod potui tue dilectioni preparaui, libellos de uiro Dei Gudbercto, metro et prosa compositos tue uoluntati direxi; et si plus potuissem, libenter uoluissem, quia presentia preterite hiemis multum horribiliter insulam nostre gentis in frigore, et gelu, et uentorum, et imbrium procellis, diu lateque depressit,  ideoque scriptoris manus, ne in plurimorum librorum numerum perueniret, retardata est; sed et ante sex annos per Hunuini meum presbyterum illuc ad uestra loca aduenientem, et Romam uidere desiderantem, aliqua parua xenia, cultellos, uidelicet, XX, et gunnam [Forsan, gurdam] de pellibus lutrarum factam tue fraternitati misi. Ille quoque presbyter Hunuini ad urbem que uocatur Beneuentum perueniens, ibi de hac luce migrauit. Quapropter neque per illum, neque per tuorum aliquem, utrum ista ad te peruenerint, ulla responsio unquam mihi reddita est. Duo uero pallia subtilissimi operis, unum albi, alterum tincti coloris, cum libellis, et clocam, qualem ad manum habui, tue paternitati mittere curauimus, precorque ut meam petitionem et necessitatem  non spernas. Si aliquis homo in tua sit parochia qui uitrea uasa bene possit facere, cum tempus arrideat, mihi mittere digneris, aut si fortasse ultra fines est in potestate cuiusdam alterius, sine tua parochia, rogo ut fraternitas tua illi suadeat ut ad nos usque perueniat, quia eiusdem artis ignari et inopes sumus, et si hoc fortasse contingit ut aliquis de uitrifactoribus cum tua diligentia, Deo uolente, ad nos usque uenire permittatur, cum benigna mansuetudine, uita comite, illum suscipio. Delectat me quoque citharistam habere, qui possit citharisare in cithara, quam nos appellamus rotte, quia citharam habeo, et artificem non habeo. Si graue non sit, et istum quoque mee dispositioni mitte. Obsecro ut hanc meam rogationem ne despicias, et risioni non deputes. De  opusculis uero beate recordationis Beda que adhuc descripta non habes, promitto me, si uixerimus, tue uoluntati adiuuaturum [Forte, obtemperaturum].





Cuthbertus abbas, epist. ad Lullum episcopum, inter Bonifac. Epist. 95:

Multum gratanter accepi litteras siue etiam munera, hoc est, uillosam, et sindonem, que tua fraternitas ad me mittere dignata est, et eo gratantius, quod ex intima caritate ea destinata esse non ambigo. Unde recompensationem beneficii istius reddens, et ipse tui, quotidianis in precibus, curam habere non cesso. Simul etiam nomina fratrum que ad nos misisti cum nominibus huius monasterii fratrum dormientium in Christo scripta continentur, ita ut  pro illis nonaginta et eo amplius missas facere preceperim. Insuper etiam librum, quem clarissimus Ecclesie Dei magister Beda de edificio templi composuit, ad consolationem tue peregrinationis, mittere curaui [Al., precepi], tuam fraternitatem humiliter obsecrans, ut olim condicte inter nos amicitie federa usque ad finem firmum custodire digneris, in hoc uidelicet maxime, quod, cum tuis omnibus quos tibi diuina dispensatio uoluit esse subiectos, pro infirmitatibus meis apud supernum Iudicem sedulus intercessor existas.





B. Alcuinus, epist. 70, ad Domnum regem:

uenit uiator uolando, questionariam auctoritatis uestre habens in manu cartam syllabis breuiorem, quam animi mei placuisset auiditati; sed questionibus  altiorem, quam ingenioli mei attingere ualuisset humilitas; hortans seniorem fragili sensu celestia scrutari, qui terrenarum necdum didicit rationes, stellarum in celo errantium uagabundos exponere cursus, qui herbarum in terra nascentium naturas nequaquam agnoscere ualet. Et mirum, quomodo erraticas illarum semitas ad certum quis ualeat reducere ordinem. Que ideo errantia dicuntur, quia incertos habere cursus putantur. uel quid in quotidianis lune laboribus nostra paruitas non ualeat inuenire, dum inuestigatas catholicorum doctorum, uel ueterum philosophorum multiplici argumentatione regulares habemus rationes. Quid enim de concordia solaris lunarisque cursus per signa zodiaci lucidius dici poterit, quam quod talium inquisitor questionum  Beda magister in scriptis suis nobis reliquit? uel quid acutius, quam quod naturalium rerum deuotissimus inuentor Plinius Secundus, de celestium siderum ratione, exposuit, inuestigari ualet? Sed nobis iter agentibus illorum, in quibus hec leguntur, librorum deest presentia. Nihil de uestre sapientie profundissimis questionibus temere audemus respondere: postulantes clementiam uestram, ut iubeatis nobis dirigere primos prefati doctoris. Plinii Secundi libellos, in quibus multiplices et obscuras argumentationes de uario siderum cursu explanare nititur; si forte, Deo donante, inde uel inde aliquid eruere ualeamus, quod uestre sanctissime presentie dignum ostendi uideatur. Tamen ne me ita imparatum uestra inuenisset cartula, uel somno inertie torpentem,  quasi nichil haberet repositum sibi in secreto memorie cubiculo, quod interroganti proferre ualeret; dicam, quid subito, querendo magis, quam exponendo turbata mentis acie occurrere potuit; pleniorem si forte opus erit, responsionem ad prefatos doctorum libros reseruans.

Prima uero auctoritatis uestre interrogatio de concordia trecentarum et sexaginta partium, et lunaris cursus per duodecim signa sic se habuit, ut eadem ponamus uerba: sicut in solari decursu dierum, horarum, punctorumque diuisione facta, trecentorum sexaginta quinque dierum et quadrantis est inuenta concordia; sic et in lunari per dierum et horarum partitionem, uiginti septem dies atque horas octo cum trecentis sexaginta zodiaci partibus facias conuenire.  Non subterfugio dicere, quid mihi uideatur sagacitatem uestram hic in hac inquisitione sentire, utique aut augendum esse aliquid per singula signa lune cursui, ut possit peruenire ad legitimas et definitas totius anni partes, que in zodiaco notantur, uel etiam minuere partium numerum, ut concordare possit lunaris cursus zodiaci partibus. Quam questionem prefatus magister Beda in quodam capitulo, cuius principium esse arbitror: »Quod si quis signorum nescius, lunaris tamen cursus agnoscere cupidus, etc.,« prout potuit exponere uidetur. Per duodecim partes, quibus quotidie luna elongabitur a sole, Plinius Secundus dicit, lunam  zodiacum tredecies in duodecim suis mensibus conficere. In suis dicit mensibus, non in solis. Addidit  quoque duobus diebus, et sex horis, et bisse unius hore per singula signa lunam decurrere. Quod si uerum est, trecentarum sexaginta partium numerositas lune cursui optime conuenire uidetur. Quod unius figure diuisione magis, quam uerborum multiplicatione, quia sapienti pauca sufficiunt, ostendendum esse non ignobile putaui, cuius figure formulam post huius epistole textum ponere melius existimaui, quam per eam seriem sermonis nostri diuidere. In qua etiam figura et horarum diuersitas agnosci poterit, si cui diligentius considerare placeat: quia aliter solares, aliter lunares computantur. Etiam in quibusdam locis et ipsi punctus aliter atque aliter computantur: ita ut aliis supputationibus horam quinque punctos, et aliis quatuor habere inueniuntur. Etiam  et ostenta aliter calculatores ponunt, aliter etiam mathematici solent diuidere. Sic etiam et de minutis inuenimus in mathematicorum subtilissimis argumentationibus aliter poni; ita, ut etiam minuta minutarum dicere solent. . . .





B. Lanfrancus, ep. ad Alexandrum papam.

Meminisse debet humiliter excellens, excellenterque humilis beatitudo uestra, quia quo tempore apud uos fuimus, Eboracensis Ecclesie antistes aduersum me palam murmurauit, clam detraxit, in presentia celsitudinis uestre calumniam suscitauit, dicens me iniuste uelle agere, eo quod super se suamque Ecclesiam iure uestre Ecclesie primatum niterer obtinere. De quorumdam quoque subiectione episcoporum  quos Ecclesie sue conatus est aggregare, antiquam sua querela non est ueritus consuetudinem temerare. Quibus de rebus, uos, sicut sanctum prudentemque pastorem decuit, et oportuit, per scriptum sententiam promulgastis, quatenus conuentus Anglice terre, episcoporum, abbatum ceterarumque religiosi ordinis personarum utriusque partis rationes audiret, discuteret, definiret; factumque est ita. Conuenerunt enim ad regularem curiam apud Wentanam ciuitatem in Paschali solemnitate episcopi, abbates, ceterique ex sacro ac laicali ordine, quos sede, actione morumque probitate par fuerat conuenisse: imprimis adunati sunt a nobis ex uestra auctoritate per sanctam obedientiam.

Deinde regia potestas per semetipsam contestata est eos per fidem et sacramentum, quibus sibi colligati  erant, quatenus hanc causam intentissime audirent, auditam ad certum rectumque finem sine partium fauore perducerent. Utrumque omnes concorditer susceperunt, sese ita facturos sub prefata obligatione spoponderunt. Allata est igitur ECCLESIASTICA DENTIS ANGLORUM HISTORIA, quam Eboracensis Ecclesie presbyter et Anglorum doctor BEDA composuit; lecte sententie quibus pace omnium demonstratum est a tempore beati Augustini, primi Dorobernensis episcopi, usque ad ipsius Bede ultimam senectutem, quod fere centum et quadraginta annorum spatio terminatur, antecessores meos super Eboracensem Ecclesiam totamque insulam quam Britanniam uocant, necnon et Hiberniam, primatum gessisse, curam pastoralem omnibus impendisse, in ipsa Eboracensi  urbe persepe, locisque finitimis ubi eis uisum fuit, episcopales ordinationes atque concilia celebrasse, Eboracenses antistites ad ipsa concilia celebrasse. . .





Honorius Augustod., de Scrip. Eccles.:

Beda, monachus et presbyter Anglice prouincie, scripsit infinita, ex quibus sunt hec: In Genesim libri quatuor; De tabernaculo et uasis eius ac uestibus sacerdotum libri quatuor; De edificatione templi libri duo; In librum Regum liber unus; Questionum triginta; in Prouerbia Salomonis libri tres; in Cantica canticorum libri septem; in Esaiam et Danielem et duodecim Prophetas et in partem Hieremie, in Esdram et Neemiam libri tres; in librum Tobie libri duo, in Canticum Abacuc liber unus; item in libros Regum et Paralipomenon, in Iob, in Pentateuchum  Moysi, et Iosue, et in Parabolas, in Ecclesiasten, in Cantica canticorum, in Esaiam, in Esdram capitula multa, in Euangelium Marci libri quatuor, in Lucam sex, in homilias Euangelii libri duo, in Apostolum multa capitula, in Actus Apostolorum libri duo, in Epistolas Canonicas libri septem, in Apocalypsim tres; capitula de toto Nouo Testamento; Epistolarum liber ad diuersos, de sex etatibus unus, de mansionibus filiorum Isrel libri nouem, de Isaia unus, de ratione bissextili, de equinoctio nouem, de historiis Sanctorum. Librum uite et passionis S. Felicis confessoris de metro in prosam transtulit; uitam et Passionem sancti Anastasii de Greco in Latinum correxit; uitam sancti Cutberti monachi et episcopi metro et prosa composuit; Historiam  Anglorum quinque libris edidit; Martyrologium de natalitiis Sanctorum, librum Hymnorum diuerso metro siue rithmo, librum Epigrammatum elegiaco metro, de Natura rerum, et de Temporibus singulos libros, item alium de Temporibus maiorem, librum de Orthographia alphabeti, librum de metrica Arte, de Schematibus et tropis, hoc est, de figuris et modis locutionum sacre Scripture. Sub Leone floruit, Rome moritur et sepelitur.





Trithemius, de Scriptoribus:

Beda, monachus et presbyter monasterii sanctorum Petri et Pauli apostolorum, quod est in Anglia, ordinis sancti Benedicti, uir in diuinis Scripturis studiosissimus, et ualde eruditus, atque in secularibus  litteris peritissimus, philosophus, astronomus, calculator, et peta insignis, Greci sermonis non ignarus, ingenio prestans, eloquio non curiosus, dulcis tamen et compositus. Multa scripsit uolumina, in quibus acumen ingenii eius comprobatur. Hic, cum esset septem annorum, cura propinquorum datus fuit educandus Benedicto abbati, ac deinde Ceolfrido dicti monasterii Muramutha, cunctumque ex eo tempus uite in eiusdem monasterii habitatione peragens, omnem meditandis Scripturis operam dedit, atque inter obseruantiam discipline regularis et quotidianam cantandi in ecclesia curam, semper aut discere, aut docere, aut scribere dulce habuit. Nonodecimo autem etatis sue anno diaconatum, tricesimo presbyteratus gradum, utrumque per ministerium Ioannis  episcopi, iubente Ceolfrido abbate suscepit, ex quo tempore accepti presbyteratus, usque ad finem uite sue subiecta opuscula composuit.

In Genesim usque ad Isaac lib. Iu;---In Exodum lib. I;---In Numeros lib. I;---In Leuiticum lib. I;---In Deuteronomium lib. I;---De tabernaculo et uasis eius lib. III;---In principium Regum lib. III;---In Regum, triginta questionum lib. I ;---De edificatione templi lib. II ;---In Iosue lib. I;---In Iudicum lib. I,---In Paralipomenon lib. I;---In Prouerbia Salomonis lib. III ;---In Ecclesiasten lib. I;---In Cantica canticorum lib. uI ;---In Esdram et Neemiam lib. III ;---In Tobiam lib. I ;---In  Esaim Prophetam lib. II;---In Hieremiam lib. II;---In Ezechielem lib. I;---In Danielem lib. I;---In duodecim Prophetas minores lib. XII;---In Euangelium Marci lib. Iu ;---In Euangelium Luce lib. uI ;---Homilias Euangeliorum lib. II ;---In Epistolas Pauli lib. XIu;---In Epistolas Canonicas lib. uII ;---In Actus Apostolorum lib. II ;---In Apocalypsim lib. III ;---De temporibus et natura rerum lib. I ;---Aliud minus uolumen lib. II;---Scintillarum ex sententiis Patrum lib. I ;---Gesta Anglorum lib. u ;---Flores beati Gregorii in Cantica lib. II ;---Gesta diuersorum sanctorum lib. I;---De passione sancti Felicis lib. I;---uitam sancti Alberti episcopi lib. II;---Chronicam sui cenobii lib. II;---Martyrologium lib. I;---Hymnorum diuerso carmine lib. I ;---Epigrammata heroico metro lib. I;---De locis sanctis lib. I;---Lectiones in uetus Testamentum lib. I;---Lectiones Noui Testamenti lib. I;---Distinctiones in Hieremiam lib. I;---Distinctiones in Iob lib. I;---De Christo et Ecclesia lib. II;---De cantico Abbacuc lib. I;---De arte metrica lib. I ;---De Schematibus lib. I ;---De Orthographia lib. I;---Epistolarum ad diuersos lib. I.

Alia insuper multa edidit, que ad nostre lectionis  notitiam non uenerunt. Huius opuscula etiam adhuc eo uiuente et semper noua scribente, tante auctoritatis erant, ut ordinatione presulum Anglie in Ecclesiis publice legerentur. Cumque in homiliarum impositione nomen ex more auctoris uenerabilis Bede presbyteri scriberent, aliter eum cum uiueret, predicare non ualentes, obtinuit usque in hodiernum diem titulus semel a principio attributus, ut Beda uenerabilis potius dicatur quam sanctus. uiuentem enim aliter nuncupare  non licebat. Sunt qui alias rationes huius tituli uenerabilis fingant, alii ex inscriptione epitaphii, alii cecum fuisse Bedam somniantes. Sed errant, quoniam Beda nec cecus fuit, nec sepulcro eius tale epitaphium inscriptum nouimus. Et quidem, nisi breuitati consulerem,  deliramenta hec facillime confutarem. Moritur sub Leone imperatore, anno Domini DCCXXXII, indictione Xu, etatis sue anno LXXII, pridie Calend. Iunii.





Inscriptio in templo S. Pauli Giruiensi habita.

DEDICATIO BASILICAE S. PAuLI uIII. KAL. MAII ANNO Xu EGFRIDI REGIS CEOLFRIDI ABB. EIuSDEMQuE ECCLESIAE DEO AuCTORE CONDITORIS ANN. Iu.





Epitaphium quod Willielmus Malmesburiensis dicit inscriptum fuisse in pariete templi Geruiensis.


Presbyter hic Beda requiescit carne sepultus;
Dona, Christe, animum in celis gaudere per euum,
Daque illi Sophie debriari fonte, cui iam
 Suspirauit orans intento semper amore.





Elogium


Beda Dei famulus, monachorum nobile sidus,
   Finibus e terre profuit Ecclesie.
Solers iste Patrum scrutandi per omnia sensum
   Eloquio uiguit, plurima composuit.
Annos hac uita ter duxit rite triginta,
   Presbyter officio, utilis ingenio.
Iani septenis uiduatus carne Calendis
   Angligena Angelicam commeruit patriam.





Aliud ex Lelando, Collect. III:


Anglia te celebrat: te totus personat orbis.





Aliud, ex eodem, Collect. II:


Hos, Albine, tibi merito uenerabilis Abba,
 uersiculos scripsit, uerbi celestis amator,
Beda, Dei famulus, mira quos carminis arte
Composuit doctor, nostro qui clarus in orbe
Exstitit: ingenii eius monumenta refulgent
Plurima, temporibus nullis abolenda per euum.





Aliud ex Nechano in sua notitia de S. Cuthberto:


   Beda, uir egregius, associatur ei;
Ingenium cuius non mundus claudere posset,
   Corpus honorandum capsula parua tegit.





Inscriptio ab Hugone Pudsey, Dunelmensi ep., Thece ossa uen. Bede continenti apposita.


Continet hec theca Bede uenerabilis ossa;
Sensum factori Christus dedit, esque datori
Petrus opus fecit, presul dedit hoc Hugo donum;
 Sic in utroque suum ueneratus utrumque patronum





Inscriptio que habetur in sacro S. uirginis Dunelmie.

BEDA, Dei famulus et presbyter, uir non minus sanctitate quam scientia uENERABILIS, hic iacet, Qui natus in territorio monasterii Girwicensis quod nunc Iarrow dicitur,

Cum esset annorum septem datus est abbati Benedicto, et deinde Ceolfrido ibidem educandus, cunctumque ex eo uite tempus in eiusdem monasterii habitatione peragens, omnem meditandis Scripturis operam dedit; atque, inter obseruantiam discipline  regularis et quotidianam cantandi in ecclesia curam, semper aut discere, aut docere, aut scribere solebat. Decimo nono autem uite sue anno diaconatum, et tricesimo presbyteratum, utrumque a Ioanne Beuerlaco archiepiscopo Eborum suscepit. uir omni laude maior, de quo doctissimi illorum temporum homines hoc elogium protulerunt: Anglum in extremo orbis angulo natum ingenio suo uniuersum orbem superasse, quippe qui omnium pene scientiarum et uniuerse theologie arcana penetrauit, sicut opera eius et uolumina multa orbi Christiano notissima abunde testantur: que etiam illo adhuc uiuente tanti nominis erant et auctoritatis ut ex eius homiliis multa sacris lectionibus sint addita, ubique in  ecclesiastico officio publice et solenniter recitata. Constat eum aliquando discipulos habuisse celebratissimos, preclara paulo post ecclesie lumina, Alcuinum Caroli Magni regis preceptorem, et Claudium atque Clementum qui primi Lutetie docuerunt et Galliam bonis artibus illustrarunt. Obiit in monasterio Girwicensi, A. D. DCCXXXIIII. etat. sue LIX. die quo Ascensionis Domini memoria celebratur, et ibidem sepultus fuit: sed postea huc Dunelmum primo cum capite regis Oswaldi et corpore S. Cuthberti, deinde in ista Galilea et feretro per Hugonem episcopum constructo ossa eius sunt translata. Epitaphium de eodem istud circumfertur:


Hac sunt in fossa BEDAE uENERABILIS Ossa.



BEDAE uENERABILIS ANGLO-SAXONIS PRESBYTERI OPERA DIDASCALICA, SIuE OMNIUM EIUS OPERUM PARS PRIMA. SECTIO PRIMA.---GENUINA.





DE ORTHOGRAPHIA LIBER. 

     A littera, etiam nota prenominis est, cum Augustum sola significat.
    B propinqua est p littere, qua sepe mutatur, ut supponit, opponit.
    C nota est prenominis, cum [1Kb] [1 1Kb] Cesarem significat; item numeri, cum centum.
    D littera, propinqua est consonantibus his, c g l p r m t, [2 1Kb] quia he succedunt in locum eius, ut, accipe, aggrega, alliga, appare, arripe, [3 1Kb] ammitte, attende.
    D nota prenominis, cum Decium sola significat; item numeri, cum quingentos.
    L sola Lucium significat.
    M sola, [4 1Kb] Marcum.
    N sola, numerum; preposita G, Gneum.
     P sola, Publium, et cum R, populum Romanum; et subiecta R, rempublicam; et preposita C, P. C. patres conscripti, siue post consulatum. Q littera, etiam nota est prenominis, cum Quintum sola significat; item honoris, cum Questorem; populi, cum Quirites.
    T nota est prenominis, cum Titum sola significat.
     u adiuncta c, cum uirga iacente superposita, uir clarissimus. u geminata cum uirga iacente superposita, uerbi gratia. u geminata cum c duplici, uuCC, uiri clarissimi.




A
    ANTE prepositio multa significat; nam et tempus significat, cum dicitur: Ante me non est formatus Deus, et post me non erit. Et presentiam, ut: Ante conspectum gentium reuelauit iustitiam suam, id est, coram gentibus. Et dignitatem, ut: Posuit Ephraim ante Manassem; et: Qui post me uenit, ante me factus est, id est, mihi prelatus.
    AULA, Latine domus regia est, Grece ATRIUM dicitur; unde notandum quod in psalmo ubi legimus:  Adorate Dominum in aula sancta eius, non palatium aule nomine, sed atrium Greco uocabulo debet intelligi.
    AUSCULTO suasori, et ausculto precepta magistri. Ausculto autem et AUDIO, ex uno Greco sermone uertuntur, quod est .
    ARRHA Latine dicitur, ARRHABON Grece.
    AGON Grece, Latine CERTAMEN.
     Grece, Latine aruum.
    Grece, Latine BITUMEN.
    ACER, acerrimus, non acerissimus.
    AGILIS, agillimus, non agilissimus; et in aduerbiis acerrime et agillime.
    ADIUuO perfecte forme est,
    ADIUTO frequentatiue.
    AUDEO, audes, perfectum facit, ausus sum.
    ACERuO, AGGERO, ACCUMULO, ex uno Greco uerbo .
    AEGER, animo; AEGROTUS, corpore; utrumque per e diphthongum scribendum.
    ABOLEO, aboleui. ARCEO, arcui.
    ALIBI, alio loco.
    ALIAS, alio tempore significat; attamen inuenimus  Alias nonnunquam pro aliter siue pro alio loco positum.
    ABSTINEO me cibo. ALIENUS SUM crimine.
    ANTEIBAT sapientia Salomon cunctis mortalibus. Iulianus ait.
    ADMONEO interfectorem cedis et cedem.
    AEQUALIS, alterius stature par est.
    AEQUABILE, quod equari potest.
    APPETENS cibum, et appetens cibi. Ambrosius: Cancer ut appetens cibi, ita perspiciens est periculi.
    ACCUSO sacrilegum, et INSIMULO, ex uno Greco uenit .
    ANIMADuERTO in te, et uINDICO in te, ex uno Greco .
    AER, singulari numero tantum gaudet; et quamuis  era dicamus, tamen certis casibus non utimur.
    AUTUMNUS generis masculini, et AUTUMNUM dicitur neutrum: utrumque numero singulari.
    AURICHALCUM et ORICHALCUM dicimus; et hoc singulariter tantum: sic et cetera metalla.
    AB, et Ex, prepositiones, si sequens uerbum a uocali incipiat, integre efferuntur, ut Ex oppido, Ab illo. Si consonantes sequantur, extremam litteram perdunt, ut [1 1Kb] e foro, a sacerdote. He autem prepositiones ita differunt: cum dicit quis a theatro se uenire, non ex ipso theatro, sed de loco qui est proximus theatro, se uenire significat; qui uero ex theatro se uenire dicit, ex ipso theatro significat.
    AD, et IN, prefatis prepositionibus pares sunt contraria potestate, quia in forum ire est in ipsum  forum intrare; ad forum autem ire, ad locum foro proximum; ut in tribunal et ad tribunal uenire, non unum est, quia ad tribunal uenit litigator, in tribunal uero pretor aut iudex.
    ANCILLOR, BLANDIOR et ADULOR, unum significant, quod est Grece , et datiuum casum trahunt.
    AUFERO, EXIMO, ADIMO, SUBTRAHO, SUBDUCO, ex uno Greco transferuntur, id est, .
    ABDICO uerbum potest accusatiuum nomen siue  [2 1Kb] pronomen cum datiuo trahere. Ambrosius: Qui se abdicant secularibus illecebris.
    [3 1Kb] ALIUS nomen datiuum dupliciter effert, et alii, et alio. Habes in sacra Scriptura: [4 1Kb] Et dico huic: uade, et uadit; et alio: ueni, et uenit. Et rursum: Et uni dedit quinque talenta; alii autem duo, alii uero unum.
    AEGYPTUM cum, in scriptura diuidere uis, p sequenti syllabe iunges.
    ASPECTUM, c sequenti syllabe: AFFECTUM similiter, et AFFLICTUM, ceteraque huiuscemodi.
    ASSUERE, et ASSUMENTUM panni per s, non per a scribendum; similiter ASSUMERE, per s.
    [5 1Kb] APPROPRIAT, per p scribendum; APPONIT similiter. ACCURRIT per c scribendum, AMMINISTRAT per m;  APPLICAT per p; ALLIGAT per l; ASSEQUOR per s.
    ALLEuAT, per l; [6 1Kb] ASSIDUE per s; AGGREDIOR per g.
    ASSARIUS ab antiquis dicebatur; nunc as dicitur, non assis. Sane assis genitiuus est.
    ALLIUM, et DOLIUM, per i scribendum, non per e, sicut oleum. uirgilius allia, serpillum, per i dixit.
    AMBO, et DUO, neutraliter; AMBOS et DUOS masculine. Nonnulli tamen, Grecos secuti, dicunt hos duo, et hos ambo, quia illi , et dicunt. uirgilius:




uerum ubi ductores acte reuocaueris ambo.

    ANGUIS, cum sit masculini generis, dixerunt tamen et feminino Ouidius, uarro et Acinius.
    ACER, facit pluralem acri; ACRIS, pluralem acres.
    ABSCONDITUS, non absconsus.
     ALTER, de duobus; UNUS, de pluribus. Quamuis legamus Unus ex duobus.
    AUDACTER, Latinum est; sed AUDACITER melius, quia nomina x littera terminata, in aduerbiis citer assumunt, ut atrox, atrociter; ferox, ferociter.
    ACCERSIT, qui euocat; ARCESSIT, qui accusat.
    ACERuUS, moles est.
    ACERBUS, immaturus aut asper.
    ADFICIMUR honore, et ADFICIMUR iniuria.
    APPARET qui uidetur, apparet qui obsequitur, non regulari ratione, sed discernendi gratia intellectus.
    ARBOR omne lignum dicitur, ARBUSTA non nisi fructifera.
    AuENAE, sterile germen; HABENAE, retinacula iumentorum:  hoc de habendi potestate, illud de occupandi auiditate dictum.
    ACCIDUNT mala, CONTINGUNT bona, EuENIUNT utraque.
    ADuOCATUR daturus patrocinium, EuOCATUR prebiturus obsequium, INuOCATUR prestaturus auxilium.
    ADPORTARE est aliquid afferre; COMPORTARE, in unum locum conferre; DEPORTARE, deponere; EXPORTARE, tollere.
    AGNOSCIMUS [7 1Kb] que a nobis exciderant, COGNOSCIMUS ignorata et inuisa. [5 1Kb]
     ALIUM, et sursum et deorsum significat.
    AQUATAM potionem recte dicimus, que aquam aliunde recipit; AQUOSUM autem locum qui ex se aquam fundat.
    ALBUM nature tantum est; CANDIDUM, frequenter et studii; nam et corpori et animo aliquoties assignatur: albos ergo capillos, carnem candidam, recte dicimus.
    ALuUS uirorum recte dicitur; UTERUS mulierum, uENTER in utroque sexu.
    ACCEPTOR et ACCIPITER, uirgilius enim Accipiter dicit; Lucilius autem, Acceptoris et ungues.
    APUD per d scribendum, CAPUT per t, quia facit capitis.
    ARMARIUM, locus ubi quarumcunque artium instrumenta  ponuntur.
    ARMAMENTARIUM, ubi tantum teta armorum.
    ACCEDIT, per e, ab ambulando.
    ACCIDIT, per i, ab euentu.




B
    BEELZEBUB, non Belsebul, aut Belsebud.
    BELIAL, non Beliar.
    BYRSA, Grece, Latine CORIUM.
    BELLUS bellissimus, comparatiuum non habet; sed pro eo dicendum magis bellus, et e contrario minus bellus, id est, minus pulcher.
    BUCCINA est qua signum dat buccinator. BUCCINUS, ipse canor ex hac editus.
    BUCCINA pastoralis est, et cornu recuruo fit, unde  et Grece uocatur, TUBA autem de ere uel [1 1Kb] argento efficitur, et solemnitatibus [2 1Kb] concrepat.
    BAPTISMUS, baptismi, genere masculino; et BAPTISMA, baptismatis, neutro; et BAPTISMUM baptismi, eque neutrum.
    BARBAM hominis, BARBAS pecudum dicimus.
    BUXUS, arbor est; BUXUM, materia ipsa.
    BALNEUM ueteres dixerunt, siue BALINEUM; nichil enim differt, sed in priuatis; publicis autem feminini generis, et quidem numero semper plurali: [3 1Kb] frequenter Balneos.
    BELLUAE, id est, fere, per b incipiant.
    BARATHRUM, singulariter tantum effertur. Sic autem uocabant gentiles locum apud inferos.
    BLANDITIAE et BIGAE, sicut et TRIGAE, et QUADRIGAE,  pluraliter tantum efferuntur; sed in nostrorum litteris scriptorum et Bigam inuenimus, et Quadrigam.




C
    CANA, et SIMON CANANAEUS per simplicem c.
    CHANAAN et mulier CHANANAEA aspiratione addita.
    , per y scripta caninam muscam significat; enim Grece canis dicitur; per diphthongum e, communem muscam; enim Grece, commune est: unde CeNOBIUM a [4 1Kb] communi uita nomen accepit: quod in Exodo et in Psalterio imprimis translatum esse arbitramur, ut omnis  generis musca significaretur, sed similitudine soni per incuriam contigisse ut cynomia pro cenomia scriberetur.
    COITUS, generaliter omnis ceuntia; siue itineris, siue concordie, siue connubiorum.
    CARDUUS, trium syllabarum est, ut ARDUUS, FATUUS, MORTUUS; ideoque similiter declinandum est huius cardui, huic carduo et hunc carduum; pluraliter, hi cardui, horum carduorum, his carduis.
    CUBICULARIUS, custos cubiculi.
    CUBICULARIS uero lectus cubiculo aptus, ut Caligarius artifex, Caligaris clauus.
    CLUNES feminino genere dixit Melussus; sed uerrius Flaccus masculino genere dici probat.
    COMMODAMUS amico pro tempore equum, uestem,  seruum, hanc ipsam rem quam dedimus recepturi.
    MUTUO DAMUS pecuniam, triticum, uinum, et his similia, que mutata recipi necesse est.
    CANITIES, non Canitia dicendum est.
    CAMARA dicitur, ut uerrius Flaccus affirmat; non Camera, per e; sed Lucretius, Cameris ex terelibus dicendo, etiam Cameram dici posse ostendit.
    CURRICULUS masculine; diminutio est a curru.
    CURRICULUM autem neutraliter, spatium ad currendum aptum, uel ipsum currendi officium.
    CLYPEUS, masculino genere, in significatione scuti ponitur; neutrali autem, imaginem significat; sed auctoritas utrumque uariat.
    CASEUS masculini generis est; sed Pomponius neutraliter dixit Caseum molle.
     CUSPIS, cuspidis; non Cuspes.
    CAPPARIM feminino genere dixit uarro; nam et Grece feminino dicitur .
    CASSIDEM dicimus nos ab eo quod est hec Cassis; sed multi Cassidam dicunt, ut et Propertius:




Aurea cui postquam nudauit cassida frontem.

    Et uirgilius: Aurea uati cassida.
    CAPO nunc, sed uarro, de Sermone Latino, ait: Ex gallo gallinaceo castrato fit capus.
    CINGULA hominum gen. neutri est; nam et animalium genere feminino has cingulas dicimus.
    CAPAX, qui facile capit; CAPABILIS, qui facile capitur.
    COLLOCAT, per l scribendum; non Conlocat per n.
     CALUMNIA est crimen falsum, cum nobis aduersarius aut malum quod non fecimus obiicit, aut bonum quod fecisse probamur in contrarium interpretari conatur.
    CONSULO tibi, PROSPICIO, PROuIDEO, ex uno Greco ueniunt, quod est .
    CONTEMNO hostem; DESPICIO, SPERNO, ASPERNOR, ex uno Greco ueniunt, quod est .
    COMMEIO lectum, et PERMEIO, Comminxi et Perminei.
    COMITOR amicum, et amicis. [2 1Kb]
     CORINTHIUM ciuem dicimus, CORINTHIACUM uas.
    COMINUS gladiis pugnamus; EMINUS iaculis, quia illud a manu non recedit, hoc [1 1Kb] e manibus emittitur.
    CLYPEUS armorum; CLYPEUM imaginis est.
    CADIT quis etiam in plano; DECIDIT ex alto.
    CAERULUS nature color est, CAERULEUS fingitur; ita alterum est, alterum fit.
    CLARITAS tam luminis est quam perspicuitatis: CLARITUDO generis: prior itaque splendoris, posterior nobilitatis est.
    CRUCIATUS, est dolor corporis, uel cum homo ab altero cruciatur. CRUCIAMENTUM, quod cruciat.
    CERNO et CRESCO, in eumdem perfectum cadunt, CREuI.
    CAEDO, Cecidi, per e diphthongum: Ceditur et tilia  ante iugo leuis, uirgilius.
    CEDO, Cessi, per e simplicem.
    CUPIO, Cupiui facit, et Cupii. Cicero pro Cluentio: Et filium et hunc, cum maxime filium interfectum cupiit; pro Cupiuit.
    CALUMNIOR innocenti, non innocentem; tametsi quidam interpretum, Grecam locutionem secuti, accusatiuum posuerint, dicentes: Et orate pro persequentibus et calumniantibus uos.
    CUR aduerbium sepius indicatiuum uerbum trahit. Greg.: Discutiendum est cur quadam die factum aliquid coram Domino dicitur.
    CLAuUS similiter, que est purpurata uestis, et declinatur genere feminino.
    CALLUM quoque et CeNUM sing. numeri sunt.
     CANI, CANCELLI, et CASSES, singularem numerum non habent.
    CASSES autem retia dicuntur.
    CAULAE, similiter CERIMONIAE; CUNAE et COMPEDES; et in neutro genere, CASTRA, CIBARIA, CREPUNDIA, CUNABULA.
    CRUOR plurale non habet, uirg. plurali: Atros siccabat ueste cruores.
    CONTAGIUM, et CONTAGIA, neutro genere sunt dicenda; et hec CONTAGIA, feminino.
    COMeDIA, carmina que in conuiuiis canuntur, quia comessatio Grece dicitur.
    Grece, Latine FISCELLA.
    CALAMUS Grece, Latine ARUNDO.
     CANON Grece, Latine REGULA.
    CADOS Grece, Latine SITULA.
    CUNABULA sunt panni infantie; sed Ioannes Constantinopolitanus episcopus scribit, Lazarum in monumento cunabulis inuolutum.
    CANTATOR et CANTATRIX, a uerbo Canto. A uerbo Cano, recte dicitur CANTOR atque CANTRIX.
    COMBURO, per m scribendum, non per n.
    COMPARO similiter et COMPONO, ceteraque huiusmodi.
    CONSPECTUS cum in scriptura diuidendum est, c sequenti syllabe iunges.
     COMPLACEO, non Conplaceo; COMMORATUS, non Conmoratus. Comprehendo, per m.
    CAMELUS, per unum l scribendum.
    COMMODAT, et COMMENDAT per m.
    COMPUTRESCIT, per m. COMPLURES, per m.
    COLUMNA cum in scripto diuidenda est, m sequenti syllabe nectis. CALUMNIA similiter.
    CELO, celas, id est, abscondo, per simplicem e scribendum.
    CAELO, celas, cum picturam significat, per diphthongum e scribendum; unde celum melius intelligitur dictum, ab eo quod, celati instar, multifaria sit siderum uarietate depictum, quam quod inuisibilia et incerta mortalibus celet arcana.
    CANTHARUS, animal est; CANTHARUM, camera,  domus.
    CLAMO, clamoris simplicis est; CONCLAMO, simul cum multis est; etiam ACCLAMO murmurandi est. PROCLAMO, laudandi uel deprecandi exsultatio. DECLAMO, rhetorizandi. EXCLAMO, quando pro uiribus uocem eleuo.
    CURRO, hoc tantum significat, quod in itinere positus, nullam facio comperendinationem. CURSO autem, paulo citius, aliqua necessitate extorquente, festinare cogor; CURSITO uero quando hostem me insequentem fugio.
    CIRCA, ad uisibilem materiam, uel locum, pertinet. ERGO autem ad animum spectat, maxime cum aliquem propensiorem affectum gerit. CIRCUM ad tempus refertur. CIRCITER ad numerum.
     CARCER, ubi homines cercentur, singulariter.
    CARCERES, unde currus effunduntur: utrumque masculine.
    CEPIT, de Capiendo [3 1Kb] per simplicem e scribimus.
    Cepit de Incipiendo [4 1Kb] per diphthongum e.
    CePTA, per diphth. INCEPTA per simplicem e.
    COLUMBAE, que mansuete fieri possunt, et domibus assuescere. PALUMBES, fere, et saxis siluisque inhabitantes.
    CONSCRIBERE est multa simul scribere. EXSCRIBERE quod aliis sit transferre. TRANSCRIBERE, cum ius nostrum in alium transit. INSCRIBERE, accusationis est. [5 1Kb] ASCRIBERE, assignationis est. DESCRIBERE, dictionis uel ordinationis.
     CONSUESCIMUS bona; INSUESCIMUS mala; ADSUESCIMUS utraque.
    CRASSARI, corporis est et sagine; GRASSARI, animi et crudelitatis.




D
    DILIBUIT unguento, non Delibuit.
    DISERTUS, orator est; DESERTUS, derelictus.
    DELATOR, qui defert ad accusandum.
    DILATOR, qui differt ad proferendum.
    DELUIT, purgat; DILUIT, temperat.
     DEDUCO, de amico producendo.
    DIDUCO autem est distraho.
    DIMIDIATUM calicem bibi, non Dimidium dicere debemus, non enim ipsum uas bibis, sed quod intra uas est.
    DONAMUS et [1 1Kb] illud quod damus, et illum cui damus.
    DELICTUM, peccatum aliquid dicimus.
    DELECTUM, militie, aut alicuius examinis electionem appellamus, nam et DILIGI affectionis est: DELEGI, iudicii.
    DAEMON per diphth. notandus; Deus, per e solum.
    DAMNATUS et ADDICTUS, et ABSOLUTUS. uirg. Quem damnat labor, id est, uirtus sua absoluat, aut uictorem faciat.
     DOLIUM, per i scribendum; non Doleum, per e.
    DILECTIO et DILIGO, per i; et que declinantur ex eis per i scribenda.
    DOMUNCULA, conclauium domus; DOMICILIUM, nidum auis.
    DESCENDO montes dicere potes, id est, per montes, uel in montes. Descendo scalas, aut piscinam, id est, per scalas, et per piscinam.
    DEGREDIOR monte dicimus recte, et significamus de monte.
    DISCRUCIOR et CRUCIOR animi et animo et animum.
    DECUS, honoris; DECOR, forme est.
    DELICIAE et DIuITIAE non habent numerum singularem.
     DENARIUS, Latine, masculini generis est; DENARION, Grece, neutri.
    DIALOGUS Grece, DISPUTATIO Latine.
    DRAMA Grecum, neutri gen., Latine, FABULA.
    DEFUNCTUS, cum in scripto diuiditur, c sequenti syllabe iungenda.
    DIDYMUS, id est, geminus, prima syllaba i, secunda per y scribenda.
    DELIRAMENTUM, non Deleramentum, quia a uerbo Liro, id est, sulco, originem trahit, et sicut boues, cum a recto sulcandi actu declinant, delirare dicuntur, sic et homines qui de bonis ad mala corda diuertunt.
    DILUCULUM, non Deluculum, quia modicam diei lucem ostendit.
     DESIDERIUM est rerum absentium et nondum adeptarum; CONCUPISCENTIA, utrorumque. Concupiscuntur enim que habentur et que non habentur, nam concupiscendo fruitur homo rebus quas habet, desiderando autem absentia concupiscit.
    DITO, DIuITO, id est, locupleto, Grece, .
    DECORIO, Decoriaui, et DECUMO, decumaui, unum est, Grece, .
    DIMITTERE est derelinquere, DEMITTERE est deorsum mittere, uelut: Quis demisit lapidem angularem eius.
    DOMINOR tui et tibi.
     DOGMATA Grece, Latine DECRETA; DOGMATIZO, decerno, siue censeo.
    DUM, coniunctio, aliquando indicatiuum uerbum trahit. Greg.: Nescientia dum nouit, et non diligit, inflet. Item: Dum intuetur quod illa aliquando non habuit, temperet dolorem quod [2 1Kb] amisit.
    DOLEO uicem tui, et tuam, et Doleo tibi. Greg. papa de Benedicto patre: Cum persecutorem suum amaret, magis illi quam sibi doluit.
    DUM coniunctio, aliquando modum coniunctiuum, aliquando trahit indicatiuum, ut: Dum anxiaretur cor meum; et: Dum dicitur mihi quotidie: Ubi est Deus tuus? Et beatus papa Gregorius: Amici ergo beati Iob, dum percussionum genera distinguere nesciunt, percussum pro culpa crediderunt. Item aliquoties  DUM ut significat, ut Peta:




Tityre, dum redeo, breuis est uia, pasce capellas.

    DESPERATUS, per e scribendum; DISPERSUS per i.
    DISCEDO, per i; DESCENDO, per e.
    DIASTOLE Grece, Latine INTERDICTUM. Est autem nota ad pedem littere posita, que male coniuncta separet, ne puer legens erret; ut:




Libera per uitreos mouit uestigia campos.

    DOMUS ablatiuum casum dupliciter effert; et in o uidelicet et in u, sed a Domo, genitiuus pluralis fit Domorum; a Domu, Domuum.




E
    EGEO uictus et uictum et uictu.
    ERIPIO flamme hominem.
     EGREDIOR domo et ciuitate.
    ERROR, est rei uitium, ut, AMOR, DOLOR, ERRATIO, certe uie; ERRATRIX, ad personam respicit, ut: uenatrix erratica hedera uitii.
    ELOQUENTIA, et ELEGANTIA, singularia semper
    EXUuIAE, EXSEQUIAE, EXCUBIAE, que Grece dicuntur.
    EXTA quoque tantum pluraliter.
    EMPORIA, feminino genere, et est Grecum; Latine, MERCATUS.
    EMOLUMENTUM, per e simplicem scribendum.
    AEMULATIO, per e diphthongum.
    EQUO sedeo, datiuo casu et ablat., sine prepositione dicendum; et EQUUM sedeo, accusatiuo; et in EQUO, et super EQUUM similiter.
     EMANAT fons, siue terra, aquam, id est, gignit ac producit; et EMANAT aqua de fonte, siue de terra; id est, profluit. Greg. Qui locus a Romana urbe quadraginta ferme milliaribus distans, frigidas ac perspicuas emanat aquas. Et iterum de eodem sepulcro: Illius flagrantia suauitatis emanauit.
    EXPROBRAT qui commemorat que prestitit. OPPROBRAT qui opprobrium obiectat, hoc est uitium.
    EXSPECTATUR uenturus; SPECTATUR qui uidetur, uel probatur.
    EXERCITUS laboribus; EXERCITATUS studiis.
    EXSTRUERE est in altum struere. INSTRUERE aciem [1 1Kb]  uel actionem; ADSTRUERE, adfirmare, CONSTRUERE, instruendo coniungere; SUBSTRUERE, re aliqua supra posita subterstruere.
    EXCUBIAE, per b, EXUuIAE per u scribende.
    EORUNDEM et EARUNDEM, per n, non per m, exprimenda.




F
    FIMBRIA genere feminino, et FIMBRIUM dicitur neutro.
    FIDES, fidei, de credulitate.
    FIDES, fidis, de chorda; utraque est longa.
    FLEMINA sunt ubi abundant crura sanguine; FLEMINAS, cum in manibus uel in pedibus callosis sulci sunt.
    FASTUS, de superbia, facit fastuum genitiuum pluralem.
     FASTUS, de libris, facit fastorum.
    FUNGI, agere est; DEFUNGI, peragere.
    FREMOR est murmur hominum; FREMITUS, ferarum.
    FLAuUM, dicimus rubeum; sicut, flaua Ceres.
    FURuUM, nigrum.: FULuUM, nigro-rubeum; sicut fuluum leonem dicimus, fuluam aquilam, et fuluum aurum, et fulua pugna; [2 1Kb] sed et nubem tuentem, que haberet igneum aliquid de celesti, et sordidum de lugubri.
    FULuUM certe aurum cui ad decorem splendoris sui nigelli aliquid addatur.
    FORUM, neutro genere, dicimus locum rebus agendis destinatum, uel cum commercium significamus.
    FOROS, masculine tabulata nauium, ubi remiges  sedent.
    FORNAX, genere feminino dici debet, quia per diminutionem facit fornacula, non fornaculus.
    PHALANX, militum dicitur; phalanga, fustis, cui quid deligatur.
    FEDUS, quod est deformis, per e solam scribendum; FeDUS, quod est pactum, cum e diphthongo scribendum.
    FORMOSUS, sine n, sicut speciosus.
    FRUCTUM cum [3 1Kb] dicimus, si scribitur, c secunde syllabe iunges.
    FACTUM et FICTUM, similiter, et cetera huiusmodi
    FALSO, et nomen, et uerbum, et aduerbium est. Nomen, ablatiui casus, ab hoc falso; uerbum, prime  coniugationis: falso, falsas; aduerbium, ut falso loqueris.
    FLAGITIA, que in Dominum peccamus; facinora, que in hominem.
    FLAGRO amore, et ARDEO amore, ex uno Greco uenit .
    FIDENS sum animi et animo.
    FIDUS, amicus erit; FIDELEM, famulum dicito; item fidelis sit, ut domino seruus; fidus, natura; ita alter tempore cognoscitur, alter semper inuenitur.
    FIMUS et FUMUS, pluralem numerum non habent.
    FAMES, similiter, FENUM et FEL. FUR, FURES, et  FRENI, masculina semper pluralia; sed et frena et frenum inuenimus.
    FAR, FRUMENTUM, et cetera frugum nomina, semper singularia, quamuis frumenta et hordea legamus.
    FAUCES, singularem non habent, quamuis et faux inuenimus.
    FIDUS, fidissimus, comparatiuum non habet, sed pro eo dicendum, magis fidus itemque e contrario, minus fidus.
    FACILIS, facillimus, non facilissimus; sic et difficillimus, et in aduerbiis FACILE, facillime; et DIFFICILE, difficillime, difficilius; nec dicimus faciliter, aut difficiliter, tametsi ueteres dixerunt.
    FULGEO et FULCIO eumdem habent perfectum fulsi.
     FRICO, fricas, fricui. FRIGO, frigis, frixi.
    FACINUS et FACINORA, non solum peccata, sed aliquando etiam bona opera designat, nomen a faciendo figuratum.
    FRATRES dicuntur non solum mares ex eisdem parentibus nati, sed etiam masculi et femine, siue plures utriusque sexus, eodem patre et eadem matre generati, fratres promiscue uocantur.




G
    [4 1Kb] GULA dicendum, non gyla, quia y litteram nulla uox nostra adsciscit.
    GOBIUS, piscis, nonnunquam legitur gobio.
    GAUDIUM, animi letitia; EXSULTATIO etiam uerborum atque membrorum.
    GREMIUM, dicimus interius, accinctum uestis  secretum; SINUM exterius sinuate uestis receptaculum.
    GLUTEN, neutri generis, glutinis, glutini, sed et glutinum Sallustius dicit, glutini, glutino.
    GITH, monoptoton, et pluralem numerum non habet; est autem neutri generis, et per omnes casus declinatur.
    GRACILIS, gracillimus, non gracilissimus.
    GAUDEO, gaudes, perfectum habet gauisus sum.




H
    HILARUS facit pluralem hilari.
    HILARIS, pluraliter hilares.
    HOSPES, et qui recipit, et qui recipitur.
    HORRENDUM dicimus et despicabile aliquid, et admirandum:  ut Oculos horrenda in uirgine fixos.
    HERBIDUM locum dicimus in quo herba est, etiamsi aridus esse consueuit.
    HERBOSUM, qui herbam facile generat, et si ad tempus aridus sit.
    HAURIO et HAUSTUS per aspirationem scribenda.
    HARENAM similiter, quia ab herendo, uel ab hauriendo aquam dicta est.
    HEBESCIT, qui a nature usu tepescit; HEBETESCIT, qui amittit aciem.
    HI, pronomen plurale, per unum i scribendum.
    HIS, similiter per unum i. [3 1Kb]
     HOLOCAUSTOMA numero singulari, holocaustomata pluraliter.
    HAMO, hamas, et nomen HAMUS cum aspiratione scribenda, [1 1Kb] sic et INHAMO, et perfectum inhamaui.
    HERBESCIT ager, cum herbam generat; sicut adolescit et pubescit, cum spice proximant.
    HUMILIS contrarius superbo dicitur, et est uirtus animi, et contrarius sublimi, quod est conditionis. Sed et locus humilior, qui inferius iacet, solet appellari humiliatus; etiam in pressuris afflictus appellatur.




I
    INTEMPESTA nox, est media nox, quando quiescendum est; hinc utique dicta, quia inopportuna est actioni uigilantium. Tempestiuum enim ueteres dixerunt opportunum, et intempestiuum, inopportunum,  ducto a tempore uocabulo, non a perturbatione eris, que consuete tempestas uocatur. Quanquam isto uerbo licenter utantur historici, ut dicant ea tempestate quod uolunt eo tempore intelligi.
    IMMATURITAS, nocturnum tempus est, quod non est maturum, id est opportunum, ut agatur aliquid uigilando, quod etiam uulgo dicitur hora importuna, Grece . Preueni in immaturitate, . Nihil uero interest ad sententiam, [2 1Kb] utrum maturitate an in maturitate dicatur, quomodo nichil distat, utrum quis dicat, egisse se aliquid galli cantu, an in galli cantu.
    INTERIOR, et INTIMUS, non habet positiuum gradum.
    INFERIOR et INFIMUS, similiter.
     IPSUM, neutro genere dicendum, non ipsud, ut ILLUD et ISTUD, quemadmodum ueteres nominatiuum masculinum non ipse dicebant, sed Ipsus.
    IMPINGO, facit perfectum impinxi, et impegi.
    IMMUNES periculi, et IMMUNES a periculo.
    INDIGUS et PRODIGUS per unum u scribenda
    INDIGA et PRODIGA, sine u. Augustinus: Auaritia pecuniam congregat, luxuria spargit; ista indiga est, illa prodiga.
    INCREDIBILE, quod credi non potest.
    INCREDULUS, qui credere non uult.
    IN, prepositio, significat modo id quod et ualde aduerbium, et uim uerbi cui preponitur auget, ut, increpuit, insonuit, infregit; modo quod non, ut inualidus, infirmus; modo ponitur pro eo quod est inter,  ut Benedicta tu in mulieribus; modo pro aduersus, ut, duo in tres, et tres in duo diuidentur; modo pro spatio temporali, cum significat usque, ut dicimus a mane in noctem, et uolumus intelligi usque in noctem.
    INTEREST et REFERT, pro distare, unum idemque significant, quod Grece dicitur , dicimusque ita: interest mea, et refert mea; interest eius et refert illius; interest et refert nostra, interest et refert illorum.
     IMPLEOR uini et uino. INTUEOR te, et in te.
    INCURRO te, et in te; incurri et incucurri.
    INuIDEO diuitem, INuIDEO ei pulchritudinem.
    IRATUS, ex offensa est; IRACUNDUS, natura; itaque ira repentino motu nascitur.
    IRACUNDIA perpes uitium est.
    IGNIS, ablatiuum et in e et in i mittit.
    INTESTINA et INCUNABULA, pluralia semper.
    INSTAR illius rei dicere debemus, non ad instar.
    ILLUuIES sordidum est, INGLUuIES uentris; illud a non lauando, hoc ab ingluendo dictum.
    INSITA arbor est, cui incise alienum germen includitur. ADSITA, cui incolumi aliud quod sustineat adiungitur.
    INuIDEO tibi diuitiis, non diuitias.
     INERMUS facit pluraliter inermi; INERMIS, pluraliter inermes.
    ILLIUS similis, ad mores refertur; ILLI similis, ad uultum.
    INuIDUS, qui inuidet; INuIDIOSUS, qui [4 1Kb] inuidiam sustinet.
    IDEM, correpte neutrum; IDEM, producte masculinum in utroque numero.
    INTERPRETOR, et que deriuantur, siue declinantur ab eo, per simplicem e scribendum.
    IMBERBI dicuntur, non imberbes; sic etenim uarro: Imberbi iuuenes. Sed et Cicero: Imberbum perduxit, non imberbem. Titus Liuius autem imberbis singulariter
    IMPUTRIBILE, per m scribendum, non per n. IMPONO  et IMMITTO similiter, huiusmodi similia.
    IRRIGO, non inrigo. IMPLEO, non inpleo.
    IMMUNDUS, non inmundus.
    INQUILINI, non habentes propriam domum, [5 1Kb] habitant in alieno.
    INCOLAE, siue ADuENAE, utique ex uno Greco uerbo, quod est , in sacris litteris interpretata habemus; ex his deriuantur nomina INCOLATUS et INQUILINATUS. Trahit autem INQUILINUS, sicut et PEREGRINUS, nonnunquam nomen datiui casus, ut Augustinus de reprobis: Sunt autem et ipsi peregrini et inquilini huic terre, sed non de populo Dei.
    IMPONERE est rem aliquam siue corporalem seu incorporalem alteri rei superponere, sed imponere pro fraudem facere aliquando dicitur; unde impostura uocatur;  cum argentum uel aurum uiliori metallo adulteratur; et qui hoc facit, impostor uocatur; unde etiam uulgo qui aliquid fraudis facit, aut simulationis, impostor solet appellari. Gregorius papa: Cepit illum simulatorem et, uerbo rustico, impostorem clamare. Unde habes et in sacra Scriptura: Quare imposuisti mihi; nonne pro Rachel seruiui tibi. Et in Regibus: Quare imposuisti mihi; tu es enim Saul, he est: Quare me in simulatione decipere, et fraudem facere, uoluisti. Et Augustinus: Et ideo sibi miser  imponit; sibi enim fraudem facit, qui perdit meliora, amando peiora.




I
    IOCUM, singulariter neutrale; pluraliter hi ioci, et hec ioca.
    IUGA montium, pluralia semper; IUGUM enim est iumentorum. Sed uirg.: Hoc superate iugum.
    IUuENTUS sicut et SENECTUS, plurali numero non flectitur.
    IUuENIS et IUuENIOR non recipiunt superlatiuum: sicut nec SENEX, nec SENIOR. Solent autem IUNIOR et SENIOR ad se inuicem dici minor et maior, etsi neuter ipsorum senili accessit aut propinquauit etati. Ambrosius: Iunior est herbis sol, iunior feno.
    IUuENTUS, ubi multi iuuenes dicuntur; IUuENTAS,  unius hominis etas; IUuENTA, ipsa dea  Iunonis filia, uxor Herculis, a qua Iunium mensem appellatum in libris Fastorum legimus.




L
    LARGE et LARGITER, Iulius Modestus utrumque recte dicit; sed large esse qualitatis, largiter quantitatis.
    LIBIDINOSUS, a libidine, per b.
    LIuIDUS, a liuore, per u proferendum.
    LARBA, per b.
    LUDIFICOR stultum, et DELUDOR, quia ueniunt ex uno Greco , preteriti perfecti, ludificatus sum. ueteres uero ludificaui dixerunt.
    LABIUM superius dicitur, LABRUM inferius; ROSTRUM non nisi quod incuruum est.
     LATERE et ABSCONSUM ESSE aliquid dicimus, et LATE PATERE. uirg.: Et scuta latentia condunt.
    LEPUS animal est, LEPOS, iucunditas, uoluptas; unde et gratum aliquid lepidum dicimus.
    LIMEN edium est, LIMES regionum.
    LARGITAS humanitatis est, LARGITIO, ambitionis.
    LIGAT quis uinculo, LEGAT testamento.
    LOQUI, hominis est; OBLOQUI, obtrectatoris, sicut OBIICIT, OPPONIT; ALLOQUI, persuadentis, hortantisque uel iubentis; ELOQUI, oratoris.
    LAURENTIUS, CAELIUS, et talia plura, que nominatiuum casum in ius habent, genitiuum singularis numeri in ii duplicem mittunt, uocatiuum singularem in simplicem i, ut hic Laurentius, Celius; huius Laurentii,  Celii; o Laurenti, Celi; sic et hic filius, huius filii, o fili et hi filii; aut certe uocatiuum in ie, ut hic impius, huius impii, o impie. Notandum sane in Actib. apost. ubi Cornelius uidit angelum Dei intreuntem ad se, et dicentem sibi: Corneli; hic uocatiuus recte per simplicem i profertur; in Greco autem per ie, Cornelie, scriptum est.
    LIMUS, LUX, LABES, LAETUM, pluralem numerum non habent.
    LIBERI, quando filios significat, et LATEBRAE, singularem non habent.
    LAC, LIQUAMEN, LENTICULA, LENS, singularia semper.
     LOCUS, singulariter masculinum; pluraliter hec loca.
    LUTER, Grecum, masculini generis, Latine LABRUM dicitur.
    LUCEO et LUGEO, in eumdem perfectum deueniunt, luxi.
    LIBERO te periculo, LIBEROR a molestia.
    LINO uel LINIO, facit preteritum linui et liniui.




M
    MARGARITA, feminino genere, et MARGARITUM, neutro dicendum. In Prouerbiis: Inaures aurea, et margaritum fulgens.
    MALOGRANATUM, et MALUM GRANATUM consuete dicimus, et utroque modo declinantur, hoc modo: malogranatum, huius malogranati, et hec malogranata,  horum malogranatorum, his malogranatis, etc.; et rursum: hoc malogranatum, huius maligranati, et hec malagranata, horum malorum granatorum, etc.
    MISERET me senis, MISEREOR senis, et MISEREOR senem; MISERTUS pauperis, per genitiuum; MISERATUS pauperem, per accusatiuum.
    MISEROR autem compatior significat, denique Grece dicitur .
    MEREO honorem, et MEREOR; et miles MERET stipendium.
    MEMINI, et MEMOR SUM honoris et honorem.
    MARITIMA, sunt loca mari uicina; MARINA, nauis, uel bellua.
    METO metui, et METUO.
    MATERIES artificiorum, MATERIA consiliorum. Alii  contra referunt materiem esse animi, materiam arboris; materiem qualitatem ingenii, materiam fabris aptam.
    MAS, in positione, MASCULUS in diminutione; non mascellus, ut quidam.
    MUSCUS, herba que in parietibus, uel in corticibus arborum heret, singulariter tantum effertur; MEMORIA, MALITIA, [1 1Kb] MURMUR similiter.
    MINAE, MANUBIAE, MeNIA, MAGALIA, que sunt case Afrorum, pluralia semper.
    MARE pluralem numerum non habet, nisi tantum maria.
    MEL et MULSUM, et MURIA, id est , et cetera liquida pretiosa, tantum singularia, quamuis mella  et uina legamus.
    MATURE, maturius, maturissime dicendum; inuenimus tamen apud auctores etiam maturrime dictum.
    MUNIO, munis, perfectum facit munii et muniui.
    MEMINI, meministi, meminit, meminimus, meministis, meminerunt, et presenti tempore et preterito perfecto uno eodemque modo declinatur, ideo corruptum siue defectiuum uocatur.
    MULCEO et MULGEO, in unum perfectum perueniunt mulsi.
    MAIESTAS cum scribis ac dicis, s sequenti syllabe [2 1Kb] copulari debet, sic in similibus.
     MIRAMUR opera, ADMIRAMUR uirtutes.
    MINORES esse res aliquas aut homines dicimus.
    MINORIS emptum aut estimatum quidpiam recte scribimus.
    MEMINI me facere dicendum; non MEMINI me fecisse, nam memini sermo est totus preteriti temporis, qui anteactam rem in presens reuocat; et si dixeris Memini me fecisse, duo preterita simul iungis. uirg., uno tantum loco:




Namque sub Aeolie memini me turribus altis
Corycium uidisse senem,

    quod pete pro necessitate metri usurpare licuit.
    MERACAM potionem dicimus que merum aliunde recepit, MEROSUM autem uinum appellamus.
     MULIEBRE dicitur a muliere aliquid factum; MULIEBRIARIUM per mulieres ordinatum, et per uiros gestum.
    MERULA, non merulus dicendum.
    MATTHAEUS et MATTHIAS per duo t scribendum, quia Greci per et scribunt.
    MeSTUM animo, TRISTEM aspectu dicimus.
    MALUS nauis, masculinum;
    MALUS, arbor frugifera, femininum est.
    MENDUM neutraliter. uarro in admirandis dixit: magnum mendum; sed Ouidius feminine; Nocte latent mende. Item:




Eximet ipse dies omnes e corpore mendas.

     Ergo MENDUM in mendacii significatione dicitur; MENDA, in culpa operis uel corporis.
    MUNIFICUS, est tanquam BENEFICUS et MALEFICUS; MUNIFEX autem tanquam OPIFEX et ARTIFEX; itaque munificus munera largitur, munifex autem munere fungitur.
    MORTICINA non dicuntur nisi mortuorum, mortalia uero etiam uiuentium corporum nomen est.




N
    NIMIS dicitur quicquid plus fuerit quam oportet; nam parum est quod minus est quam oportet; et horum in medio modus est, quod dicitur: Satis est. Cum itaque utile sit in uita et moribus ut amplius  quam oportet nichil omnino faciamus, profecto ueram esse sententiam Ne quid nimis fateri potius quam negare debemus. Sed aliquando Latina lingua hoc uerbo sic abutimur, ut nimis, pro eo quod est ualde, et positum inueniamus in litteris sacris, et ponamus in sermonibus nostris. Nam et in Psalmo: Tu precepisti mandata tua custodire nimis, non nisi ualde intelligimus, si recte intelligimus. Et nimis te diligo, si alicui carissimo dicimus, non utique plusquam oportet, sed ualde nos diligere intelligi uolumus. Denique illa Greca sententia, Ne quid nimis, non habet uerbum hoc quod hic legitur: ibi enim est , quod est nimis; hic autem , quod est ualde. Sed aliquando, ut diximus, pro eo quod est ualde, et dictum inuenimus, et dicimus, unde etiam  nonnulli Latini Codices non habent: Tu precepisti mandata tua custodire.
    NOCEO, OBSUM, INCOMMODO, MALEFICIO, OFFICIO, in una significatione ponuntur, quod Grece dicitur , et cuncta datiuum casum trahunt.
    NULLUS est tam in re quam in persona.
    NEMO in persona dicitur, ut ne homo.
    NATALES, id est nobilitates.
    NUPTIAE, NONAE, NARES, NUNDINAE, NUGAE, NANIAE, pluralia tantum; et nar inuenimus; nenias autem dicunt epitaphia, id est carmina que in memoriam mortuorum in tumbis scribuntur.
    NEQUAM et NUGAS omnis generis et numeri sunt, et per omnes casus currunt, semper equaliter dicta: quamuis Augustinus dicat, nuge, nugarum, nugis;  ferunt autem, quia nugas Hebreus sermo sit, et idem apud eos quod apud nos significat, id est leuis et praue mentis homines.
    NOuI, nosti, nouit, nouimus, nostis, nouerunt, sic declinantur presenti et preterito perfecto, cui similia sunt, ODI et MEMINI.
    NOCEOR, noceris, recte dicitur, quamuis aliqui grammaticorum asseuerent non debere dici noceor, sed nocetur mihi; neque enim Hieronymus grammaticorum regulam ignorabat, qui in propheta Habacuc ita transferre non timuit: Et non saluabis, dum noceor.
    NECTO, nexi preterito.
    NOCTU temporis est aduerbium, NOCTE nomen est.
    NUBUNT femine; uir enim ducit, mulier nubit, quia  pallio obnubit caput genasque.
    NONGENTOS, non nungentos, a nouem.
    NEQUAM, non malum significat, sed inutilem.
    NUBO, nupsi. NUPTIAE. Cum uocalis sequitur, b debet esse; cum consonans, p.
    NASCITUR quod utero decidit, ENASCITUR quod de terra ac de aqua exsurgit.
    NIHIL, aduerbium est; NIHILI nomen; homo enim nullius momenti nichili dicitur.
    NAuIS, unius ratis nomen est; NAuIGIUM, omnis classica profectio.
    NAUCLERUS, omnis consortii, NAuALIS exercitus, NAuIGATOR, ipse primarius profectionis; NAUTA uero, omnis qui laborem facit nauigandi.
     NAuIS ablatiuum per e et per i effert.




O
    ORGANUM unius musici proprie nomen est, sed generaliter omnia musicorum uasa organa possunt dici. Ioannes Constantinopolitanus episcopus: In salicibus in medio eius suspendimus organa nostra; id est, citharam, psalterium, lyram, etc.
    ORGANARIUS autem est qui utitur organo.
    OBRIZA, obrize, generis feminini; et OBRIZUM, obrizi, neutri.
    ORIGO, originis, initium est.
    ORIGO, origonis, neutrum est, et est uelum nauis, et habet in plurali numero origona.
    OBTINEO laudem, et IMPETRO, ex uno Greco uenit .
     ORIURGO, INCREPO, CORRIPIO, ex uno Greco transferuntur .
    HOMILIA Grecum est, Latine SERMO uel COLLOQUIUM.
    OTIUM et SILENTIUM, ex uno Greco, id est, .
    ORDIBO et ORDIAR telam, utroque modo dixerunt.
    OSTREA, feminino genere, non ostreum neutrali.
    OCIMUM consuetudo neutraliter dicitur; sed [1 1Kb] melius Macer ait:




Inter preteritas numerabitur ocimus herbas.

    ORDIOR hanc rem, et INGREDIOR, et INCIPIO, ex uno Greco uenit, quod est .
    ONUS iumentorum, SARCINA est hominum.
    OPTIMATES, qui Grece dicuntur , pluraliter  solum proferuntur.
    OBLITUS nostri, non nos; ueteres tamen et hoc modo dixerunt.
    OLIuA, arbor est; OLEA, fructus; OLEUM, liquor.
    ODI, odisti, odit, odimus, odistis, oderunt, et presenti perfecto et preterito-perfecto tempore sic declinatur; ideo defectiuum dicitur.




P
    PETRA et Grecum et Latinum nomen est, unum idemque in utraque lingua significans; unde et Petri apostoli nomen in utraque lingua eamdem inuicte fidei significantiam a petra deriuatam continet.
    PLATEA similiter in utraque lingua unum idemque significans; sed, ut etymologie ratio probat, a Greca origine nomen tractum atque a latitudine deriuatum  est, quoniam Grece dicitur latum.
    PRO, prepositio, significat ante, ut:




Soli pro portis Messapus et acer Atinas
Sustentant aciem.

    Ponitur et pro prepositione in, ut dicimus, pro rostris, pro tribunali; et pro eo quod est apud Grecos, ut: Pro dulci Ascanio ueniat, et pro eo quod est , ut,




Unum illud tibi, nate dea, proque omnibus unum
Predicam.

    PUDET me amoris. PeNITET me muneris.
    PIGET me profectionis. PATIENS SUM laboris.
    PERTAESUM EST me iniurie. PLENUS SUM bonorum, et bonis.
     PRAEEO illi. PALPOR et PALPO equo.
    PRAECURRO pretori. PROCURO pupillo, et CURO pupillum.
    POTIOR fructus et fructum dicitur, apud antiquos POTIOR hanc rem.
    PRAEDA uictos spoliat. RAPINA subito uenit.
    PAX singulariter solum effertur. Sallustius: Paces retulit; iudicia, bella atque paces.
    PROSAPIA id est ingenuitas, que Grece uocatur , singulari tantum numero gaudet.
    PELAGUS similiter.
    PUGILLARES, PROCERES, PRIMORES, POSTERI, pluralia  tantum; sed nostri auctores pugillarem singulariter dixerunt. Sic et in genere feminino PLAGAS, id est retia, et PRIMITIAE, et in neutro.
    PRAECORDIA, PALARIA, cum milites ad palos exercentur.
    PROCASTRIA, que ante castra sunt.
    PORRUM, sing. neutrale, pluraliter hi porri.
    PROuERBIUM, Latine , generis feminini; inde nomen apud Septuaginta interpretes libri Salomonis, .
    PIUS et piissimus comparatiuum gradum non recipiunt.
    POTIOR et potissimus positiuum non habet.
    PROPRIUS non habet comparatiuum, aut superlatiuum, sed pro his magis proprius, et maxime proprius;  sic e contrario, minus et minime.
    PAuEO et PASCO, in eumdem concurrunt perfectum, paui.
    PENDEO, pendes, pependi; sin autem habuerit prepositionem, non sic declinantur; sed SUSPENDO, suspendis, suspendi non suspependi.
    PASSIM ubique significat; ex uno enim Greco declinatur, quod est .
    PERINDE, AEQUALITER, SIMILITER: ex uno Greco .
    PELLO, pelii, et pepuli; DEPELLO, depuli.
    PETO, petiui et petii.
    PROSPICIENS periculi, uice nominis ponitur participium; et PROSPICIENS periculum.
    PERENDIE dicitur, sicut HODIE uel CRAS. PERENDINUS  DIES, sicut HODIERNUS, HESTERNUS, CRASTINUS.
    POTAMUS eum cui potum porrigimus, et potamus uinum quod bibimus.
    PRIMITIAE tantum pluraliter.
    PROBO, uerbum, duplicem significationem habet. Probamus enim quod eligimus, idem approbamus. Probamus autem que qualia sint tentauimus, ut: Proba me, Domine, et scito cor meum.
    PECTO caput, non pectino; PEXTUM, non pectinatum; pexi memet, et pectam cras.
    PRAESAGIO, presagis, presagiunt.
    PAUPERIES damnum est, PAUPERTAS ipsa conditio.
    PATRIUM dicimus a patria, PATERNUM a patre.
    PINNAS murorum, PENNAS auium dicimus.
    PECUS, omne animal, excepto homine, uocatur.
     POLENTA, non pulenta, dicendum est, eo quod ad usus hominum poliatur.
    PROeMIUM cum diphthongo.
    PRETIUM, PREMO, PRECOR, per simplicem e.
    PREHENDO quoque et INTERPRETATOR.
    PRECARI est rogare; DEPRECARI, excusare, uel purgare. uirgilius: Equidem merui, nec deprecor, inquit.
    PLURIS dicimus quod maiore summa taxatur.
    PLURES de multitudine. Plures comparatiui gradus est, cuius positiuum multi.
     POCULUM uas est, POTIO quod hauritur.
    PIGNERA rerum, PIGNORA filiorum et affectionum.
    PROCUL, et longe dicitur, et prope: In clypeo excussa sagitta, proculque auctorem egregium.
    PERTINACIA male rei perseuerantia dicitur, CONSTANTIA bone.
    PERCUSSUM corpore dicimus, PERCULSUM animo.
    PERICULUM ad discrimen pertinet, PERICULUM ad experimentum.
    POSTULATUR aliquid honeste, POSCITUR improbe. Cicero in Frumentaria: Incipiunt postulare, poscere, minari.
    PUBES, cum in iuuentutis significatione et lanuginis, et partis in qua pubertas est, ponitur, huius pubis facit; at cum etatem significat, huius puberis; nec  tamen, adiecta prepositione, dicimus impuberis, sed impubis: Comitemque impubis Iuli, uirgilius dixit. Sed Cicero ait: Filiumque eius impuberem.
    PULMENTARIUM et PULMENTUM dicitur; nam Cato in Originum tertio libro, laserpitium pro pulmentario habet; idem: Multo pulmento usi.
    PODAGROSUS, a podagra dicitur; sed et PODAGRICUS, a pedum egrotatione.
    PUGILLARES et masculino genere et semper pluraliter dicas, quia pugillus est qui plures tabulas continet. Item Laberius, in Piscatore, singulariter hoc pugillar dixit.
    PAuUS, paui; et PAuO, pauonis.
    PANNICULAE, , pannus est. Lucilius: Foris subtegminis pannus est.
     PAROPSIDES, feminino genere dicuntur, a pulmentario uidelicet quod uocant.
    PALUMBES uirgilius feminino genere dixit: Aerie quo concessere palumbes, sed Lucilius masculino, macrosque palumbes. uarro autem, in Scauro, palumbi dicit, quod consuetudo quoque usurpauit.
    POMETA dicimus ubi poma nascuntur, ut OLIuETA.
    POMARIA autem ubi seruantur.
    PENE, quod est coniunctio, per e.
    PeNA, que est supplicium, per e; similiter et Penus, id est, Afer.
    PRAEGNANTEM cum scripto diuidis, g secunde syllabe nectis; PIGNUS et PUGNA similiter, et cetera huiusmodi.
    PROPTER, in diuisione scribendi, p secunde syllabe  iungis; PROSPERE, s secunde syllabe.
    PARTIO, PRAEDO, POPULO, actiuo genere nonnunquam proferuntur; item hec ipsa communis generis uerbo sepius inueniuntur, PARTIOR, POPULOR, PRAEDOR.
    PONO, simpliciter aliquid statuens; DISPONO aliquid operis impensioris uel consilii facturus. Est etiam disponere federis ineundi.
    PROPONO, nonnunquam ad interrogandam questionem.
    APPONO adiectionis est; IMPONO, insuendi, SUPERPONO,  aliquem censum uel laborem unicuicunque indicens.
    PRAEPONO, aliquid preferens, sic et ANTEPONO.
    POSTPONO, aliquid inferius indicans; COMPONO, ornandi aut eloquii aut artificii est; SEPONO, separandi; SUPPONO, aliquid subtus inducens; DEPONO, labefactandi est, uel uita excedendi.
    PEREGRINUS, nomen, sepe socium et coniunctum sibi nomen aliud datiui casus, ut sancti dicuntur peregrini huic seculo.
    PRAESTOLARI, non prestulari, quia uenit a uerbo presto sum.
    PUPPIS accusatiuum casum in em et in im mittit, ablatiuum in e et in i.
    [1 1Kb] PSALLO, perfectum facit psallui.
     POTIOR, potitus sum, et PERFRUOR, perfructus sum, ex uno Greco ueniunt, quod est .
    PASCUAS genere feminino, et PASCUA neutro pluraliter dicimus.
    PRIMITIAE numero tantum plurali dicuntur, sed aliquoties singulariter intelligende, [2 1Kb] sicut in psalmo primitias omnis laboris. In Greco enim singulariter habet. Sic et in Apostolo: Primitie Christus.




Q
    QUOD, et QUIA, et QUUR, et QUARE, uerbis subiuncta, aliquando indicatiuum uerbum trahunt, aliquando coniunctiuum. Gregorius: Nouerat quia sine culpa esse uix possent. Et rursum: Nouerat quia diluendi sunt sacrificiis. Et rursum: Recessit a malo, non  quia a faciendo continuit, sed quia ueniendo reprobauit. Item dicit: Quod hoc numero requies designatur, Item: Nonnulli sese intrinsecus, quia per eos gratia purgationis deriuatur, extollunt.
    QUOTIES, TOTIES, SEPTIES, sine n.
    QUICQUID et QUICQUAM, in priori syllaba per c scribendum, non per d.
    QUANQUAM, in priore per n.
    QUORUNDAM, sicut EORUNDEM, per n scribendum, non per m.
    QUERELA, LOQUELA, per unum l.
    QUATENUS aduerbium loci, uel temporis, id est, quousque, per e; QUATINUS, coniunctio causalis, id est, ut, per i scribendum.
    QUAERITUR, de inquirendo; queritur, de plorando.
     QUAESTUS lucri, QUESTUS lacrymarum.
    QUERIMONIA quoque per simplicem e scribendum.
    QUEROR de te, QUEROR tibi de illo; item CONQUEROR.
    QUO uadis ad quem locum significat.
    QUA uadis, qua uia dicitur.
    QUO aliquando pro ubi ponitur. Augustinus: Inuenis domum fumosam, quo boni habitant, id est, ubi habitant.
    QUOT, ad numerum pertinet, sicut et TOT.
    QUANTI et TANTI ad mensuram; sed nostri auctores  aliquoties quantos pro numero ponunt. Gregorius: Sed cum rete magnis piscibus plenum dicitur, additur et quantis, scilicet, CL tribus.
    QUANTUS, quam magnus dicitur.
    QUOTUS, cuius etatis; unde et quota luna dicitur. Augustinus: Quotus quisque apparere et existere potest, qui non conuincatur esse peccator; id est, in qua etate, quo dierum uel annorum numero.




R
    RADIUS masculino, non radium neutro.
    RUBOR coloris est, ROBUR uirtutis; Robor arboris.
    RAPIO tibi pecunias.
    REDOLEO unguentum.
    REGIUM dicitur quod regis fuit, REGALE quod rege dignum est.
     RABIES tantum numero sing.
    RELIQUIAE et ROSTRA, ubi concionatur, tantum pluraliter.
    REMEDIUM submouet imminentia pericula, MEDICAMENTUM sanat illata. Remedium itaque ne periclitemur, medicamentum ad subita pericula optatur.
    ROSEUM per se, ROSARIUM mistum.
    RUDIS comparatiuum et superlatiuum non habet, sed pro his utimur aduerbiis magis et maxime, ut magis rudis, et maxime rudis.
    RECENS feci dicimus, non recenter, utentes nomine pro aduerbio.
    Grece, Latine MODULATIO.
    MODULOR.




S
     SUPER, prepositio, modo ponitur pro de ut:




Multa super Priamo rogitans, super Hectore multa.

    Modo et pro prepositione pro, ut: Nihil super imperio moueor.
    Et pro insuper, et amplius, ut:




Cui neque apud Danaos usquam locus, et super ipsi
Dardanide infensi penas cum sanguine poscunt.

    Et pro desuper, ut: Et super e uallo prospectant Tres.
    Et pro superest, ut:




Illi autem neque fuga iam super ulla pericli.

    Interdum et ultra significat, ut: Super Garamantas et Indos Proferet imperium.
    SUB, prepositio, significat modo supra, ut, corpora  saltu subiiciunt in equos; id est, supra iaciunt. Modo pro prepositione in, ut:




Namque sub ingenti lustrat dum singula templo;

    Id est, in templo. Significat et prope, ut, Classemque sub ipsam Antenore. Ponitur nonnunquam pro clam ut Subripuit, id est, clam rapuit.
    SIMILIS SUM tui, moribus; SIMILIS tibi, facie.
    STUDIO tibi feci; id est, dum studeo tibi. STUDIO tui feci, id est, te studente.
    SARTRIX, uel SERTRIX, que sarcit.
    SUBIGO hostem, perfecte forme est
     SUBAGITO, frequentatiuum.
    SALUBRE, ad locum refertur, et ad cibum.
    SALUTARE, consilium est. Ita SALUBRE non nocet, SALUTARE prodest.
    SUPELLEX, SANIES, SOCORDIA, SITIS, et in neutro SULPHUR, SCRUPULUM, SINAPI, SILER, singularia tantum sunt, sed uirgilius, sulphura uiua; et Terentius masculine scrupulum retulit.
    SENTES, id est, spine; et SARCINAE, cum uasa significat; et SARCINAE, id est, auxilia; et SCOPAE, et SALINAE, et SCALAE et in neutro SPONSALIA, semper pluralia; sed nostri scalam dixerunt.
    SPONTE mea uenio, non habet plures casus.
    SI amem, ames, amet, declinatio est uerbi coniunctiui, sicut cum dicimus, cum amem, ames, amet.
     SCYLLA, nomen habet a spoliando, siue uexando, nautas.
    [1 1Kb] SPOLIO uero, Latine, Grece dicitur SCYLLO et uEXO.
    SANNO, sannis, sannui. Hoc SANNIUM, querela.
    SORS sortis, et SORS sordis dicitur. Ambrosius: Mundat uasa, ne sors aliqua uini gratiam decoloret, tametsi negant quidam sordem nominatiuum casum habere.
    SI uel ETSI, nonnunquam indicatiuum uerbum trahunt. Gregorius: Frustra miraculum foris ostendimus, si deest quod intus operetur. Item: Que etsi ad perfectionem non pertinent, fidem tamen tenent.
    SENSUS nomen est quarte declinationis, et participium preteriti temporis a uerbo passiuo, quod est  sentior, cuius etiam perfectum est, sensus sum, es, est, non sentitus.
    SECTURUS, non secaturus, a uerbo quod est seco.
    SCAMMA sunt que lectis altioribus apponuntur.
    SCABELLA que lectis paruulis uel sellis ob ascensum apponuntur. SCABELLUM autem et SUPPEDANEUM dicitur quod sub pedibus sit.
    STERCERATOS agros, non stercoratos dicas, quibus stercus ad fecundandum infertur.
    SOLEMNEM cum dicis, siue scribis, m sequenti syllabe connectis. SOMNIUM similiter.
    SAEuUS, seuio, seui, seuisti, per e diphthongum.
    SERO, seui, seuisti, per e simplicem.
    SAGENA per e cum retia significat.
    SAGINA per i positum pro pinguedine.
     SOL in utroque numero declinatur; sed singulariter sol ipsum luminare significat; at soles ipsos dies nominamus, in quibus sol totum illuminat mundum: nonnulli tamen ueterum ipsa carmina Soles nominare, sicut [2 1Kb] Horatius in principio cuiusdam uoluminis, quem ita exorsus est: Soles meos omni Ecclesie uestre commendo. Et Maro:




   . . . . . Sepe ego longos
Cantando puerum memini me condere soles.

    SECUNDUM, prepositio est imitationis. POST, temporis, siue ordinis.
     SEGNITIES, uitii. SEGNITIA, frigoris.
    SUBSCRIBO epistolis. SUPPLICO similiter, ut: Supplico diuine pietati.
    SIMPLEX, ablatiuum et in i et in e mittit, genitiuum pluralem in um et in ium, ut ab hoc simplice uel simplici, horum simplicum et simplicium.
    SUAuIS, ablatiuum casum in e et i mittit.
    STACHYS, Grece, Latine SPICA.
    SANDALIA Grece, neutro genere, CALIGA Latine.
    SERTUM et CORONA ex uno Greco transferuntur, id est, .
    SOLIUM, proprie sedes regalis est, unde Grece uocatur.
    SENEX et senior superlatiuum gradum non habent.
    SOBRIUS, nec comparatiuum recipit, nec superlatiuum;  sed pro his dicimus, magis sobrius et maxime sobrius.
    SENECTA et SENIUM. Duo nomina senectutis sunt, et discernuntur a Grecis, apud quos aliud nomen habet grauitas post iuuentutem, aliud post ipsam grauitatem ueniens ultima etas. Nam presbyter dicitur grauis, et senex; quia uero in Latino duorum istorum nominum disiunctio defecit, de senectute ambo sunt posita senecta et senium. Hec Augustinus. At Gregorius: Undecima uero, inquit, est etas, que decrepita, uel ueterana dicitur; unde Greci ualde seniores non , sed presbyteros [1 1Kb] appellant, ut plus quam senes esse insinuent quos prouectiores uocant.
    SUSPIRO uerbum trahit nomen datiui casus et accusatiui,  ut: Suspiramus patrie celesti, [2 1Kb] et: Suspiramus regnum Dei, et, prepositione addita: Suspiramus ad uitam immortalem.
    SUBDUCIMUS et que retro subtrahimus, et que in promptu offerimus.
    SUPREMUS, summus et ultimus, et superiorem et inferiorem significat.
    SUPEREST, quod eminet.
    SUPRA, quod aliquid substratum habet.
    SUBTER est quod re aliqua superiore premitur.
    SUBTUS, quod demissum ab altiore non tangitur.
    SERuITIUM, multitudo seruorum.
    SERuITUS, conditio est seruiendi; sed ueteres indifferenter seruitium et pro seruitute posuerunt.
    SINAPI, sicut et GUMMI, Grecum est, et Plautus  dixit Teritur sinapi, cuius genitiuus cum s profertur, ceteri casus similes sunt nominatiuo.
    SIBILUS dici oportet. uirg. in Bucolicis:




Nam neque me tantum uenientis sibilus Austri.

    Sed et neutro genere quidam dixerunt, ut Cornelius Seuerus:




Et suauiter concordant sibila seua diacones.

    Et Macer:




Theriacon longo resonantia sibila collo.

    SERENUS, suaue sibilum.
     SAL, et masculino genere et neutro dicitur
    SATURITAS in cibo tantum dicitur, in ceteris uero SATIETAS; sed uirg.: Odii saturata quieuit.
    SIMIAM auctores doctiores dixerunt etiam in masculino.
    STRIGEM hanc, in significatione auis dicas; STRIGA autem castrense uocabulum est, interuallum turmarum significans, in quo equi stringuntur; unde etiam strigosi dicuntur corpore macilento.
    STIRPS, in significatione sobolis, feminino genere dicitur; sed cum materiam significat, masculino modo stirpem recisum dixerunt; tamen etiam in significatione sobolis, masculino genere, ut Pacuuius: qui stirpem occidit meum.
    SERO rumores, id est, diuulgo; et sero fruges, seui.
     SERO, id est, claudo  seraui. Terentius, Tu abi, atque ostium obsera intus.
    SUFFRAGOR, non suffrago: et SUFFRAGATUS SUM, non suffragaui.
    SORBEO, sorbui, et non sorbsi.
    SOMNIO, non somnior; SOMNIAuI, non somniatus sum.
    SANGUIS est, dum manet; effusus uero, CRUOR.
    SUMIMUS ipsi, accipimus ab alio; sic cum damus, dicendum Accipe; cum permittimus ipsi tollere, dicendum Sume.
    SCORPIO bellica res est; at SCORPIUS, animal.
    SCRIBO, scripsi, scriptum; cum uocalis sequitur, b debet esse; cum consonans, p.
    SACER et uenerandus, et exsecrandus. uirg.: Auri  sacra fames.
    SUFFRAGIA populi, et que honorant dicuntur, et que damnant.




T
    TESTOR aliquid, confirmans sententiam; CONTESTOR, cum quadam auctoritate affirmans; PROTESTOR, manifeste cauendo denuntians; OBTESTOR, aliquem iurare compellans; ATTESTOR, ad testimonium uocans qui sit dignitate uel auctoritate eminens; DETESTOR, aliquid exsecrandum respuens.
    TRUX ablatiuum in i et in e mittit, genitiuum pluralem in um et in ium.
    THERION, Grece , Latine FERA; unde theriaca, quia feraliter occidit.
     TACITURNITAS loquele contraria est; SILENTIUM, confusis uocibus siue tumultibus: uerum sciendum quia SILEO et TACEO, et CONTICEO et RETICEO, ab uno Greco ueniunt .
    TENAX beneficii, id est, memor gratie.
    TORQUES, nomen generis communis; nam et in Mario Liuius genere masculino, et Cicero torquem feminino posuere.
    TRIUMPHAT nos Deus, cum superandi hostes auxilium tribuit. Deo  gratias, qui semper triumphat nos in Christo Iesu; et iterum: Expolians  principatus et potestates, triumphans illos in semetipso.
    TRANSMIGRO, cum de loco ad locum iter facio; item transmigro dicitur, cum additamento accusatiui casus, cum aliquem de loco ad locum transfero, ut: Nabuchodonosor transmigrauit Iudeos de Ierusalem, et emigrauit de tabernaculo. Porro exemplum uerbi superioris: transmigra in montem sicut passer.
    TRANSMIGRANS, participium, eque dupliciter, et de loco ad locum transiens aliquis, et alium de loco ad locum transferens intelligitur.
    TURTUR, et masculino genere et feminino profertur, tunc temporis aduerbium est, tum ordinis.
    TERGA hominum sunt, et singulari numero tergum.
     TERGUS quadrupedum, pluraliter facit tergora, id est, coria.
    TINGUERE dicendum, non tingere.
    TEMERITAS, sine consilio; AUDACITAS post concilium.
    TEMPERANTIA animorum, TEMPERATIO rerum, TEMPERIES aurarum.
    TAPETE, tapetis, et tapeti; et pluraliter tapetia, tapetium, tapetibus altis; sed et hoc tapetum, huius tapeti, huic tapeto; et pluraliter tapeta, tapetorum tapetis. uirgilius:




Instratos ostro alipedes, pictisque tapetis.

    Sed et masculino genere dicit: pictosque tapetos.
     TURBO, si sit proprium, turbonis facit; nam siue uentus, siue quo ludunt pueri, hic turbo dicitur. uirgilius: Torto sub uerbere turbo.
    TUMULUS, et tumens tellus, et mons breuis, et sepulcrum eque uocatur.
    TELONEUM per t simplicem, non thelonium, aspiratione addita. Est autem Grece [Forte ], Latine uECTIGAL.
    TABES, tantum singulariter dicitur.
    TENDICULAE et TENEBRAE tantum pluraliter.




U
    USQUEQUAQUE, omnimodo significat, pro quo in psalmo Greco, legimus, quod significantius Latine potest usque ualde interpretari.
     UT, modo temporis aduerbium est, et significat postquam; modo qualitatis, et significat quemadmodum; modo optandi, et significat utinam; modo mirandi, et significat o quam; modo coniunctio causalis, ut: uolo ut ubi ego sum, et ipsi sint mecum.
    UTOR diuitiis et diuitias.
    ULTERIOR et Ultimus positiuum gradum non habent.
     UTERQUE de duobus dicimus; UTRIQUE, de binis aut de pluribus ex utraque parte positis. uterque uenit, utrique uenerunt.
    ULTUS, et uindicatus et punitus.
    ULCUS, quod nascitur.
    URGEO, non urgo. uirgilius: Quibusue urgentur pene.
    UNGO, unxi, quomodo PINGO, pinxi: utrumque sine u; attamen deriuatum u addit, ut, pinguis, unguine ceras: ita ut unguentum, non ungentum dicatur.




u
    uACAT mihi, Grece .
    uACO militia, perfectum uacaui.
    uULGUS, neutri generis est, et pluralem numerum non habet; sed uirgilius masculine uulgum extulit,  ut: Hinc spargere uoces in uulgum ambiguas.
    uAS, uadis, generis masculini:
    uAS, uasis, neutri, de uasculo.
    uIS duplicem habet significationem, et uirtutis uidelicet, que Grece dicitur, et uiolentie, que Grece uocatur.
    uECORDIA et uIRUS tantum singulariter efferuntur.
    uEPRES, et uERBERA, et uISCERA, non habent singularem declinationem, nisi tantum uerbere et uiscere. uirgilius: Et torto uolitans sub uerbere turbo. Et Ouidius: uiscere diuiso.
    uER semper singulare.
    uERuEX, id est ouis, a u littera incipiendum.
    uERUS, ad nature tantum ueritatem refertur.
    uERAX autem dicitur qui non mentitur; unde uerus  demon dici potest; uerax autem non potest.
    uALLESTRIA agrorum, sicut et CAMPESTRIA dicuntur.
    uETO culpam, et uETO a culpa, id est, prohibeo a culpa. Sedulius: Pomisque uetaret acerbis, id est, a pomis. Et Fortunatus:




Non uero coniugium, sed prefero uirginis aluum.

    uULTUS mutatur, FACIES manet.
    uAE datiuus et accusatiuus sequi debent, ut Alius : ue populo Maurorum! ue populum Maurorum!
    uENEUNT, qui uenduntur.
    uELOCITAS pedum et corporum, CELERITAS animorum et factorum.
    uULNUS quod per alium fit.
    uULTUR dixit uirgilius in sexto; sed et uulturius Lucilius primo.
     uERBUM est omne quod lingua profertur et uoce; SERMO autem, cuius nomen ex duobus compositum, serendo et mouendo, comptior ac diligentior sit; SENTENTIA uero que sensu concipitur. Porro LOQUELA cum quadam eloquentia dictionis ordo profertur. Oratio, cum usque ad manuum artem describendus orationis sermo peruenit.







DE ARTE METRICA LIBER AD WIGBERTUM LEuITAM 



1. De littera.


Qui notitiam metrice artis habere desiderat, primo  necesse est distantiam litterarum syllabarumque sedulus discat. Sunt autem Latine omnes uiginti et  una: ex quibus quinque uocales appellantur, a, e, i, o, u, cetere omnes consonantes; at de iisdem consonantibus septem dicuntur semiuocales, f, l, m, n, r, s, x, cetere nouem mute, b, c, d, g, h, k, p, q, t; y autem sextam uocalem, et z decimam septimam consonantem, propter Greca uerba, quibus consuete utimur, assumpsere Latini: neque enim aliter typum, uel zelum, uel cetera huiusmodi, quomodo scriberent, habebant.

Qui etiam post perceptionem Dominice fidei, , , , , , Grecas litteras, etsi non in alphabeti ordinem recipiunt, diuinis tamen paginis inditas continent: uidelicet, que duplici apud eos figura scribitur, quomodo apud Latinos littera H, intromittentes, propter auctoritatem nominis Ihesu; et ,  propter nomen Christi; , et , propter auctoritatem dominici sermonis, Ego sum et ; etenim tantum nomine discrepat, ceterum et figura et potestate nostrum a equiparat; Grecorum, ab r nostro et figura distat et nomine. Porro et hoc a nostris differunt, quod semper longe sunt, nostre autem omnes uocales sunt dichrone, hoc est, et breuibus syllabis habiles, et longis, quomodo et illorum , , ; nam et semper apud illos breues natura permanent.

Itaque omnes littere quibus utimur sunt uiginti et septem, uocales uidelicet octo, et consonantes undeuiginti; sed et de his uocalibus i et u plerumque in consonantium potestatem transeunt, cum aut ipse  inter se geminantur, ut iumentum, uinum, aut cum aliis uocalibus iunguntur, ut ianua, iecur, iocus, uanitas, ueritas, uolatus. u quoque nonnunquam sibi ipsa preponitur, ut uultus; sed et alterum consonantis locum tenet, cum uel Latine aurum, uel Euangelium Grece nominamus. Mirum autem quare dixerit Donatus eam interdum nec uocalem, nec consonantem haberi, cum inter q litteram consonantem et alteram uocalem constituitur, ut quoniam, quidem; nisi forte quia tam leniter tunc effertur, ut uix sentiri queat. uidetur autem non esse firma ratio: quam eius sententiam exponentes Pompeius uel Sergius, dicunt eam consonantem esse non posse, quia habet ante se alteram consonantem, id est, q; uocalem esse non posse, quia sequitur illam uocalis, ut quare, quomodo;  et ob id eam tunc non esse litteram scribunt. Quid enim? numquid, quando scribimus statim, dicendum est t consonantem esse non posse, quod ante se habeat alteram consonantem, id est s; imo et uocalem esse non posse, quia sequitur illam uocalis? Et cum dicimus stratum, r esse litteram fatendum est, cum et uocalis sequatur, et due precedant consonantes: t quoque nichilominus consonantem, cum eam et precedat alia consonans, et sequatur. I autem hoc proprium habet inter uocales ut quoties, locum tenens consonantis, alteram ante se in eadem  parte orationis habet uocalem, hanc et si natura breuis erat, semper eam positione faciat longam, ut maius, periurium, unde et duplex appellatur. X quoque littera consonans eiusdem potestatis, duplex nuncupatur, ut axis. Sunt et liquentes littere quatuor, l, m, n, r, que diuerso quidem modo, sed certa ratione plerumque in metro solitam consonantium uim amittere solent, et nonnunquam breues natura syllabas inueniuntur reddere longas.



2. De syllaba.

Syllaba est comprehensio litterarum, uel unius uocalis enuntiatio, temporum capax, quia omnis syllaba aut breuis est, et tempus recipit unum, quod atomum metrici uocant, ut pater; aut longa est, et duo recipit tempora, ut mater. Hic enim ma, cum  dicimus mater, longitudinem sui circumflexus tantum temporis bis occupat, quantum pa semel, cum acute dicitur pater. Sunt igitur longe syllabe, sunt breues, sunt communes; sed longe duobus modis fiunt, natura et positione. Natura quidem bifarie, aut productione uidelicet singularum uocalium, ut nauis, sedes, finis, omen, unus; aut duarum coniunctione, quod diphthongum uocant, ut euum, pena, augustus, Eurus, hei: ut Arator:

Hei mihi! iam uideo subitis lapsura ruinis.
Condita fama diu templi quoque nobilis edem.

uel cum dicimus Tydeus Tydei, ubi e et i non separamus, sed coniunctim proferimus, ne quintam potius quam [1 1Kb] primam declinationem significet: hoc Greca nomina sortiuntur; in Latinis non inuenitur  hec diphthongus. Positione autem longe fiunt syllabe modis sex: cum correpta uocalis aut in duas desinit consonantes, ut ast; aut in unam duplicem, ut dux; aut in unam desinit consonantem, et excipitur ab altera, ut arca; aut excipitur ab x duplici consonante, ut axis; aut ab i loco consonantis posita, ut Troia, que positio nonnunquam in metris [2 1Kb] tres diuiditur syllabas ut est illud,

Arma uirum tabuleque et Troia gaza per undas;
aut desinit in consonantem, et excipitur ab i uel u positis in loco consonantium, ut aduena, adiumentum.

Breues uero sunt syllabe que horum nichil habuerint; quod uero quidam inter longas syllabas non  [3 1Kb] annumerant, dum autumant, cum correpta uocalis excipitur a duplici littera z ut Mezentius, aut a duabus consonantibus, ut acre uel acris, falluntur. Nam et z quoties in eadem parte orationis breuem sequitur uocalem, potest eam producere, si ita uoluerit peta, ut gaza. Cum uero parte aliqua orationis in breuem uocalem terminata, sequens sermo a littera z incipit, nullam producendi habet potestatem; unde est: Et nemorosa Zacynthus.

Et r littera liquens eodem modo sicut et l, cum in medio sermone breuem sequitur uocalem, precedente  qualibet consonante, potest hanc petica licentia facere longam; cum uero utralibet liquida sequens consonantem in capite fuerit sermonis, non potest longam facere uocalem, que in fine uerbi precedentis naturaliter breuis extiterat. Sunt item syllabe que utroque modo et natura, scilicet, et positione, longe sunt, ut dens, gens, [1 1Kb] mons, fons, frons.



3. De communibus syllabis.

Communes autem syllabe modis fiunt nouem, quibus aut naturaliter longe, petica licentia, in breues, aut naturaliter breues transferuntur in longas. Breuis quippe transfertur in longam, cum correpta uocalis in eodem uerbo a duabus excipitur consonantibus, quarum posterior est liquida. Est enim breuis in hoc natura, ut: Mens tenebris [2 1Kb] operta suis. Est  longa positione in hoc: Mortisque tenebras. In quo Sergius modo iniusto utitur exemplo: Neue flagello. FLAGELLUM enim in capite uerbi habet liquidam litteram consonanti subiectam, prepositio nunquam breuem natura syllabam uerbi precedentis potest facere longam.

Item natura breuis syllaba ad uotum petarum transferri potest in longam, cum correpta uocalis in consonantem desinit, et excipitur ab h littera. Est natura breuis in hoc:

Porcinum tenuere gregem, niger hispidus [3 1Kb] horret.
Est uoluntate pete longa in hoc,

uir humilis mesto deiectus lumine terram.
Et item:

 Mors fera per hominem miserum sibi subdidit orbem.
Ubi item quidam grammaticorum dubium exemplum ponunt: Terga fatigamus hasta. Nam etsi non h sequeretur mus, tamen esse posset longa, petica licentia, quia plenis pedibus superfuit, sicut hoc, quod item ponunt, est:

Omnia uincit amor, et nos cedamus amori.
Ubi mor ideo potuit produci, quia post emensos pedes integros, partem terminat orationis, tametsi uocalis sequatur.

Tertius modus est syllabe communis, cum uerbum aliquod in uocalem desinens correptam excipitur a duabus consonantibus, quarum prior sit s. Est enim natura breuis in hoc Fortunati:

 Ordinibus uariis alba smaragdus inest.
Est positione longa in hoc Sedulii:

Adueniat regnum iam iamque scilicet illud

Cum uero s in capite uerbi fuerit consonanti alii subiecta, nequaquam potest ultimam uerbi prioris syllabam producere, que in breuem desierat: ut Sedulius,

Stare choro et placidis celestia psallere uerbis.
Et Fortunatus:

uocibus alternis diuina pemata psallunt.

 Falsoque definiuit Pompeius s non posse liquescere, nisi ipsa antecedat, ut: Ponite spes sibi quisque suas. Hanc uirgilius et in medio uerbo alteri consonanti prepositam, ubi commodum duxit, liquentium more transiliit:

Hortatur Mnestheus: Nunc nunc insurgite remis.

Nisi forte hunc uersum ita scandendum putamus, ut sit Horta spondeus, tur Mne spondeus, stheus nunc spondeus, coniunctis scilicet uocalibus, quod diphthongum uocant. Unde bene Donatus, cum de liquentibus litteris loqueretur, dixit specialiter de h et s littera: Sue cuiusdam potestatis est, que in metris plerumque uim consonantis amittit.

Est enim modus quartus syllabe communis, cum post pedem quemlibet una syllaba breuis remanserit  de uerbo, que uel in uocalem desinens excipiatur a consonante uerbi sequentis, uel in consonantem desinens excipitur a littera uocali. Est enim natura breuis in hoc:

Cuius onus leue est, cuius iuga ferre suaue est.

Est longa, permissu petico in hoc:

Frondea ficus erat, cuius in robore nullum.

Quod genus syllabe inter longas uel omnino refugiendum, uel parcissime usurpandum est. Unde et in recentioribus petis non facile eius inuenies exemplum, quamuis et apud uirgilium non rarissimum, apud Homerum non frequentissimum reperiatur.

Quintus modus est, cum pars orationis desinit in diphthongum, sequente statim uocali. Est enim per  naturam longa in hoc, Muse Aonides; est per licentiam breuis in hoc, Insule Ionio in magno, quod posteriores pete magis in una parte orationis fieri uoluerunt; unde huius [4 1Kb] et nostratibus facile pematibus inuenies. At cum diphthongus a uocali alterius uocabuli excipitur, tum hanc per synalepham [* 1Kb] transiliendam esse dicebant, ut Prosper in prefatione Epigrammatum:

Nec nostre hoc opis est, sed ab illo sumitur hic ros,
   Qui siccam rupem fundere iussit aquas.

Sextus modus est, ut Donatus ait, cum producta uocalis est, uocali altera consequente. Est enim longa in hoc:

O utinam in thalamos inuisi Cesaris issem.

 Breuis in hoc:

Te Corydon, o Alexi; trahit sua quemque uoluptas.

Quod moderni uersificatores in eadem potius parte orationis consuerunt facere, ut:

Eoi uenere magi, seuumque tyrannum.
Splendidus auctoris de uertice fulget Eous.

Et rursus longa est per naturam ita:

Angelus intacte cecinit properata Marie.

Breui per licentiam ita:

Exultat, Maria, cum prima affamina sensit.

Aut cum longa uocalis, uel etiam breuis [5 1Kb] quo  partem terminat orationis, excipitur a uocali alterius uerbi, priorem per synalepham absumunt, ut Prosper:

Nam si te uirtute tua ad celestia credas
   Scandere, de superis pulsus ad ima cadis.

Quamuis et Arator, imitatus ueteres, dixerit:

O utinam nostris uoluisses fida iuuentus
Consiliis parere prius, ne littora Crete
Linqueres, insanam rabiem passura profundi.

Septimus modus est, cum pronomen c littera terminatum uocalis statim sequitur. Est enim longa in hoc:

Non quia qui summus Pater est, et Filius hic est:
Sed quia quod summus Pater est, et Filius hoc est,
breuis in hoc:

Hic uir hic est, tibi quem promitti sepius audis.
Sed et aduerbium c littera terminatum, communem  syllabam facit. Est enim longa in hoc Paulini:

Donec aspirante Deo conatibus egris.

Breuis in hoc Prosperi:

Ut morbo obsessis prestanda est cura medendi,
   Donec in egroto corpore uita manet.

Octauus modus est, cum correptam uocalem in eadem parte orationis sequitur z, consonans Greca duplex. Est enim longa in hoc Iuuenci:

Difficile est terris affixos diuite gaza.
Est breuis in hoc eiusdem:

Et gaza distabat rerum possessio fulgens.

Nonus modus est quo, omnis syllaba nouissima uersus in quocunque metro indifferens est, que Grece , et ad uoluntatem pete uel correpta producitur,  uel corripitur producta; quod frequentius est quam ut exemplis indigeat. Sciendum est autem quod x littera duplex nunquam facit communem syllabam, sed cum in eodem uerbo sequitur uocalem, semper eam habet longam aut natura, ut pax, lex, lux, rex, uox; aut positione, ut fax, nex, nix, nox, nux, et exul, exitus et exitium. Cum uero in primordio uerbi fuerit, non potest producere ultimam syllabam prioris uerbi, quod in breuem desierat uocalem, ut:

Pontibus instratis conduxit littora Xerxes.

N quoque littera pari ratione  cum in medio uerbo consonanti alteri fuerit subiecta, precedentem syllabam siue natura seu positione semper  longam habet, ut regna, calumnia. Cum uero in primordio uerbi fuerit alii subiecta consonanti, ut Cneus, gnarus, profecto ultimam syllabam uerbi prioris, si in breuem desierit uocalem, breuem hanc ut fuerat remanere permittit, neque ullam producendi habet potestatem, Prospero teste, qui ait:

Nec tamen [1 1Kb] hoc toto depellit corpore gnarus
   Naturam errantum diuidere a uitiis.

Unde et inter liquidas annumeratur, tametsi non ita ut b uel r, que communes syllabas facere solent.



4. De primis syllabis.


Hec de differentia syllabarum paucis dicta sint, quas suis etiam exemplis ipse plurimum discernere potest, qui scansionem uersus heroici discere curauerit. Sed qui necdum ad hoc peruenit, hunc interim hortamur syllabas omnium partium orationis ex principio uersuum heroicorum diligentius scrutetur. Omnis enim uersus hexameter, qui sex pedibus, et pentameter qui quinque pedibus constat, primam syllabam longam habet, quia uel a spondeo uel a dactylo incipit, quorum prior pars [tollendum pars] duabus longis syllabis consistit, ut dicens; secundus longa et duabus breuibus, ut dicimus; et omnino cum Codicem hexametri uel elegiaci carminis assumis in manus, quamcunque paginam aperiens inspexeris, quemcunque uersum arripiens legeris,  absque ulla dubitatione primam syllabam aut natura aut positione longam inuenies, quia nimirum siue spondei siue dactyli constat esse principium. Item prima sepe syllaba ex compositione figure deprehenditur, ut si nescias qualis sit pius, ex compositione, que est impius, qualis sit pius cognoscitur, licet in aliquibus hoc fallat. Nam cum dicimus nubere, nu longa est; item cum dicimus innuba uel pronuba, fit breuis nu in compositione; item lux lucis, longa est lu; lucerna breuis est. Item homo breuis est ubique, humanus longa. Itur in antiquam syluam, [2 1Kb] longa est. Superumque ad lumen iturus, [3 1Kb] breuis est: sed hoc inueniri raro contingit; uerum si quelibet pars orationis prepositionibus componatur, primas syllabas ex his  cognoscimus. Nam talis manebit fere omnis composita syllaba, qualis et ipsa prepositio fuerit, ut deceptus, abundans. De, uidelicet longa et [4 1Kb] a breuis. Item ex ipsis prepositionibus ad et ob, in et sub, diuerse in uerbis ponuntur; nam corripiuntur cum crescendo [5 1Kb] dissyllaba reddunt, ut adit, obit, init, subit. Indifferenter sunt cum trisyllaba faciunt, ut [6 1Kb] adiicit, obiicit, iniicit, subiicit. Producuntur tantum cum tetrasyllaba ex se reddunt, ut adiicio, obiicio, iniicio, subiicio. Item producuntur que per pre et per que in primis syllabis scribuntur; breuiantur uero precium, precor, premo, prehendo, queror, hoc est, querelam depono, et que ex his per deriuationem, uel declinationem, uel compositionem, fieri possunt; et que coniunctio; item contra, breuiantur ex iisdem prepositionibus  in compositione, ut dehinc, profectus, professus, profusus, profatus, proauus, pronepos, et cetera. Sunt item aliquanta uerba que primas syllabas temporum ratione permutant, que subter collecta in omni preterito perfecto, [7 1Kb] et uel in omni preterito plusquamperfecto, uel in uno futuro modi tantum coniunctiui producuntur, [8 1Kb] ceteris autem modis et temporibus breuiantur, ut sunt hec, lego, legi, cum legero; faueo, faui, cum fauero; uenio, ueni, cum uenero; fugio, fugi, cum fugero; facio, feci, cum fecero; sedeo, sedi, cum  sedero; [1 1Kb] fodio, fodi, cum fodero; uideo, uidi, cum uidero; uoueo, uoui, cum uouero; iuuo, iuui, cum iuuero; ago, egi, cum egero; emo, emi, cum emero; lauo, laui, cum lauero; odio, odi, cum odero; sero, seui, cum seuero; sino, siui, cum siuero; caueo, caui, cum cauero. Item contra inueniuntur que in presenti tempore producta sunt, et in preterito breuiantur, ut pono posui, cogo cegi, do dedi, sto steti; item omnia uerba que in preteritis ante crescunt, in primis syllabis breuiantur, ut pendeo, pependi, tondeo totondi, posco poposci, curro cucurri, tendo tetendi, pello pepuli; item in uerbis que iisdem litteris scribuntur, notandum quod liber, si librum significat aut corticem, breuem habet li, si liberum, longam. Pila, si uas significat, longam habet pi; si spheram,  breuem. [2 1Kb] Domus, breuem habet do; doma, id est, tectum, longam. Plaga, cum clima significat, breuis est pla; cum uindictam, longa. Palus, paludis, breuis est pa; palus pali, longa. Populus, cum uulgus significat, breuis est po; cum arborem, longa. Nitens, a nitore, breuis est ni; nitens, a nisu longa; item educo educis, Ionga du; educo, educas, id est, nutrio, breuis. Concido, decido, incido, occido, si ad casum pertinent, correptam habent ci; si ad concisionem, productam. Colo, colis, breuis est co; colo, colas, longa. Placo placas, producta pla; placeo places, correpta. Pareo pares, id est, appareo, siue obtempero, producta pa; paro, paras, id est, preparo, et pario, paris, correpta. Parentes, cum apparentes significat, producta pa; cum genitores, correpta, sicut et parientes. Idem si  neutri generis est, corripitur; si masculini, producitur in utroque numero. Leuitas, si instabilitatem mentis designat, aut pusillitatem ponderis, breuis est le; si lenitatem tactus, unde ligna in edificio leuigata dicuntur, longa est.



5. De mediis syllabis.

Medias syllabas tribus modis cognoscimus, positione, diphthongo, et accentu; sed de positione et diphthongis, supra tractauimus. Accentus autem quasi adcantus dictus, quod ad cantilenam uocis nos faciat agnoscere syllabas: qui uocis accentus duo sunt, ad ea que [3 1Kb] tractauimus necessarii, correptus et productus. Correptus est, quoties sine ulla mora uocis medias syllabas enuntiamus, ut menia, tabula.  Productus est, quoties medias syllabas cum aliqua mora uocis exprimimus, ut fortuna, natura. Sciendum tamen est, quia illa que in uerbis i correpta proferuntur, cum in medium uenerint, et ipsum i in e mutauerint, ut legis, lege, legere, ubique breuiantur, excepto tamen cum a tribus excipiuntur consonantibus, b, m et t, ut legebam, legemus, legetur; cetera melius accentibus colliguntur, quia accentus in trisyllabis et tetrasyllabis, et deinceps, ita considerandus  est, ut si queratur imicissimorum quibus syllabis constet, ediscimus primam breuem exemplo, ut: Nimium dilexit amicum; secundam longam accentu inuenimus, tertiam longam positione, quartam breuem accentu, quia cum dicimus amicissimus, penultimam cum breui accentu inuenimus, quintam accentu longam; ultimam uero qualis sit, per singulas partes orationis monstrabimus in [4 1Kb] oratione subiecta.



6. De ultimis syllabis nominum, pronominum, et participiorum.

Nominatiuus singularis has habet breues: a, ut citharista, uinea, toreuma; e, ut sedile; o, ut ordo, uirgo; u, ut cornu; el, ut mel; il, ut uigil; ul, ut consul; m, ut tectum; n, ut carmen; us, ut iustus,  cursus, cedrus, nemus; ir, ut uir; or, ut doctor; t, ut caput. Has item longas: i, ut frugi; il, ut Tanaquil; ol, ut sol; as, ut facultas; c, ut halec. Item hec sunt, que in monosyllabis producuntur, in dissyllabis autem et trisyllabis uel in ceteris polysyllabis corripiuntur: ar, ut far, nar, Cesar; er, ut uer, pater; ur, ut fur, murmur; is, ut uis, glis, fortis; al, ut sal, Hannibal. Item torcular et puluinar producta, quia quibusdam placuit hoc torculare dici, non torcular; et hoc puluinare, non puluinar. S terminatus, si quinte declinationis fuerit, producitur, ut dies; si tertie, tunc longa est, cum genitiuus singularis non crescit, ut labes, cedes, tabes, pubes, clades, fames, uulpes, claues, edes, strages, Hercules, proles, nubes; quamuis quidam  nubs nominatiuum enuntiari [5 1Kb] maluerit; uel cum, crescens, e productam ante nouissimam syllabam habuerit, ut merces, quies, mercedis, quietis; uel cum monosyllaba fuerint nomina, aut de monosyllabis ducta, ut pes, bipes, sonipes; ubi notandum quod pes, sicut et sal et par, cum monosyllabum est, longa est. At cum per alios casus declinari ceperit, primam syllabam corripit; item Ceres, aries, paries, abies, nominatiuo et uocatiuo casu es producunt, at in ceteris casibus corripiunt; breuiatur uero es, si aut e in i mutauerit in genitiuo crescente, ut miles militis; aut breuem habuerit, ut seges segetis. Os monosyllaba, si ora significat, producitur; si ossa, breuiatur. Que tamen os syllaba cum in dissyllabis uel in trisyllabis uenerit, et media syllaba genitiui  producta natura [6 1Kb] permansit, tunc longa erit, ut nepos nepotis; si uero correpta, breuiatur, ut compos compotis. Us cum in genitiuo crescente longa permanserit, producitur, ut uirtus uirtutis, tellus telluris, excepto uno palus, quod in genitiuo disterminatur, palus, paludis. Unde est:

Regis opus, sterilisque diu palus, aptaque remis.
Si uero in genitiuo crescente non permanserit, aut non creuerit, corripitur, ut pectus, pectoris, uulgus,  uulgi. Genitiuus, datiuus et ablatiuus producuntur; sed genitiuus, cum tertie fuerit declinationis, cum ablatiuo suo e tantum littera terminato breuiatur, ut a fonte, fontis, excepto uno quod producitur, ab hac fame, quod ueteres huius famei, non huius famis; et huic famei, non huic fami declinabant. Ubi notandum quod nomina quinte declinationis, que in ei litteras genitiuo et datiuo casu terminantur, et has diuisas et utramque longam habent, ut faciei, diei, fidei; accusatiuus breuis est semper, uocatiuus similiter, excepto cum i terminatur, ut Laurenti. Ubi notandum quod nomina que in ius terminantur, in genitiuo casu duplici i efferuntur, in uocatiuo simplici, in utroque longam habent, ut filius, filii, o fili; uel certe uocatiuum in e correptam terminant,  ut impius, impie; qui etiam uocatiuus dum similis nominatiuo fuerit, regulam nominatiui sequitur, ut hec paupertas, et o paupertas. Nominatiuus, accusatiuus et uocatiuus plurales in masculino et feminino genere producuntur, corripiuntur in neutro. Ambo et duo, si neutra sunt, corripiuntur; si masculina, producuntur. [1 1Kb] Genitiuus in omnibus breuis est. Datiuus uel ablatiuus si in is terminantur, longi sunt, ut doctis; si in bus, breuiantur, ut rebus. In hac regula omnia nomina, pronomina, participia continentur. Sed pronominis declinatio in hoc tantum differt, quod in monosyllabis, que [2 1Kb] uocalibus constat , ut o, in quolibet casu producuntur; sed genitiuus cum in us terminatur, breuiatur, ut illius. Datiuus uero, sicut in nomine, semper longus est,  excepto mihi, tibi, sibi, que indifferenter dici possunt; sic reliqui quoque casus regulam sumunt ex nomine. In Grecis uero nominatiuus singularis has habet breues: a, ut ecclesia, baptisma; as, cum genitiuus dos habuerit, ut Arcas Arcados, Pallas Pallados; os cum in genitiuo diphthongum habuerit, ut Delos Deli; longas uero has, [3 1Kb] ut schole, synagoge, que Latina consuetudine [F. consuetudo] in a terminat; o ut Dido; an, ut Titan; en, ut lien, syren; in, ut delphin; on, ut Memnon; er, ut er, ether; as, ut Aeneas; es, ut Anchises. Genitiuus breuiatur, cum dos uel tos habuerit in fine, ut Arcados, pematos; datiuus, cum i, ut Palladi; accusatiuus, cum a uel on, ut Thesea, Delon. Alias longus est uocatiuus, cum a terminatur, in masculinis tantum [4 1Kb] longum  est, ut Aenea; nam in femininis corripitur, ut hec cathedra. E terminatus producitur, schole, synagoge, pentecoste, parasceue, exceptis his quorum nominatiuus os terminatur, ut Petros Petre. I terminatus corripitur, ut o Alexi. O finitus producitur, ut Dido. Nominatiuus et uocatiuus plurales, cum a uel es terminantur, breues sunt, ut rhetores, carismata, alias longi sunt, [5 1Kb] ecclesia. Genitiuus longus est, si tamen Grece fuerit declinatus, ut laon, cedron, id  est, populorum, cedrorum. Datiuus in s terminatus corripitur, ut Arcas; alias longus est, ut lais, id est, populis. Accusatiuus si in as fuerit terminatus, et a genitiuo singulari uenerit, os finito, corripitur, ut Arcados Arcadas, alias productione letatur ut ecclesias.



7. De ultimis syllabis uerborum et aduerbiorum.

In uerbis prime coniugationis producuntur a et as, ut ama, amas; in [6 1Kb] secunde e et es, ut sede, sedes; in tertie producte i et is, ut nutri, nutris; in tertie correpte breuiantur e et is, ut cerne, cernis. In omnibus o corripitur, ut amo, sedeo, cerno, nutrio, tametsi auctoritas uariet. Eadem in infinitiuo modo penultimas syllabas a, e, et i productas habent, ut amare, sedere, nutrire. Item e correptam, ut cernere.  Similiter in aliis modis productis eiusdem uocalibus, ut amarem, amares, amaret, et cetera ad suam formam; e correpta in uerbis tertie coniugationis [7 1Kb] correpte, ut cernerem, cerneres, et cetera. Item es corripitur, ut sum, es, et que ex his componi possunt, ut adsum, ades, possum, potes; item faxis, uelis, adsis [8 1Kb] longas, quia pluralis numerus ea producit, cum dicimus, producta media adsitis, uelitis, faxitis. Omnes in uerbis nouissime syllabe, que sunt huiusmodi, ut res et ses, longe sunt, quia producit eas numerus pluralis, ut amares, amaretis, amasses, amassetis. Item producenda sunt que in c terminantur, ut fac, dic, duc, induc; aut [9 1Kb] i, ut amaui, amari; aut in u, ut amatu. Corripiuntur autem que in m aut in es, ut amem, ames; uel in us, ut  amamus; uel in t, ut amat; uel in re, ut amare; uel in tis, ut amatis.

Aduerbia que in a terminantur, productione gaudent, ut una; que uero in e, ex nomine ueniunt, et comparationis gradus seruant, ut docte, doctius, doctissime, producuntur; si autem a se nascuntur, ut sepe, aut non comparantur, ut rite; aut in comparatione deficiunt, ut bene, male, breuiantur. I finita, preter quasi, ibi et ubi, uel que ex ipsis fiunt, ut sicubi, producuntur, ut heri. O indifferenter accipitur, ut falso. U producitur, ut noctu. L et r breuiantur, ut semel, pariter; ul, ut simul, m, ut tam. N uero, excepto [10 1Kb] non, en, an, ubique breuiatur, ut forsan. S breuiatur, ut magis, funditus, excepto cum a precessit, ut alias. C producitur, ut hic, illic,  adhuc. Monosyllaba producuntur, ut cur, plus, exceptis his, bis et ter. uerum ne dupliciter profertur; nam producitur, cum prohibendo dicitur:

Scrutari ne cura procax abstrusa laboret;

uel cum ponitur pro ut non, ut idem Prosper ait:

Et uindicta breuis sic noxia crimina finit,
   Ne sine fine habeat debita pena reos.
Corripitur autem, cum interrogando uel increpando ponitur, ut:

Tune, cruente, ferox, audax, insane, rebellis.
 [1 1Kb] S in numeris corripitur, ut toties, quoties, septies, decies.



8. De ultimis syllabis coniunctionum, prepositionum, et interiectionum.

Coniunctiones fere omnes corripiuntur; sed que a uel i terminantur, excepto qua, ita, nisi, producuntur, ut propterea, interea, si et ni. Que in n desinunt, si a uel i ante eam habuerint, producuntur, ut an, sin, alioquin. Cetere [2 1Kb] breuiantur, exceptis his que positione sunt longe, ut ast, aut.

Accusatiue prepositiones sole, que in a exeunt, producuntur, ut intra, et unum monosyllabum cis; ablatiue uero corripiuntur omnes, ut ab, exceptis monosyllabis que aut uocalibus constant, ut a, aut uocalibus terminantur, ut de. Communes prepositiones  correptas esse liquet, [3 1Kb] ut super. Nec de loquelaribus prepositionibus reticendum, tametsi non in fine, sed in principio uerborum semper ponantur, que sunt: am, co, con, di, dis, re, se. Quarum am et dis positionem querunt, ut amplector, disiungo, et ideo longe fiunt. Co dichrona est, ut cerceo, connecto. Con longa, ut coniicio. Di longa, ut dirigo. Se longa, ut secerno. Re autem ubique breuiatur, ut remitto, excepto refert cum distat significat: ut,

Preterea iam nec mutari pabula refert;
et uno uerbo reiicio,

Reiice, ne maculis infuscet uellera pullis.

Omnes interiectiones, si monosyllabe fuerint, producuntur, ut heu: cetere uero exemplo similium  partium orationis estimande sunt; item interiectiones omnes, ut Audacius ait, cum de Greco sermone mutuati sumus; ideo in nouissimis syllabis fastigium capiunt, ut pape, atat; eodem modo et cetere similiter, uel acutum uel circumflexum in ultimo sumunt accentum.



9. De pedibus.

Pes est syllabarum et temporum certa dinumeratio: dictus inde, quod hoc quasi pedali regula ad uersum utimur mensurandum. Sunt autem pedes disyllabi quatuor, trisyllabi octo, tetrasyllabi sedecim, singuli nominatim distincti; at qui ex his geminatis accrescunt sine nomine generaliter , id est, coniugationes dicuntur; unde fit, omnes pedes a disyllabis usque ad hexasyllabos  centum uiginti quatuor colligi, de quibus in Donato plenissime, quisquis uelit, inueniat; sed nos in presenti opusculo disyllabos tantum et trisyllabos meminisse sufficiat. Ergo disyllabi quatuor hi sunt: pyrrichius ex duabus breuibus, temporum duorum, ut amor; huic contrarius est spondeus, ex duabus longis, temporum quatuor, ut estas. Iambus ex breui et longa, temporum trium, ut parens. Huic contrarius est trocheus ex longa et breui, ut uersus, temporum trium. Trisyllabi octo hi sunt: tribrachys ex tribus breuibus, temporum trium, ut macula; huic  contrarius est molossus, ex tribus longis, temporum sex, ut Aeneas. Anapestus, ex duabus breuibus et longa, temporum quatuor, ut pietas; huic contrarius est dactylus, ex longa et duabus breuibus, temporum quatuor, ut regula. Amphibrachys ex breui et longa et breui, temporum quatuor, ut arena; huic contrarius est amphimacrus, ex longa et breui longa, temporum quinque, ut impotens. Bacchius, ex breui et duabus longis, temporum quinque, ut pete; huic contrarius est antibacchius, ex duabus longis et breui, temporum quinque, ut natura: hos sequuntur, ut dixi, pedes tetrasyllabi sedecim, pentasyllabi triginta duo, et asyllabi [L. hexasyllabi] sexaginta quatuor. Sed hec interim nostro operi, quod de arte metrica cudimus, satis esse putamus.



10. De metro dactylico, hexametro uel pentametro.


Metrum dactylicum hexametrum, quod et heroicum uocatur, eo quod hoc maxime heroum, hoc est uirorum fortium facta canerent, ceteris omnibus pulchrius celsiusque est; unde opusculis tam prolixis quam succinctis, tam uilibus quam nobilibus aptum esse consueuit. Constat autem ex dactylo et spondeo, uel trocheo, ita ut recipiat spondeum locis omnibus, preter quintum, dactylum preter ultimum; trocheum uero loco tantum ultimo, uel  spondeum ultimo loco semper, et in omnibus preter quintum; trocheum uero nusquam, quia etsi ultima breuis est natura, tamen spondeum facit, ad uotum petarum, quia  ultimam uersus omnes syllabam indifferenter  accipiunt, alioquin legitimum numerum uiginti quatuor temporum uersus hexameter non habebit, quia tot illum pro sui perfectione habere decebat, quot habet libra plena semiuncias. Huius exemplum:

Culmina multa polus radianti lumine complet;
Hoc metrum post Homerum Heroici nomen accepit, Pythium antea dictum, eo quod Apollinis oracula illo metro sint edita: huic cognatum est et quasi familiariter adherens, ita ut sine ipsius presidio nunquam id positum uiderim, metrum dactylicum pentametrum. Quod recipit spondeum loco primo et secundo, dactylum locis omnibus. Catalecton est in medio et in fine. Huius exemplum:

 Letanturque piis agmina sancta choris.
Huius metri uersus quidam ita scandendos astruunt, ut quinque absolutos pedes eis inesse doceant, spondeum siue dactylum loco primo et secundo, spondeum tertio semper, quarto et quinto anapestos, ueluti si dicam:

Querite regna poli, querite regna poli.
Querite dactylus, regna po dactylus, li que spondeus, rite re anapestus, gna poli anapestus. Quod rationi eiusdem metri, ni fallor, minus uidetur esse conueniens, cum uniuersi qui hoc metro usi sunt  uersum omnem in medio diuiserint, [1 1Kb] duabus penthemimeris constare uoluerint, quarum prior dactylum siue spondeum licenter in utraque regione [2 1Kb] reciperet, posterior solos dactylos [3 1Kb] in utroque: hoc autem et superius metrum ubi iuncta fuerint, elegiacum carmen uocatur. Eleos namque miseros appellant philosophi, et huius modulatio carminis miserorum querimonie congruit, ubi prior uersus est hexameter, sequens pentameter. Quo genere metri ferunt canticum Deuteronomii apud Hebreos et Psalmos CXuIII et CXLIu esse descriptos. Nam librum beati Iob simplici hexametro scriptum esse asseuerant. Obseruandum est autem in carmine elegiaco ne quid unquam de sensu uersus pentametri remaneat [4 1Kb] inexplicitum, quod in sequenti uersu  hexametro reddatur, sed uel uterque sensibus suis terminetur uersus, ut Sedulius:

Cantemus socii Domino, cantemus honorem,
   Dulcis amor Christi personet ore pio.
uel sibi mutuo prior hexameter ac pentameter subsequens, prout pete placuerit, conserantur, iuxta illud Prosperi:

Solus peccator seruit male, qui licet amplo
   Utatur regno, sat miser est famulus.
Nam sequentes uersiculi etsi his sunt subiuncti, sibimet sunt tamen inuicem coniuncti, et secundus primo dat supplementum. Sequitur enim,

Cum mens carnali nimium dominante tyranno
   Tot seruit sceptris, dedita quot uitiis.



11. Que sit optima carminis forma.

 At uero in hexametro carmine concatenatio uersuum plurimorum solet esse gratissima, quod in Aratore et Sedulio frequenter inuenies, modo duobus, modo tribus, modo quatuor aut quinque uersibus, nonnunquam sex uel septem, uel etiam pluribus adinuicem connexis, quale est illud:

Lot Sodomis fugiente chaos, dum respicit uxor,
In statuam mutata salis stupefacta remansit,
Ad penam conuersa suam: quia nemo retrorsum
Noxia contempti uitans discrimina mundi,
Aspiciens saluandus erit; nec debet arator
Dignum opus exercens, multum in sua terga referre.
Et Arator:

Iura ministerii sacris altaribus apti,
In septem statuere uiris, quos undique lectos
Leuitas uocitare placet, quam splendida cepit
Ecclesie fulgere manus, que pocula uite
 Misceat, et latices cum sanguine porrigat igni.
uerum huiusmodi connexio, si ultra modum procedat, fastidium gignit ac tedium: hymnos uero quos choris alternantibus canere oportet, necesse est singulis uersibus ad purum esse distinctos, ut sunt omnes Ambrosiani. Optima autem uersus dactylici ac pulcherrima positio est, cum primis penultima, ac mediis respondent extrema; qua Sedulius uti frequenter consueuit, ut:

Peruia diuisi patuerunt cerula ponti;
Et,

Sicca peregrinas stupuerunt marmora plantas,
 Et,

Edidit humanas animal pecuale loquelas.
Item in pentametro,

Dignatus nostris accubitare toris;
Et,

Rubra quod appositum testa ministrat olus.
Non tamen hoc continuatim agendum, uerum post aliquot interpositos uersus. Si enim uno modo pedes semper ordinabis, et uersus tametsi optimus sit, status statim uilescit: aliquando uersus nominibus tantum perficere gratum est, ut Fortunatus:

Lilia, narcissus, uiole, rosa, nardus, amomum,
   Oblectant animos gramina nulla meos.
Quod idem et in propriis fecit nominibus, ut:

Sara, Rebecca, Rachel, Hester, Iudith, Anna, Nemi,
   Quamuis precipue culmen ad astra leuent.
Fecit et in uerbis:

 Blanditur, refouet, ueneratur, honorat, obumbrat,
   Et locat in thalamo membra pudica sua.
Studendum preterea metricis, quantum artis docorum non obsistit, ut mobilia nomina fixis preponantur, sed nec concinentia nomina coniunctim ponantur, uerum interposita qualibet alia parte orationis, ut:

Mitis in immitem uirga est animata draconem.
Prius quam uirga posuit mitis, prius immitem quam draconem; sed et hoc discretim, id est interposito uerbo est animata: non quod hec semper obseruari necesse sit, sed quia cum fiunt, decori sint. Nam et Prosper mutato hoc ordine, fecit uersum decentissimum:

Moribus in sanctis pulchra est concordia pacis.
 Et item,

Lex eterna Dei stabili regit omnia nutu,
   Nec uario mutat tempore consilium.
Et Lucanus peta ueteranus, Cesaris et Pompeii prelia descripturus, ita incipit:

Bella per Aemathios plus quam ciuilia campos,
Iusque datum sceleri canimus, populumque potentem,
In sua uictrici conuersum uiscera dextra.
Cumque superba foret Babylon spolianda tropeis
Ausoniis, umbraque erraret Crassus inulta,
Bella geri placuit nullos habitura triumphos.



12. De scansionibus siue cesuris uersus heroici.

Scansionum autem in uersibus sunt species quatuor: coniuncta, distincta, mista, diuisa. Coniuncta, que ceteris laudabilior habetur, illa est, ubi nusquam pes cum uerbo finitur, ut:

Immortale nichil mundi compage tenetur.

 Distincta, ubi uerba cum pedibus terminantur, ut

Hec tua sunt bona sunt quia tu bonus omnia condis.
Quam uersificationis speciem rarissime inuenies; nam etsi non post duos uel tres pedes syllaba superfuerit, quam pentemimerim et heptamimerim [L. Penthemimerin et hepthemimerin] uocant, ratus haberi uersus nequit, sicut hic, post duos pedes sunt, post tres, tu superest. Mista est scansio, que utrumque in se habet, ut in quibusdam coniunctus, in quibusdam uero separatus sit uersus, ut:

Nobis certa fides eterna in secula laudis;
Et:

Pacificos Deus in numerum sibi prolis adoptat.
 Diuisa est, ubi primi tres pedes concatenati inter se a reliquis pedibus separati sunt, ut:

Inde Dei genitrix pia uirgo Maria coruscat.
Et Prosper:

Corde patris genitum creat et regit omnia uerbum.
Nec minus cesurarum intuendus est status, que et ipse sunt quatuor: pentemimeris, heptamimeris, catatriton trocheon, bucoliceptomen. Pentemimeris, ubi post duos pedes inuenitur semipes, qui uersum diuidat, et partem terminet orationis. Heptamimeris, ubi post tres pedes inuenitur syllaba: ut: Cum tua gentiles studeant. Dicta autem pentemimeris et heptamimeris Grece, quasi semiquinaria et semiseptenaria, quia cum per spondeos fiunt, hec quinque syllabis,  illa constat septem; et in hac quinta syllaba semipedem, in illa tenet septima. Catatriton trocheon, ubi tertio loco inuenitur trocheus, non quod in medio uersu esse possit, sed ablata una de dactylo syllaba, remanet trocheus, ut: Grandisonis pompare modis. Bucoliceptomen, ubi post quatuor pedes non aliquid remanet, ut:

Semper principium sceptrum iuge gloria consors;
Et,

Christus erat panis, Christus petra, Christus in undis.
Que cesura inde nomen habet, quod in bucolicis sepe inueniatur. Item ubi post duos pedes superest syllaba, comma dicitur; ubi post duos pedes nichil remanet, colon uocatur: que tamen nomina apud oratores indifferenter ponuntur, qui integram sententiam periodum appellant. Partes autem eius cola  et commata dicuntur, ut puta: Sustinetis enim si quis uos in seruitutem redigit, colon est. Si quis accipit, colon est. Si quis deuorat, colon est. Si quis extollitur, etc., usque ad plenam sententiam, cola sunt et commata. Plena autem sententia periodus est. Interpretatur autem colon membrum, comma incisio, periodus clausula siue circuitus.



13. De synalephe [* 9Kb] .

Synalepharum quoque commemorando ratio est, quia nonnunquam ultima uerbi syllaba uel particula syllabe uidetur absumi. Unde synalepha Grece dicitur, quasi quodam saltu transmittens. Fit autem duobus modis. Primo, cum aliqua pars orationis aut in uocalem litteram, aut in m consonantem desinit,  incipiente a uocali sequente parte orationis, illa que sequitur pars orationis precedentem uel litteram uocalem, uel syllabam que in m desierat, sua uocali absumit. Quod dico huiusmodi est:

Arcta uia est, uere que ducit ad atria uite.

Scanditur enim ita: Arcta ui dactylus, est ue spondeus, intercepta a syllaba per synalepham. Absumitur et particula syllabe, cum dicit idem Prosper:

Sumite quam magna apposuit sapientia mensam.

Scanditur enim ita: Sumite dactylus, quam ma spondeus, gnapposu dactylus, assumpta parte syllabe  per synalepham. Item pars syllabe, que in m desinit, synalepha intercipitur, cum dicitur:

Nullus enim est insons sola formidine pene,
   Qui sanctum et iustum non amat imperium.

Scanditur namque ita: Nullus e dactylus, nest in spondeus, absorpta m per synalepham, et item: Qui sanc spondeus, tet ius spondeus, absumente synalepha particulam syllabe um. Item tota syllaba que in m terminata est, per synalepham interit, cum dicitur:

Magnum presidium est sacro libamine pasci,
   Si cor participis crimina nulla premunt.

Scanditur namque sic: Magnum spondeus, presidi dactylus, est sa spondeus, intercepta um syllaba per synalepham. Quecunque ergo uerba in m terminantur, nisi positione cuiuscunque consonantis defendantur,  synalepha irrumpente syllabam ultimam aut [1 1Kb] perdunt, aut minuunt, excepto cum ab h littera sequens sermo inchoauerit; tunc etenim in arbitrio petarum est, utrum hec instar fortiorum consonantium synalepham arceat, an pro modo sue fragilitatis nichil ualeat. ualuit namque in hoc, quia uoluit peta:

Nomine Iohannem hunc tu uocitare memento.
Et:

Progenitum fulsisse ducem hoc celitus astra.
Item, nil iuuit ad propellendam synalepham, quam peta neglexit:

Qui pereuntem hominem uetiti dulcedine pomi.

Sciendum est autem quod nunquam in eadem parte orationis media fieri potest synalepha; uerum  si in medio uerbo due uocales ceunt, quarum prior sit longa, potest illa que sequitur priorem facere breuem de longa, si sic peta uoluerit, auferendi autem funditus potestatem non habet. Est autem naturaliter longa in illo Paulini, ut:

Ut citharas modulans unius uerbere plectri.
Est breuis licenter in illo Sedulii:

Unius ob meritum cuncti periere minores.
Item natura longa est in hoc Paulini:

Discutiebat ouans galea scutoque fidei.
Licentia breuis in hoc Prosperi:

Diuitias iam nunc promissi concipe regni,
   uirtute et fidei quod cupis esse tene.

Et hoc ut supra retulimus, inter communes syllabas computatur. Ubi autem in metris prendo pro  prehendo, uel secla pro secula legitur, uel aliquid huiusmodi, non est synalepha, sed syncope, que species est metaplasmi quia non littera uel syllaba [2 1Kb] scandendo aufertur: sed ne unquam scriberetur, libertate petica prouisum est. Unde illum Maronis uersiculum:

Nec tota tamen ille prior preeunte carina.
Ita scandendum esse ratio probat, ut primo sit: Nec to spondeus, ta tamen dactylus, ille pri dactylus, or pree dactylus, abbreuiata diphthongo propter uocalem que sequitur, unte carina, dactylus et spondeus,  qui terminent. Quis enim audiat uictorinum docentem, ut scandamus [1 1Kb] unte carina, facientes synalepham in media parte orationis, quod nunquam fecere priores? Fit autem synalepha in omni parte uersus, etiam in extrema, ut Prosper:

Sed rerum auctori nullus non cognitus ordo est.
Fit et post uersum synalepha, que ad sequentis uersus caput intendat, ut Paulinus:

Que decus omne operum perimebant improba fedaque
   Obice prospectum cecantia lumina complent.
Sunt namque ultimi uersus illius pedes dactylus et spondeus, Improba feda, at primi sequentis per synalepham, que obice dactylus, prospectum spondeus.



14. De episynalepha, uel dieresi.


Coniunctionem etiam solutionemque syllabarum, quam Greci episynalepham et dieresim uocant, ubi necesse est licitam scire metricum decet: coniunctionem uidelicet qua due de tribus; solutionem, qua due de una syllaba efficiuntur. Cuius exemplum coniunctionis:

Aedificant sectaque intexunt abiete costas.
Et:

Custodes sufferre ualent, labat ariete crebro
Ianua . . . . .
Et:

Tenuia nec lane per celum uellera ferri.

Abiete enim quatuor syllabas habet breues; stringe illud, et fit ab positione longa, quia a uocalis desinit  in b et excipitur ab i loco consonantis posita. Sic et ariete, naturaliter breuis est a, iunge r ad ipsam, iunge i et e sibimet, et fit ar syllaba positione longa, quia sequitur i loco consonantis posita. Item tenuia, stringe ten, et fac u consonantem, et sic de tetrasyllabo proceleusmatico facies trisyllabum dactylum. Tale est et: Fluuiorum rex Eridanus. Fluuio anapestus est; sed si facis stringendo unam syllabam fluu, alteram io, efficis de anapesto spondeum. Hec coniunctio siue solutio sepius in i uel in [2 1Kb] a litteris fit, quarum et in nostratibus petis multa habes exempla, ut Paulinus:

Sum profugus mundi, tanquam benedictus Iacob
Fortunatus:

 Dirigit: et Iacobos terra beata sacros.
Hic i et a discindit, ille conglutinat. Item Paulinus:

Parietibus nouitas latet intus operta uetustas.
Parieti dactylum fecit de proceleusmatico, conglutinatis contra naturam a et r in unam syllabam, i et e in alteram. Item Sedulius disiunctis u et a:

Cuius onus leue est, cuius iuga ferre suaue est.
Prosper coniunctis:

Nec Christi [3 1Kb] exemplo suauior exit odor.
Item Paulinus, diuisis u et i iuxta naturam:

Conscia seruitii quid gesseris, et cui tandem.
 Fortunatus, connexis iuxta licentiam peticam:

Cui tamen hoc opus est eum uirginitatis honore,
   Ut placeat sponso mens moderata suo.
Item, disiunctis eisdem in alio pronomine, Paulinus:

Cum subito aut illis corda hostibus, aut huic ora.
Prosper, conglutinatis:

Huic homo, si recte famulatur, proximus heret.
Maro, e et i coniunctis:

Tityre, pascentes a flumine reice capellas.
Item alibi seiunctis iuxta naturam:

Reice ne maculis infuscet uellera pullis.
Iungit, nisi fallor, et Paulinus easdem, ubi ait:

Ast alii pictis accendunt lumina cereis.
 Nisi forte dactylum in ultima uersus regione contra morem posuisse dicendus est. Recipit et r littera solutionem, quamuis ordine dissimili; ibi enim, discussis siue conglutinatis uocalibus, syllaba contra naturam aut accrescit, aut interit: hic autem ea uocali, que nequaquam ascripta est, in sono uocis assumpta superaccrescere tamen syllaba consueuit, ut:

Illi continuo statuunt ter dena argenti.
Et Paulinus:

Et spatii cepere et culminis incrementa.
Et rursus:

Sic prope, sic longe sita culmina respergebat.
Et Prudentius, in Psychomachia, dixerat hec:

. . . . . Et leta libidinis interfecte.
 Et idem in eadem:

Palpitat atque aditu spiraminis intercepto.

Neque enim in quinta regione uersus heroici spondeum ponere moris erat, sed ita tamen uersus huiusmodi illos uoluisse scandere reor, ut addita in sono uocali, quam non scribebant, dactylus potius quam spondeus existeret; uerbi gratia, Interecepto, increementa, interefecte, resperigebat, et per synalepham denarigenti. Quod ideo magis r littera quam cetere consonantes patitur [4 1Kb] , que quia durius naturaliter sonat, durior efficitur, cum ab aliis consonantibus excipitur, atque ideo sonus ei uocalis apponitur, cuius temperamento eius leuigetur asperitas: quod etiam in cantilenis Ecclesiasticis sepe in eadem  r littera facere consueuerunt, qui antiphonas uel responsoria, uel cetera huiusmodi, que cum melodia dicuntur, rite dicere norunt. Sed et hoc commemorandum, quia cum nomina, que in ius uel in ium terminantur, duo ii in genitiuo habere debeant, casu duarum eque syllabarum, metrici nonnunquam in eodem genitiuo casu unam syllabam pro duabus proferunt, uel ablata uidelicet una i de duabus, uel ambabus in unam syllabam geminatis, quamuis id fieri posse plurimi, Donato teste, negent; dicit enim Paulinus:

Oblectans inopem sensu fructuque peculii.
 Quod si quis dixerit hic eum more antiquo dactylum in fine posuisse uersiculi, legat quod idem alibi dicitur:

Excoluit biiugis laquearii et marmore fabri.
Excolu dactylus, it biiu, dactylus, gis laque dactylus. Quis est ergo pes quartus? arii et, habet enim quatuor syllabas, longam, breuem, et duas longas. Epitritus in heroico uersu esse non potest, forte ergo spondeus est, absumente synalepha duas uocales superuentu unius; quod non facile uel a grammaticis permissum, uel a petis usurpatum inuenies, tametsi dixerit Fortunatus:

uincentii Hispania surgit ab arce decus.

Cuius scansio uersus par est prefati, nisi forte regulam Lucilii secuti sunt, qui Lucilium et Aemilium  et cetera nomina, que ante u habent i, non solum in uocatiuo, sed etiam in genitiuo casu per unum i scribi posse existimant.



15. Quod et auctoritas sepe et necessitas metricorum decreta uiolet.

Attamen intuendum est nobis, quia et auctoritas nonnunquam et necessitas metrice discipline regulas licite contemnit. Necessitas quidem in his uerbis, que non aliter in uersu poni possunt, ut sunt ea que quatuor syllabas breues habent, ut Italiam, basilica, religio; uel tres primas breues, ut reliquie; uel unam in medio breuem, ut ueritas, trinitas, que neque dactylum consuetum, neque spondeum facere possunt, quod in propriis nominibus maxime solet euenire. Huius exemplum:

 Italiam sequimur fugientem, et mergimur undis.
Litteram i contra naturam pro longa posuit, quia non aliter Italiam, quam sepius erat nominaturus, appellare ualebat, nisi aut syllabam, que natura breuis erat, produceret, aut tribrachym loco dactyli poneret. Sic cum, de apibus loquens, aluearia nominare uellet, necessitate posuit antibacchium in uersu dactylico, ut:

Seu lento fuerint aluearia uimine texta
Et Paulinus:

Qui simul ac sancta pro religione coistis.
Re contra naturam pro longa posuit, quia non aliter hoc nomen uersus hexameter recipere ualebat. Tale est et illud eiusdem:

Basilicis hec iuncta tribus patet area cuncti
 Namque alibi pro breui ponitur eadem syllaba, dicente Fortunato:

Hic Paulina, Agnes, Basilissa, Eugenia [1 1Kb] regnat.
His et aliis huiusmodi necessitatibus credo factum, quod de libro beati Iob loquens Hieronymus, cum dixisset, eum maxima ex parte uersibus hexametris apud Hebreos esse descriptum, addidit: Qui, dactylo spondeoque carentes, propter idioma lingue crebro recipiunt et alios pedes eorumdem quidem temporum, sed non earumdem syllabarum. Auctoritate autem contemnitur regula grammaticorum, ut Sedulius in  clausula carminis, cuius supra meminimus, cum dixisset:

Gloria magna Patri, semper tibi gloria, Nate,
Subdit:

Cum sancto Spiritu gloria magna Patri.

Spiritus enim primam syllabam habet longam. Unde uera scansio uersus istius hec est: cum san spondeus, cto spiri antibacchius, et non dactylus; sed peta, ut gloriam sancte et indiuidue Trinitatis clara uoce decantaret, neglexit regulam grammatice dispositionis. Idem ipse in carmine Paschali:

Sic ait ipse docens: Ego in Patre et Pater in me.

Sic enim scanditur: Sic ait dactylus, ipse do dactylus, cens e trocheus, gin pa spondeus, ablato o per synalepham. Aut si scandere uis cens ego, et facere  dactylum, contra morem ipsius Sedulii, quem per omnia seruauit, agis ut immunis stet uocalis altera superueniente uocali. Idem in eodem opere:

Clarifica, dixit, nomen tuum, magnaque celo.

In quo ut ueritatem dominici sermonis apertius commendaret, postposuit ordinem discipline secularis. Idem iterum:

Scribitur et titulus: Hic est rex Iudeorum;
quod quomodo scandendum iudicauerit, uideat qui potest, utrum Iudeorum duos spondeos quinta et sexta regione contra morem, an solutis syllabis, iuxta quod supra monstrauimus, dactylum fieri uoluerit et spondeum.



16. Ut prisci pete quedam aliter quam moderni proposuerint.

 Nam et in exemplis antiquorum inueniuntur alii quoties duo spondei in fine uersus sicut et duo dactyli nonnunquam, ut sunt illa Maronis:

At tuba terribilem sonitum procul excitat horrida.
Et,

Aut leues ocreas lento ducunt argento.

Quamuis hoc rarissime inueniatur, nisi ita ordinatum, ut et dactyli, qui in fine est, ultima syllaba per synalepham sequenti uersui iungatur; et spondeus, qui in quinta regione est, r litteram habeat alteri consonanti, uel prepositam, uel subiectam, cuius duritia per adiectam uocalem leuigata, dactylus sentiatur in sono, cum appareat spondeus in scripto, quod utrumque ut fiat, exemplis supra monstrauimus, quia et aliis in metrico opere regulis multum  libere utebantur, quas moderni pete distinctius ad certe normam definitionis obseruare maluerunt. Nam et uocalem breuem que q et u et uocali qualibet exciperetur uoluerunt esse communem, ut Lucretius:

Que calidum faciunt aque tactum atque uaporem.
Et uocalem in fine uerbi breuem que exciperetur a consonante et liquida inter communes syllabas deputarunt, ut uirgilius:

Aestusque pluuiasque et agentes frigora uentos.
Et,

Si tibi lanitium cura est, primum aspera sylua
Lappeque tribulique absint: fuge pabula leta.

 Quod nunc pete in eadem parte orationis, ut supra docuimus, magis fieri oportere decernunt. Idem uocalem in fine uerbi correptam que excipitur a littera z inter communes syllabas deputauit, ut: Eurique Zephyrique tonat domus. Qui eadem libertate synalepha utebatur, si quidem et m, ubi uoluit in fine uerbi positam a superuenientis uocalis absumptione reseruauit, ut: Iterum iterumque mouebo. Et longam uocalem longam remanere permisit, ut:

Sit pecori apibus quanta experientia parcis.
Et longam cum uoluit, breuiauit, ut:

Et multum formosa uale, uale, inquit, Iola.
Et:

Credimus an qui amant ipsi sibi somnia fingunt.
Et diphthongum reseruauit, ut:

 Ulla moram fecere neque Aonie Aganippe.
Et eamdem breuiauit, ut: Insule Ionio in magno; que cuncta posteriores petas, ut dixi, distinctius obseruare reperies.



17. De metro Phalecio.

uerum quia de metro heroico que uidebantur, tractauimus, libet et aliorum genera metrorum, ea duntaxat que magis usui [1 1Kb] habere reperimus, parumper commemorare. Est igitur metrum dactylicum Phalecium pentametrum, quod constat ex spondeo et dactylo et tribus trocheis. Huius exemplum,

Cantemus Domino Deoque nostro,
Cui [2 1Kb] gloria cum honore pollens,
Sese magnificis decorat actis,
Dum currus celeres Aegyptiorum,
 Iunctis equitibus grauique turba,
Rubri marmoris enecat fluentis,
Adiutor [3 1Kb] ualide mee salutis,
Plebem de medio tulit profundo.
Custos et genitor salusque uera
Hic est, hic dominus meus et altor,
Ipsum conspicua sacrabo laude,
Est qui progenitor mei parentis.
Ipsum uocibus arduis fatebor,
Qui bellum tulit obruitque fortes,
Dignus nomine quo Deus uocatur.



18. De metro Sapphico.

Metrum dactylicum Sapphicum pentametrum constat ex trocheo, spondeo, dactylo et duobus trocheis, cui metro post tres uersus comma heroicum subiungitur. Hoc metro sanctus antistes Paulinus sextum beati confessoris Felicis librum composuit, cuius principium est:

 Iamne abis et nos properans relinquis,
Quos tamen sola regione linquis
Semper adnixa sine fine tecum
   Mente futurus.
Et paulo post dicit:

Sicut Aegypto preeunte quondam,
Noctis et dense tenebris operta,
Qua Dei [4 1Kb] iussu sacra gens agebat,
   Lux erat orbi.
Que modo in toto species probatur,
Orbe, cum sancte pia pars fidei
Fulgeat Christo, reliquos tenebris
   Obruat error.
Sic [5 1Kb] mea qua se feret actus hora,
 Cuncta Niceta Dominus secundet,
Donec optatam patriam uehatur
   Letus ad urbem.



19. De metro tetrametro catalectico.

Metrum dactylicum tetrametrum catalecticum constat ex spondeo, dactylo, catalecto, dactylo, spondeo; quo usus est sanctus Ambrosius in precatione pluuie, cuius exordium hoc est:

Squalent arua soli puluere multo;
Pallet siccus ager, terra faciscit;
Nullus ruris honos, nulla uenustas,
Quando nulla uiret gratia florum;
Tellus dura sitit nescia roris,
Fons iam nescit aquas, flumina cursus.
Cuius finis hic est:

Iam celos reseres aruaque laxes,
Fecundo, placidus, imbre rogamus;
Elie meritis impia [6 1Kb] feda
 Donasti pluuiam, nos quoque dones.

Idem usus est eodem metro in postulatione serenitatis, quod ita incipit:

Obduxere polum nubila celi,
Absconduntque diem sole fugato,
Noctes continuas sidere nudas.
At finis ita:

Iesu, parce tua morte redemptis:
Prior diluuium protulit etas,
Ut mundaret aqua crimina terre;
Sed mundata tuo sanguine terra est,
Iam nunc missa ferens ore columba,
Ramum pacifice munus oliue,
Exutas liquido flumine terras,
Leto significet lapsa uolatu.



20. De metro iambico hexametro.

Metrum iambicum hexametrum recipit iambum locis omnibus; tribrachym locis omnibus preter nouissimum;  spondeum, dactylum et anapestum locis tantum imparibus; pyrrichium loco tantum ultimo. Quo nobilissimus Hispanorum scholasticus, Aurelius Prudentius Clemens scripsit proemium Psychomachie, id est, librum qui est de uirtutum uitiorumque Pugna, heroico carmine composuit; ita enim inchoat:

Senex fidelis prima credendi uia
Abram, beati seminis serus pater,
Adiecta cuius nomen auxit syllaba,
Abram parenti dictus, Abraham Deo



21. De metro iambico tetrametro.

Metrum iambicum tetrametrum recipit iambum locis omnibus, spondeum tantum locis imparibus. Quo scriptus est hymnus Sedulii,

A solis ortus cardine,
 Ad usque terre limitem,
Christum canamus principem.
Sed et Ambrosiani eo maxime currunt:

Deus creator omnium
Iam surgit hora tertia,
Splendor paterne glorie,
Aeterne rerum conditor.
Et ceteri perplures. In quibus pulcherrimo est decore compositus hymnus beatorum martyrum, cuius loca imparia [7 1Kb] spondeus, iambus tenent paria; cuius principium est:

Aeterna Christi munera,
Et martyrum uictorias,
 Laudes ferentes debitas
Letis canamus mentibus.

Recipit hoc metrum aliquoties, ut scribit Mallius Theodorus, etiam tribrachym locis omnibus, preter nouissimum, dactylum et anapestum locis tantum imparibus. Unde est:

Gemine gigas substantie
Alacris ut currat uiam.
Ceterorum raro habemus exempla.



22. De Metro Anacreontio.

Metrum iambicum tetrametrum [1 1Kb] Colophon, quod Anacreontium dicunt, recipit anapestum, duos iambos et semipedem; quo usus est Prosper Tyro in principio exhortationis ad coniugem, ita dicens:

Age iam, precor, mearum
Comes irremota rerum
Trepidam breuemque uitam
 Domino Deo dicamus.
Celeri uides rotatu
Rapidos dies meare,
Fragilisque membra mundi
Minui, perire, labi.
Fugit omne quod tenemus,
Neque fluxa habent recursum,
[2 1Kb] Cupidasque uana mentes
Specie trahunt inani.
Ubi nunc imago rerum est,
Ubi sunt opes potentum,
Quibus occupare captas
Animas fuit uoluptas?



23. De metro trochaico.

Metrum trochaicum tetrametrum, quod a petis Grecis et Latinis frequentissime ponitur, recipit locis omnibus trocheum, spondeum omnibus preter tertium. Currit autem alternis uersiculis, ita ut prior  habeat pedes quatuor, posterior pedes tres et syllabam. Huius exemplum totus hymnus ille pulcherrimus:

Hymnum dicat turba fratrum,
Hymnum cantus personet,
Christo regi concinentes,
Laudes demus debitas.

In quo aliquando et tertio loco prioris uersiculi spondeum reperies, ut:

Factor celi, terre factor,
Congregator tu maris.
Et,

uerbis purgas lepre morbos.



24. De rhythmo.

Hec de metris eminentioribus commemorasse sufficiat, quorum exempla copiosiora apud scriptores inuenimus; preterea sunt metra alia perplura que in libris Centimetrorum simplicibus monstrata  exemplis quisquis cupit, reperiet. Reperiuntur quedam et in insigni illo uolumine Porphyrii pete, [3 1Kb] quod ad Constantinum Augustum missum meruit de exsilio liberari. Que quia pagana erant, nos tangere non libuit. uidetur autem rhythmus metris esse consimilis, que est uerborum modulata compositio non metrica ratione, sed numero syllabarum ad indicium aurium examinata, ut sunt carmina uulgarium petarum. Et quidem rhythmus sine metro esse potest, metrum uero sine rhythmo esse non potest: quod liquidius ita definitur. Metrum est  ratio cum modulatione; rhythmus modulatio sine ratione: plerumque tamen casu quodam inuenies etiam rationem in rhythmo non artificis moderatione seruatam, sed sono et ipsa modulatione ducente, quem uulgares pete necesse est rustice, docti faciant docte; quomodo et ad instar iambici metri pulcherrime factus est hymnus ille preclarus:

Rex eterne Domine,
Rerum creator omnium
Qui eras ante secula
Semper cum patre filius
Et alii Ambrosiani non pauci. Item ad formam metri trochaici canunt hymnum de die iudicii per alphabetum:

Apparebit repentina
Dies magna Domini,
Fur obscura uelut nocte
 Improuisos occupans.



25. Quod tria sunt genera pematis.

Sane quia multa disputauimus de pematibus et metris, commemorandum in calce quia pematum genera sunt tria; aut enim actiuum uel imitatiuum est, quod Greci dramaticon uel [4 1Kb] micton appellant; aut enarratiuum, quod Greci exegematicon uel apangelticon nuncupant; aut commune uel mistum, quod Greci cenon uel micton uocant. Dramaticum est, uel actiuum, in quo persone loquentes introducuntur, sine pete interlocutione, ut se habent tragedie et fabule. Drama enim, Latine fabula dicitur; quo genere scripta est illa Ecloga,

Quo te, Meri, pedes, an quo uia ducit in urbem.
 Quo apud nos genere Cantica canticorum scripta sunt, ubi uox alternans Christi et Ecclesie, tametsi non hoc interloquente scriptore, manifeste reperitur. Exegematicon est, uel enarratiuum, in quo peta ipse loquitur sine ullius interpositione persone, ut sunt tres libri Georgici toti, et prima pars quarti; item Lucretii carmina, et his similia. Quo genere apud nos scripte sunt Parabole Salomonis et Ecclesiastes, que in sua lingua, sicut et Psalterium, metro constat esse conscripta. Cenon est, uel micton, in quo peta ipse loquitur, et persone loquentes introducuntur, ut sunt scripta et Ilias et Odyssea Homeri, et Aeneis uirgilii; et apud nos historia beati Iob, quamuis hec in sua lingua non tota petico,  sed partim rhetorico, partim sit metrico uel rhythmico scripta sermone.

Hec tibi, dulcissime fili, et colleuita Cuthberte, diligenter ex antiquorum opusculis scriptorum excerpere curaui, et que sparsim reperta, diutino labore collegeram, tibi collecta obtuli, ut quemadmodum in diuinis litteris statutisque ecclesiasticis imbuere studui, ita [5 1Kb] etiam metrica arte, que diuinis non est incognita libris, te solerter instruerem: cui etiam de figuris uel modis locutionum que a Grecis schemata uel tropi dicuntur,  paruum subiicere libellum non incongruum duxi; tuamque dilectionem sedulus exoro ut lectioni  operam impendas, illarum maxime litterarum in quibus nos uitam habere credimus sempiternam.





DE SCHEMATIS ET TROPIS SACRAE SCRIPTURAE LIBER. 



PARS PRIMA.---DE SCHEMATIS.

 Solet aliquoties in Scripturis ordo uerborum, causa decoris, aliter quam uulgaris uia dicendi habet, figuratus inueniri: Quod grammatici [1 1Kb] Grece schema uocant, nos habitum, uel formam, uel figuram recte nominamus, quia per hoc quodammodo uestitur et  ornatur oratio. Solet iterum tropica locutio reperiri, que fit translata dictione a propria significatione ad non propriam similitudinem, necessitatis aut ornatus gratia. Et quidem gloriantur Greci talium se figurarum uel troporum fuisse repertores.

Sed ut cognoscas , cognoscant item omnes, qui hec legere uoluerint, quod sancta Scriptura ceteris omnibus scripturis non solum auctoritate, quia diuina est, uel utilitate, quia ad uitam ducit eternam, sed et antiquitate, et ipsa preeminet positione dicendi, ideo placuit mihi, collectis de ipsa exemplis, ostendere quia nichil huiusmodi schematum, siue troporum ualent pretendere [2 1Kb] ullis seculis eloquentie magistri, quod non [3 1Kb] illa precesserit [4 1Kb] .

 Sunt autem multe species schematum et troporum: tamen precipua aliquot schemata et tropos selectiores Scriptura habet, tanquam excerptos ex istis qui sunt grammaticis familiares, quorum primus tropus, metaphora, est omnium generalissimus; nam ceteri omnes, huius speciei uidentur esse: Metaphora, catachresis, metalepsis, metonymia, antonomasia, characterismos, exoche, epitheton, synecdoche, onomatopeia, periphrasis, hyperbaton, hysterologia, hysteron-proteron, anastrophe, parenthesis, synchesis, tmesis, diacope, hyperbole, allegoria, ironia, antiphrasis, enigma, carientismos, paremia, sarcasmos, asteismos, mycterismos, homeosis, homeologia, soresmos, icon, icasmos, catatyposis, hypotyposis, metastasis, enargia non energia, parabola,  antapodosis, paradigma.

Hucusque habes nomenclaturam troporum grammaticorum, nunc uero schematum: Prolepsis, zeugma, protozeugma, mesozeugma, hypozeugma, hysterozeugma, synezeugmenon, enexerumenon, hypozeuxis, syllepsis, asyntheton uel asyndeton, dialyton, polysyntheton, anadiplosis, anaphora, epanalepsis, epizeuxis, epimone, paronomasia, prosonomasia, schesis onomatôn, paromeon,  homeoteleuton, homeoptoton, polyptoton, metabole, hyrmos, diasyrmos, climax.

Grammatici tamen alia habent figurarum genera tali ordine: primo, orationis uitia, barbarismum, scilicet, et solecismum. Secundo, obscurum, et  inordinatum. Tertio, deinde, metaplasmum. Postremo, schemata et tropos.

Obscure orationis species sunt: Acyrologia, pleonasmos, perissologia, amphibologia, tautologia, battologia, macrologia, eclipsis, aposiopesis, enigma.

Inordinate orationis species sunt: Tapinosis, eschrologia, cacozelia, cacosyntheton, cacophaton.

Metaplasmi uero species he sunt: Metaplasmus, prosthesis, epenthesis, anadiplosis, epectasis, paragoge, apheresis, syncope, apocope, ectasis, systole, dieresis, syneresis, eclipsis, synalepha, antithesis, metathesis, parallage.

His autem enumeratis, accipe eminentiora decem et septem schemata diuine Scripture. Prolepsis,  preoccupatio; zeugma, coniunctio; hypozeuxis, subiunctio; syllepsis, conceptio; anadiplosis, replicatio; anaphora, relatio; epanaphora, subrelatio; epanalepsis, repetitio; epizeuxis, congeminatio; paronomasia, denominatio; schesis onomaton, affectio; paromeon, similitudo; homeoteleuton, similis terminatio; homeoptoton, ex similibus casibus; polyptoton, ex pluribus casibus; hyrmos, conuenientia; polysyndeton, abundans coniunctionibus; dialyton, aut asyntheton, seu asyndeton, dissolutio.

Prolepsis, preoccupatio, siue presumptio, dicitur. Figura est quando ea que sequi debent anteponuntur, quemadmodum habetur in psalmo LXXXuI: Fundamenta eius in montibus sanctis, diligit Dominus portas Sion. Ante posuit eius, et postea cuius, id est, Domini.  Item psalmo XXI: Diuiserunt sibi uestimenta mea, et super uestem meam miserunt sortem, pro diuident, et mittent. Item Ezechiel I, nichil anteponens, ita incipit: Factum est in tricesimo anno, etc. Sermonem coniunctionis posuit, nichil aliud ante cui hoc subiungeretur, preponens.

Zeugma coniunctio dicitur, figura quando multa pendentia, aut uno uerbo, aut una sententia, concluduntur. Uno uerbo, ut Apostolus ait ad Ephesios, Iu:  Omnis amaritudo et ira et indignatio et clamor et blasphemia tollatur a uobis. Sententia autem, quemadmodum Psalmista in psalmo XIu preponens: Qui ingreditur sine macula, et operatur iustitiam; qui loquitur ueritatem in corde suo; qui non egit dolum in lingua sua, nec fecit, etc. Ad ultimum ita concludit: Qui facit hec, non commouebitur in eternum.

Hypozeuxis est figura superiori contraria, ubi singula uerba, uel sententie, singulis quibusque clausulis subiunguntur. Tale est et illud; in uerbo, ut Psalmo CXLIu: uirtutem terribilium tuorum dicent, et magnitudinem tuam narrabunt; memoriam abundantie suauitatis tue eructabunt, et in iustitia tua exsultabunt. Item : Siue prophetie  euacuabuntur, siue lingue cessabunt, siue scientia destruetur.  Sententie, quemadmodum habetur psalmo XXuI: Si consistant aduersum me castra, non timebit cor meum; si exurgat aduersum me prelium, in hoc ego sperabo.

Syllepsis est cum casus discrepantes in unam significationem congregamus, ueluti habetur in psalmo LXXuII: Attendite, populus meus, legem meam. Item psalmo CXLIX: Ad faciendam uindictam in nationibus, increpationes in populis. Quod enim ait, ad faciendam, numeri singularis est, quod addidit, Increpationes, pluralis est.

Fit etiam syllepsis in sensu, id est, ubi pro multis unus, uel pro uno multi ponuntur. Pro multis unus, ut psalmo septuagesimo septimo: Immisit in eis muscam caninam, et comedit eos rana, et exterminauit  eos: cum non solum unam ad exterminandos Aegyptios muscam uel ranam, sed innumeras immitteret.

Item pro uno multi, quemadmodum habetur psalmo II: Astiterunt reges terre, et principes conuenerunt in unum; reges enim pro Herode, principes pro Pilato positos, apostoli intellexerunt, quemadmodum continetur in Actibus Apostolorum quarto capite.

Anadiplosis est congeminatio dictionis, que in ultima parte precedentis uersus, et prima sequentis iteratur, ueluti habetur in psalmo CXXI: Stantes erant pedes nostri in atriis tuis, Ierusalem, Ierusalem que edificatur ut ciuitas. Item apud Ieremiam, capite secundo: Me dereliquerunt fontem aque uiue, et foderunt sibi cisternas, cisternas dissipatas, que continere non ualent aquas.

 Anaphora est relatio, cum eadem dictio bis sepiusque per principia uersuum repetitur, quemadmodum habetur psalmo XXuI: Dominus illuminatio mea, et salus mea, quem timebo? Dominus defensor uite mee, a quo trepidabo? Et infra: Si consistant aduersum me castra, non timebit cor meum. Si exsurgat aduersum me prelium, in hoc ego sperabo.

Fit etiam anaphora ut eodem uersu, per principia sensuum, quemadmodum psalmo XuIII: uox Domini in uirtute, uox Domini in magnificentia, uox Domini confringentis cedros. Que figura in Psalmis usitatissima est.

Hanc quidam epanaphoram uocant.

Epanalepsis est sermonis in principio uersus positi in eiusdem fine repetitio, quemadmodum Apostolus  ad Philippenses, qua to capite: Gaudete in Domino semper, iterum dico, gaudete. Item psalmo LXXXII: Deus, quis similis erit tibi? ne taceas, neque compescaris, Deus.

Epizeuxis est eiusdem uerbi in eodem uersu sine aliqua dilatione congeminatio, quemadmodum habetur apud Isaiam, cap. XL: Consolamini, consolamini, populus meus, dicit Dominus uester. Et iterum apud eumdem, LI: Eleuare, eleuare, consurge, Ierusalem. Et adhuc apud eumdem, cap. XXXuIII: uiuens, uiuens, ipse confitebitur tibi. Item psalmista simile quiddam habet psalmo XuIII: Dies diei eructat uerbum, et nox nocti indicat scientiam.

Alibi repetitio eiusdem sermonis pallilogie obtinet nomen.

 Paronomasia denominatio dicitur, quoties dictio pene similis ponitur in significatione diuersa, mutata uidelicet littera, uel syllaba, ut in psalmo XXI, iuxta Hebraicam ueritatem: In te confisi sunt, et non sunt confusi. Et, Philipp. III: uidete malos operarios, uidete concisionem; nos autem sumus circumcisio, qui spiritu Deo seruimus. Quam Isaias propheta cap. u, figuram elegantissime in sua lingua confecit, ubi ait: Exspectaui ut faceret iudicium et ecce iniquitas; et iustitiam, et ecce clamor. Hebraice enim iudicium [Figure: [Hebrew Text] 1Kb] dicitur, [Figure: [Hebrew Text] 1Kb] iniquitas, [Figure: [Hebrew Text] 1Kb] iustitia, [Figure: [Hebrew Text] 1Kb] clamor, appellatur. Pulchre itaque una uel addita uel mutata littera, sic uerborum similitudinem temperauit, ut pro dictione [Figure: [Hebrew Text] 1Kb] diceret [Figure: [Hebrew Text] 1Kb] , et pro [Figure: [Hebrew Text] 1Kb] poneret [Figure: [Hebrew Text] 1Kb] .

 Schesis onomaton, id est, multitudo nominum coniunctorum diuerso sono unam rem significantium, ut Isaie cap. I: ue genti peccatrici, populo graui iniquitate, semini nequam, filiis sceleratis! Item psalmo Cu: Peccauimus cum patribus nostris, iniuste egimus, iniquitatem fecimus.

Paromen est cum ab eisdem litteris diuersa uerba sumuntur. Que nimirum figura, quod ad positionem litterarum pertinet, melius in ea lingua qua scripta est editaque requiretur. Habemus tamen et in nostra translatione, unde demus exemplum; dictum est enim in psalmo CXuII: Benediximus uobis de domo Domini, Deus Dominus et illuxit nobis. Et in psalmo XuII: Ira illius secundum similitudinem serpentis, sicut aspidis surde, et obturantis aures suas.

 Homeoteleuton similis terminatio dicitur, figura quoties media et postrema uersus siue sententie simili syllaba finiuntur, ut, Eccli. uI: Melius est uidere quod cupias, quam desiderare quod nescias. Et iterum cap. uII: Melius est a sapiente corripi, quam stultorum adulatione decipi. Hac figura pete et oratores sepe utuntur. Pete hoc modo:

Peruia diuisi potuerunt cerula ponti.

Oratores uero ita: Beatus Iob, Deo soli sibique cognitus in tranquillitate, ad maiorem notitiam perducendus, tactus est uerbere, ut odorem suarum uirium tanto latius spargeret, quantum more aromatum melius ex incensione fragraret. Quo schemate, ipse qui hoc dixit, beatus papa Gregorius, sepissime usus  fuisse reperitur. Et huiusmodi orationes esse reor, quas Hieronymus concinnas rhetorum declamationes appellat.

Homeoptoton, cum in similes sonos exeunt dicta plurima, quemadmodum habetur psalmo XCuII: Cantate, exsultate, et psallite. Et Ezechielis decimo octauo: Quod si genuerit filium latronem, effundentem sanguinem, et paulo post: In montibus comedentem, et uxorem proximi sui polluentem, egenum et pauperem contristantem, rapientem rapinas, pignus non reddentem, et ad idola leuantem oculos suos, abominationem facientem, ad usuram dantem, et amplius accipientem, nunquid uita uiuet?

Polyptoton est cum diuersis casibus uariatur oratio, ut, Rom. XI: Quoniam ex ipso, et per ipsum, et  in ipso sunt omnia, ipsi honor et gloria, in secula seculorum. Item psalmo LXuII: Niue dealbabuntur in Selmon, mons Dei. Mons coagulatus, mons pinguis; ut quid suspicamini montes coagulatos? Mons in quo beneplacitum est Deo habitare in eo.

 Hirmos conuenientia dicitur, quando series orationis tenorem suum usque ad ultimum seruat, nulla uidelicet alia uel causa, uel persona mutata, ut psalmo LIII: Deus, in nomine tuo saluum me fac, et cetera, usque dum ait: Non proposuerunt Deum ante conspectum suum. Orat enim propheta, ut auxilio Domini saluatoris ab hostium insecutione liberetur.

Polysyndeton est oratio multis nexa coniunctionibus, ut psalmo XL: Dominus conseruet eum, et uiuificet eum, et beatum faciat eum, et emundet in terra animam eius, et non tradat eum in manus inimicorum eius.

Dialyton uel Asyndeton est figura superiori contraria, carens coniunctionibus, ut psalmo LXu: Iubilate  Deo, omnis terra, psalmum dicite nomini eius. Date gloriam laudi eius. Dicite Deo: Quam terribilia sunt opera tua, Domine.

Sic autem habentur septemdecim schemata diuine Scripture.



PARS SECUNDA.---DE TROPIS.


 Tropus est dictio translata a propria significatione ad non propriam similitudinem, ornatus necessitatis ue causa. Sunt autem , qui Latine modi uel  mores interpretari possunt, numero tredecim, uidelicet: 1. metaphora; 2. katachresis; 3. metalepsis, 4. metonymia; 5. antonomasia; 6. epitheton; 7. synecdoche; 8. onomatopeia; 9. periphrasis; 10 hyperbaton ; 11. hyperbole; 12. allegoria ; 13. homeosis .



1. De metaphora.

Metaphora est rerum uerborumque translatio. Hec fit modis quatuor: 1o ab animali ad animal: 2o ab inanimali ad inanimal: 3o ab animali ad inanimal: 4o ab inanimali ad animal. Ergo:

 1o Ab animali ad animal ita fit, ut psalmo II: Quare fremuerunt gentes? Et: Dominus qui eripuit me de ore leonis, et de manu ursi. Item psalmo CXXXuIII: Si sumpsero pennas meas ante lucem. Nam et homines et bestie et uolucres animam habent.

2o Ab inanimali ad inanimal, ut Zacarie undecimo: Aperi, Libane, portas tuas. Item psalmo uIII: Qui perambulat semitas maris. Translatio est enim a ciuitate ad montem, et a terra ad mare, quorum nullum animam habet.

3o Ab animali ad inanimal, ut, Amos I: Exsiccatus est uertex Carmeli. Homines enim, non montes, uerticem habent.

4o Ab inanimali ad animal, ut, Ezech. XI: Auferam  a uobis cor lapideum. Non enim lapis, sed populus animam habet.

Hic autem tropus et ad Deum fit multifarie. A uolucribus,  ut: Sub umbra alarum tuarum protege me. A feris, ut: Dominus de Sion rugiet. A membris humanis, ut psalmo XuI [1 1Kb] : Quis mensus est pugillo aquas, et celos palmo ponderauit? Ab homine interiore, ut, Isai. XL: Inueni Dauid filium Iesse, uirum secundum cor meum. A motibus mentis humane, ut psalmo II: Tunc loquetur ad eos in ira sua. Et, Genes. uI: Penitet me hominem fecisse. Et, Zachar. uIII: Zelatus sum Sion zelo magno. Et innumera huiusmodi. A rebus insensibilibus, ut, Amos II: Ecce ego stridebo super uos, sicut stridet plaustrum onustum feno. Qui uidelicet tropus et in communi locutione usitatissimus est, cum dicimus fluctuare segetes, gemmare uites, floridam iuuentutem, et lacteam canitiem.



2. De katachresi.

 Katachresis est abusio nominis aut uerbi, ad significandam rem que propria appellatione deficit. Hec autem a metaphora differt, quod illa uocabulum habenti largitur, hec, quia non habet proprium, alieno utitur, ut parricidam dicimus qui occiderit fratrem, et piscinam que pisces non habet. Hec enim nisi extrinsecus sumerent suum uocabulum, non haberent. Huic simile est illud: Pone uectes in quatuor angulis mense per singulos pedes, et sextum sagum in fronte tecti duplicis, et ibi confringit cornua arcuum. Et, II Paral. Iu: Labium illius erat quasi labium calicis, et repandi lilii. Pedes quippe et frons et cornu et labium, hominum tantum sunt, et animantium, non etiam rerum insensibilium. Que nomina, si Scriptura prefatis rebus non imposuisset, quod proprium his  diceret, non haberet. Ad hunc tropum pertinet quod scriptum est, Ioan. u: Est autem Hierosolymis probatica piscina; a piscibus enim nomen accepit aqua, que nequaquam propter pisces, sed ad lauandas  hostias, collecta est, unde Probatice cognomen sortita est.



3. De metalepsi.

Metalepsis est dictio gradatim pergens ad id quod ostendit, et ab eo quod procedit id quod sequitur insinuans, quemadmodum habetur apud Psalmistam: Labores fructuum tuorum manducabis. Labores enim posuit pro his que laborando acquiruntur bonis. Necnon et illud psalmi CIII: Draco iste quem formasti ad illudendum ei: per draconem diabolus, per diabolum bonus angelus intelligendus est, qualis a Deo  formatus est.



4. De metonymia.

est quedam ueluti transnominatio, ab alia significatione ad aliam proximitatem translata. Huius sunt multe species. Per id quod continet id quod continetur ostendit, per id quod continetur id quod continet, per inuentorem id quod inuentum est, per inuentum inuentorem, per efficientem id quod efficitur, per id quod efficitur efficientem. Per id quod continet id quod continetur, ut, Genes. XXIu: Effundens hydriam in canalibus; aut contra, Accipe litteras tuas; neque enim hydria effundebatur, sed quod in ea continebatur; nec littere in manus, sed charta que litteras continet assumitur. Et iterum: Dimitte eam, et uadat, et aspicietis. Non enim arca, sed plaustrum  quo continebatur aqua, uel boues qui ducebant plaustrum, ire poterant. Hec et per efficientem id quod fit, et, e contra, per hoc quod fit efficientem designat.



5. De antonomasia

est significatio uice nominis posita: ex accidentibus, uidelicet, propriam significat personam; que tribus fit modis: ab animo, a corpore, extrinsecus. Ab animo, ut, Isai. XI: Nunquid non tu percussisti superbum? A corpore, ut, I Reg. XuII: uir spurius altitudinis sex cubitorum et palmo. Ab elatione enim animi diabolus hic intelligitur superbus. A quantitate corporis, Goliath gigas significatur. Extrinsecus que sumuntur in plures species diuiduntur.  Descendunt enim a genere, ut: Nunquid omnibus uobis dabit filius Isai agrum? A loco, ut: Auctorem seditionis secte Nazareorum. Ab actu, Matth. XXuI: Qui autem tradidit eum, dedit eis signum dicens. Ab euentu, ut, Ioan. XIX: Discipulus ille quem diligebat iehsu. Per hunc tropum aliquoties et Dominus ipse demonstratur: a genere, ut, Matth. XXI: Osanna filio Dauid; a loco, ut: Qui sedes super cherubin apparet; ab actu, quemadmodum habetur Iob uII: Peccaui, quid faciam tibi, o custos hominum!



6. De epitheto.

est preposita dictio pronomini. Nam antonomasia uicem nominis sustinet, epitheton nunquam est sine nomine, ut, Eccli. XLu: Dilectus Deo et hominibus Moses. Et: Misericors et miserator Dominus.  Et: Iustum Loth oppressum. Fit etiam epitheton modis tribus: ab animo, a corpore, extrinsecus. His duobus tropis aut uituperamus aliquem, uel ostendimus, uel ornamus.



7. De synecdoche.

est significatio pleni intellectus capax, cum plus minusue pronuntiat; aut enim a parte totum ostendit, ut Ioan. I: uerbum caro factum est. Et, Act. XXuII: Eramus uero in naue, uniuerse anime ducente septuaginta sex. Aut contra, ut, Ioan. XIX: Ergo propter Parasceuen Iudeorum, quia iuxta erat monumentum ubi posuerunt Iesum.



8. De onomatopeia.

est nomen de sono factum, ut, I Cor. XIII: Cymbalum tinniens. Et, Isai. LuIII: Quasi  tuba exalta uocem tuam. Et, Ierem. Iu: Canite tuba. Et: Nunquid circumdabis collum equi hinnitum? Et, Isai. LuI: Rugitus leonis. Et, Iob Iu: uox leene. Et, Isai. LuI: Canes muti non ualentes latrare.

Ad hunc tropum pertinere quidam existimant sibilos serpentium, porcorum stridores, ceterorumque uocem confusam animantium, que et ipsa in Scripturis sanctis sepius indita reperitur.



9. De periphrasi.

est circumlocutio, que fit aut ut breuitatem splendide describat et producat, aut feditatem circuitu euitet. Splendide producta ueritas, ut, II Cor. u: Scimus quoniam si terrestris domus nostra huius habitationis dissoluatur, quod edificationem habeamus  ex Deo, domum non manu factam, eternam in celis. Feditatem circuitu euitans, ut, Rom. I: Nam femine eorum immutauerunt naturalem usum, in eum usum, qui est contra naturam; similiter autem et masculi, relicto naturali usu, et cetera.



10. De hyperbato.

est transcensio quedam, uerborum ordinem turbans. Huius species sunt quinque, uidelicet: Hysterologia, anastrophe, parenthesis, tmesis, synchysis.

De hysterologia. Hysterologia, uel , est sententia cum ordo uerbis mutatur, ut, psalmo XXIII: Hic accipiet benedictionem a Domino, et misericordiam a Deo salutari suo; prius enim Dominus miserando iustificare solet impium,  et sic postea benedicendo coronat iustum.

De anastrophe. Anastrophe est uerborum tantum preposterus ordo, quemadmodum habetur Iob u: Quam ob rem ego deprecabor Dominum, pro ob quam rem.

De parenthesi Parenthesis autem est interposita ratiocinatio diuise sententie. Quemadmodum est et illud Apostoli, Galat. II: Qui enim operatus est Petro  operatus est et mihi inter gentes. Et cum cognouissent gratiam  Iacobus et Cephas et Ioannes, dextras dederunt mihi et Barnabe societatis.

De tmesi. Tmesis est simplicis uerbi sectio, aut unius compositi, una dictione uel pluribus interiectis. Hec species licet in sacra Scriptura facile [F. non facile]  inueniatur, tamen habetur in Christiano peta, ut est:

Hiero quem genuit Solymis Dauidica proles.
Hoc est Ierusalem.

De synchysi. Synchysis est hyperbaton ex omni parte confusum. Psalmo LXuII: Si dormiatis inter medios cleros penne columbe deargentate, et posteriora dorsi eius in specie auri. Prius enim hic, ut Augustinus ait, querendus est ordo uerborum, quomodo finiatur sententia, que utique pendet, et dicitur Si dormiatis; deinde incertum est utrum he penne, an, o uos penne, ut ad ipsas pennas loqui uideatur; utrum ergo uerbis que precesserunt finiatur ista sententia, ut sit ordo: Dominus dabit uerbum euangelizantibus uirtute multa, si dormiatis inter  medios cleros, o uos penne columbe deargentate, an his que sequuntur, ut ordo sit: Si dormiatis inter medios cleros, penne columbe deargentate niue dealbabuntur in Selmon, id est, ipse penne dealbabuntur, si dormiatis inter medios cleros, ut illis hoc dicere intelligatur qui speciei domus tanquam spolia diuiduntur, id est: Si dormiatis inter medios cleros, o uos qui diuidimini speciei domus per manifestationem spiritus ad utilitatem ; si ergo uos dormiatis inter medios cleros, tunc penne columbe deargentate, niue dealbabuntur in Selmon. Potest et sic intelligi: Si uos penne columbe deargentate dormiatis inter medios  cleros, niue dealbabuntur in Selmon, ut subintelligantur homines, qui per gratiam remissionem accipiunt peccatorum. Unde etiam de ipsa Ecclesia dicitur, Cant. uIII: Que est ista que ascendit dealbata? Promissio quippe Dei tenetur per prophetam Isaiam, cap. I, dicentem: Si fuerint peccata uestra tanquam pheniceum, sicut niuem dealbabo. Potest et sic intelligi, ut in eo quod dictum est, Penne columbe deargentate, subaudiatur eritis, ut iste sit sensus: uos qui tanquam spolia speciei domus diuidimini, si dormiatis inter medios cleros, penne columbe deargentate eritis, id est, in altiora eleuabimini, compagini, tamen Ecclesie coherentes. Nullam quippe aliam melius hic intelligi puto columbam deargentam quam illam de qua dictum est, Cant. uI: Una est columba  mea. Deargentata est autem, quia diuinis eloquiis est erudita: Eloquia namque Domini, alio loco, eloquia casta dicuntur; psalmo XI: Argentum igne examinatum, terra purgatum septuplum. Magnum itaque est bonum dormire inter medios cleros, quos nonnulli duo Testamenta esse uoluerunt, ut dormire sit inter duos medios cleros, in eorum Testamentorum auctoritate requiescere, id est, utriusque Testamenti testimoniis acquiescere, ut quando aliquis ex his profertur et probatur, omnis intentio pacifica quiete finiatur.



11. De hyperbole.

Hyperbole est dictio fidem excedens, augendi minuendiue causa. Augendi, ut, II Reg. I: Aquilis celi uelociores, leonibus fortiores. Minuendi, ut: Terrebit  te sonitus solii uolantis. Et, Thren. Iu: Denigrata est super carbonem facies eorum.



12. De allegoria.

Allegoria est tropus quo aliud significatur quam dicitur, ut, Ioan. Iu: Leuate oculos uestros, et uidete regiones, quia albe sunt iam ad messem. Hoc est, intelligite, quia populi sunt iam parati ad credendum. Huius species multe sunt, ex quibus eminent septem: Eironeia, antiphrasis, enigma, carientismos, paremia, sarkasmos, asteismos.

De eironeia. Eironeia est tropus per contrarium quod conatur ostendens, ut: Clamate uoce maiore, Deus est enim Baal, et forsitan loquitur, aut in diuersorio est, aut in itinere, aut dormit, ut excitetur.  Hanc enim nisi grauitas pronuntiationis adiuuerit, confiteri uidebitur quod negare contendit.

De antiphrasi. Antiphrasis est unius uerbi ironia, ut, Matth. XXuI: Amice, ad quid uenisti? Inter ironiam et antiphrasin hoc distat, quod ironia pronuntiatione sola indicat quod intelligi uult. Antiphrasis uero, non uoce pronuntiantis significat contrarium, sed suis tantum uerbis, quorum est origo contraria.

De enigmate. Aenigma est obscura sententia per occultam similitudinem rerum, ut, psalmo LXuII: Penne columbe deargentate, et posteriora dorsi eius in specie auri: cum significet eloquia Scripture spiritualis diuino lumine plena, sensum uero eius interiorem maiori celestis sapientie gratia refulgentem; uel certe uitam sancte Ecclesie presentem uirtutum  pennis gaudentem, futuram autem, que in celis est, eterna cum Domino claritate fruituram.

De carientismo. Charientismos est tropus quo dura dictu gratius proferuntur, ut, Genes. XXIX: Nonne pro Rachel seruiui tibi? quare autem imposuisti mihi? uno enim leuissimo impositionis uerbo iniuriam quam patiebatur grauissimam temperantius loquens significauit.

De paremia. Paremia est accommodatum rebus temporibusque prouerbium, ut, II Pet. II: Canis reuersus ad uomitum suum, et, I Reg. X: Num et Saul inter prophetas? Quorum unum, cum quemlibet post actam penitentiam ad uitia relabi dicimus, altero tunc utimur, cum indoctum quemque officium docendi assumere, uel aliud quid artis, quam non didicit,  sibimet usurpare uiderimus. Hic tropus adeo late patet, ut liber Salomonis, quem nos, secundum Hebreos, Parabolas dicimus, apud Grecos ex eo nomen Paremiorum, hoc est, Prouerbiorum, acceperit.

De sarcasmo. Sarcasmus est plena odio hostilisque irrisio, ut, Matth. XXuII: Alios saluos fecit, seipsum non potest saluum facere. Si rex Isrel est, descendat nunc de cruce, et credamus ei.

De asteismo. Asteismus est tropus multiplex, numeroseque uirtutis: nam putatur quidquid dictum simplicitate rustica caret, et satis faceta urbanitate expolitum est, ut: Utinam abscindantur qui uos conturbant. Notandum sane quod allegoria aliquando factis, aliquando uerbis tantummodo fit.  Factis quidem, ut scriptum est: Quoniam Abraham duos filios habuit, unum de ancilla, et unum de libera, que sunt duo Testamenta, ut Apostolus exponit. uerbis autem solummodo, ut, Isai. XI: Egredietur uirga de radice Iesse, et flos de radice eius ascendet, quo significatur de stirpe Dauid per uirginem Mariam Dominum Saluatorum fuisse nasciturum. Aliquando factis simul et uerbis una eademque res allegorice significatur: factis quidem, ut Genes. XXXuII: uendiderunt Ioseph Ismelitis triginta argenteis; uerbis uero, ut Zachar. XI: Appenderunt mercedem meam triginta argenteis. Item factis, ut, I Reg. XuI: Erat autem Dauid rufus, et pulcher aspectu, et unxit eum Samuel in medio fratrum suorum; uerbis, ut, Cant. Iu: Dilectus meus candidus et rubicundus,  electus ex millibus, quod utrumque mystice significat, mediatorem Dei et hominum, decorum quidem sapientia et uirtute, sed sui fuisse sanguinis effusione roseum, eumdemque unctum a Deo Patre oleo letitie, pre consortibus suis. Item allegoria uerbi, siue operis, aliquando historicam rem, aliquando typicam, aliquando tropologicam, id est, moralem rationem, aliquando anagogen, hoc est, sensum ad superiora ducentem, figurate denuntiat. Per historiam namque historia figuratur, cum factura primorum sex siue septem dierum, totidem seculi huius comparatur etatibus. Per uerbum historia, dum hoc quod dicit Iacob patriarcha, Genes. XLIX: Catulus leonis Iuda, ad predam, fili mi, ascendisti, et cetera, de regno ac uictoriis Dauid intelligitur.  Per uerbum, spiritualis de Christo, siue Ecclesia, sensus, cum idem sermo patriarche de dominica passione ac resurrectione fideliter accipitur. Item allegoria facta, tropologicam, hoc est, moralem perfectionem designat, ut, Genes. XXXuII, tunica talaris et polymita quam Iacob patriarcha filio suo Ioseph fecit, uariarum uirtutum gratiam, qua nos Deus Pater usque ad terminum uite nostre semper indui precepit et donat, insinuat. Allegoria uerbi eamdem morum perfectionem significat, ut: Sint lumbi uestri precincti, et lucerne ardentes, et cetera. Allegoria facti, anagogicum, hoc est, ad superiora ducentem sensum exprimit, ut: Septimus ab Adam Enoch translatus est de mundo. Sabbatum future beatitudinis, que post opera bona seculi huius, que sex  etatibus peragitur, electis in fine seruatur, figurate presignat. Allegoria uerbi, eadem uite celestis gaudia demonstrat, ut, Matth. XXIu: Ubicunque fuerit corpus, illic congregabuntur et aquile, quia ubi mediator Dei et hominum est corpore, ibi nimirum et nunc subleuate ad celos anime, et, celebrata gloria resurrectionis, colligentur etiam corpora iustorum. Nonnunquam in una eademque re, uel uerbo, historia  simul et mysticus de Christo uel Ecclesia sensus, et tropologia, et anagoge, figuraliter intimatur, ut: templum Domini, iuxta historiam, domus quam edificauit Salomon; iuxta allegoriam, corpus dominicum, de quo ait, Ioan. II: Soluite templum hoc, et in tribus diebus excitabo illud, siue Ecclesia eius, cui dicitur: Templum enim Dei sanctum est, quod estis uos; per tropologiam, quisque fidelium, quibus dicitur, I Cor. III: An nescitis quia corpora uestra templum est Spiritus sancti, qui in uobis est? per anagogen, superni gaudii mansiones, cui aspirabat qui ait: Beati qui habitant in domo tua, Domine, in seculum seculi laudabunt te. Simili modo quod dicitur psalmo CXLuII: Lauda, Ierusalem, Dominum, lauda Deum tuum, Sion: quoniam confortauit seras portarum tuarum, benedixit  filiis tuis in te; de ciuibus terrene Ierusalem, de Ecclesia Christi, de anima quoque electa, de patria celesti, iuxta historiam, iuxta allegoriam, iuxta tropologiam, iuxta anagogen, recte potest accipi. Iuxta allegoriam de Ecclesia, diximus, sequentes exemplum doctissimi tractatoris Gregorii, qui in libris Moralibus, ea que de Christo siue Ecclesia per figuram dicta, siue facta interpretabantur, allegoriam proprie nuncupare solebat.



13. De homeosi.

Homeosis est minus note rei per similitudinem eius que magis nota est demonstratio; huius species sunt tres, eicon, parabole, paradeigma.

De eicon. Eicon est personarum inter se, uel eorum que personis accidunt, comparatio, ut, Ioan. I:  uidimus gloriam eius, gloriam quasi Unigeniti a patre; et, Luc. XX: Neque nubent, neque ducent uxores, neque enim ultra mori poterunt, equales enim angelis erunt.

De parabole. Parabole est rerum genere dissimilium comparatio, ut, Matth. XIII: Simile est regnum celorum grano sinapis; et, Ioan. III: Sicut Moyses exaltauit serpentem in deserto, ita exaltari oportet Filium hominis.

De paradeigmate. Paradeigma est prepositio, siue enarratio exempli exhortantis aut deterrentis. Exhortantis, ut, Iac. u: Elias homo erat similis nobis, passibilis, et orationem orauit ut non plueret super terram, et non pluit annis tribus, et mensibus sex; et, Matth. uI: Respicite uolatilia celi, quoniam  non serunt, neque metunt, neque congregant in horrea, et pater uester celestis pascit illa. Deterrentis, ut, Matth. XXIu: Illa hora qui fuerit in tecto, et uasa eius in domo, non descendat tollere illa; et qui in agro, similiter non redeat retro. Memores estote uxoris Loth.

Et sic habentur tredecim generales tropi sacre Scripture.





DE NATURA RERUM LIBER. [1Kb] 



[1 1Kb] PRAEFATIO.
[8Kb] 

Naturas rerum uarias, labentis et eui
    [2 1Kb] Perstrinxi titulis, tempora lata, citis,
Beda Dei famulus; tu fixa, obsecro, perennem,
   Qui legis astra, super mente tuere diem.



CAPUT PRIMUM. De quadrifario Dei opere.
[20Kb]

Operatio diuina, que secula creauit et gubernat, quadriformi ratione distinguitur: primo, quod hec  in uerbi Dei dispensatione non facta, sed eterna sunt: qui nos, apostolo [3 1Kb] teste, ante tempora secularia predestinauit in regnum; secundo, quod in materia informi pariter elementa mundi facta sint, ubi qui uiuit in eternum creauit omnia simul; tertio, quod eadem materies, secundum causas simul creatas non iam simul, sed distinctione sex primorum dierum in celestem terrestremque creaturam formatur; quarto, quod ex eiusdem creature seminibus  et primordialibus causis totius seculi tempus naturali cursu peragitur, ubi Pater usque nunc operatur et Filius, ubi etiam coruos pascit, et lilia uestit Deus.



CAPUT II. De mundi formatione.
[50Kb]

In ipso quidem principio conditionis facta sunt  celum, terra, angeli, er, et aqua de nichilo. Die autem primo lux facta est, et ipsa de nichilo; secundo, firmamentum in medio aquarum; tertio, species maris et terre, cum eis que terre radicitus inherent; quarto, luminaria celi de lumine primo die facto; quinto, natatilia et uolatilia de aquis; sexto, reliqua animalia de terra, et homo [1 1Kb] quidem carne  de terra, anima uero de nichilo creatus; qui in paradiso, quem Dominus a principio plantauerat, constituitur; septimo Dominus requieuit, non a creature gubernatione, cum in ipso uiuamus, [1 1Kb] moueamur, et simus, sed a noue substantie creatione.



CAPUT III. Quid sit mundus.
[109Kb] 

Mundus est uniuersitas [2 1Kb] omnis, que constat ex celo et terra, quatuor elementis in speciem orbis absoluti globata: igne, quo sidera lucent; ere, quo  cuncta uiuentia spirant; aquis, que terram cingendo et penetrando communiunt; atque ipsa terra, que mundi media atque ima, librata uolubili circa eam uniuersitate pendet immobilis. uerum mundi nomine  etiam celum a perfecta absolutaque elegantia uocatur; nam et apud Grecos ab ornatu appellatur.



CAPUT Iu. De elementis.
[13Kb] 

Elementa sibimet sicut natura, sic [1 1Kb] , et situ differunt. Terra enim, ut grauissima, et que ab alia natura sufferri non possit, imum in creaturis obtinet locum. Aqua uero quanto leuior terra, tanto est ere grauior. Qui si forte aquis in uase aliquo subdatur, statim ad superiora, ut leuior, euadit. Ignis quoque materialiter accensus, continuo naturalem sui sedem  super era querit, sed ne illuc [2 1Kb] proueniat, in mollem erem, cuius circumfusione deprimitur, euanescit. Que tamen quadam nature propinquitate sibimet ita commiscentur, ut terra quidem arida et frigida frigide aque, aqua uero frigida et humida humido eri, porro er humidus et calidus calido igni, ignis quoque calidus et aridus terre societur aride. Unde et ignem in terris, et in ere nubila terrenaque corpora uidemus.



CAPUT u. De firmamento.
[11Kb] 

Celum subtilis igneeque nature, rotundumque, et a centro terre equis spatiis undique collectum.  Unde et conuexum mediumque, quacunque cernatur, inenarrabili celeritate quotidie circumagi sapientes mundi dixerunt, ita ut rueret, si non planetarum occursu moderaretur: argumento siderum nitentes,  que fixo semper cursu circumuolant, septentrionalibus breuiores gyros circa cardinem peragentibus; cuius uertices extremos, circa quos sphera celi uoluitur, polos nuncupant, glaciali rigore tabentes. Horum unus ad septentrionalem plagam consurgens Boreas; alter deuexus in Austros, terreque oppositus, Australis uocatur, quem interiora Austri Scriptura sancta nominat.



CAPUT uI. De uaria altitudine celi.
[2Kb]

Non autem ita mundus hoc polo excelsiore se attollit, ut undique cernantur hec sidera; uerum eadem quibusque proximis sublimiora creduntur,  eademque demersa longinquis, utque nunc sublimis in deiectu positis uidetur hic uertex, sic in illa terre deuexitate transgressis illa se attollunt, residentibus que hic excelsa fuerant, opponente se contra medios uisus globo terrarum, adeo ut septentriones, que nobis a uertice pendent, in quibusdam Indie locis quindecim tantum in anno [1 1Kb] diebus appareant.



CAPUT uII. De celo superiore.
[3Kb]

Celum superioris circuli proprio discretum termino, et equalibus undique spatiis collocatum uirtutes continet angelicas; que ad nos exeuntes, etherea sibi corpora sumunt, ut possint hominibus etiam  in edendo similari, eademque ibi reuerse deponunt. Hoc Deus aquis glacialibus temperauit, ne inferiora succenderet elementa. Dehinc inferius celum non uniformi, sed multiplici motu solidauit, nuncupans illud firmamentum, propter sustentationem superiorum aquarum.



CAPUT uIII. De aquis celestibus.
[3Kb]

Aquas, [1 1Kb] firmamento impositas, celis quidem spiritualibus humiliores, sed tamen omni creatura corporali  superiores, quidam ad inundationem diluuii seruatas, alii uero rectius ad ignem siderum temperandum suspensas affirmant.



CAPUT IX. De quinque circulis mundi.
[13Kb]

Quinque circulis mundus diuiditur, quorum distinctionibus quedam partes temperie sua incoluntur, quedam immanitate frigoris aut caloris inhabitabiles existunt. Primus est septentrionalis, frigore inhabitabilis, cuius sidera nobis nunquam occidunt. Secundus  solstitialis, a parte signiferi excelsissima, nobis ad septentrionalem plagam uersus temperatus, [1 1Kb] habitabilis. Tertius equinoctialis, medio ambitu signiferi orbis incedens, torridus, inhabitabilis. Quartus brumalis, a parte humillima signiferi ad Austrinum polum uersus, temperatus, habitabilis. Quintus Australis, circa uerticem Austrinum, qui terra tegitur, frigore inhabitabilis. Tres autem medii circuli [2 1Kb] inequalitates temporum distinguunt, cum sol hunc solstitio,  illum equinoctio, tertium bruma teneat. Extremi enim semper sole carent. Unde et a Thule insula unius diei nauigatione ad Aquilonem mare congelatum inuenitur.



CAPUT X. De plagis mundi.
[7Kb]

Climata, id est, plage mundi, sunt quatuor: Orientalis ab exortu solstitiali ad brumalem; Australis inde ad occasum brumalem; Occidentalis ex hinc  usque ad solstitialem; porro Septentrionalis ab occasu solstitiali usque ad exortum eiusdem partis contingens. Ex quibus orientalem et occidentalem ianuas celi nominant. Hec in medio tantum terre positis habentur equalia. Nam sub Aquilone degentibus brumalis dies breuior, et solstitialis prolixior, ortum occasumque dilatans, alias plagas angustat. Item apud Australes utraque prefata dies moderatior, supradictam diuersitatem immutat, licet ubique  solstitiali exortui brumalis occasus ex eadem linea respondeat. Nam et cunctis exortibus [1 1Kb] solis eodem modo post sex semper menses congruit occasus.



CAPUT XI. De stellis.
[86Kb]

Stelle lumen a sole mutuantes, cum mundo uerti, utpote in uno loco fixe, et non stante mundo, uage ferri dicuntur, exceptis iis que planete, id est errantes, uocantur, easque diei aduentu celari, nec  unquam celo 1 1Kb] decidere, fulgor plenilunii, et solis probat deliquium. Quamuis uideamus igniculos ex ethere lapsos portari uentis, uagique lumen sideris imitari, trucibus cito [2 1Kb] coorientibus uentis. Sidera autem alia [3 1Kb] sunt in liquorem soluti humoris fecunda [4 1Kb] , alia concreti in pruinas, [5 1Kb] aut coacti in niues, aut glaciati in grandines. Alia flatus teporis, alia uaporis, alia roris, alia frigoris. Nec solum errantia, ut Saturnus, cuius transitus imbriferi fiunt, sed et quedam fixa polo, cum errantium fuerint accessu uel radiis  impul a, ut Succule in fronte Tauri, quas ob id Greci pluuio nomine Hyadas appellant. Quin et sua sponte quedam, [6 1Kb] statutisque temporibus, ut hedorum exortus et arcturi qui per idus Septembres cum procellosa grandine surgit, et ut nimbosus Orion, et canicula, que nimium feruens, [7 1Kb] Xu Kalendas Augusti emergit.



CAPUT XII. De cursu planetarum.
[5Kb]

Inter celum terramque septem sidera pendent;  certis discreta spatiis, que uocantur errantia, contrarium mundo agentia cursum, id est, leuum, illo  semper in dextram precipiti. Et quamuis assidua conuersione immense celeritatis attollantur ab eo, rapianturque  in occasus, aduerso tamen ire motu per suos queque passus aduertuntur, nunc inferius, nunc superius, propter obliquitatem signiferi uagantia. Radiis autem solis prepedita, anomala, uel retrograda, uel stationaria fiunt.



CAPUT XIII. De ordine eorum.
[24Kb]

Summum planetarum Saturni sidus est, natura gelidum, XXX annis signiferum peragens. Inde Iouis, temperatum, annis XII. Tertium Martis, feruidum, annis II. Medius [1 1Kb] sol, CCCLXu diebus, et quadrante.  Infra solem uenus, que et Lucifer et uesper dicitur, [2 1Kb] CCCXLuII diebus, a sole nunquam [3 1Kb] assistens partibus sex et quadraginta longius. Proximum illi Mercurii sidus, nouem diebus ociore ambitu, modo ante solis exortus, modo post occasus splendens, nunquam ab eo XXII partibus remotior. Nouissima luna, XXuII diebus et tertia diei parte signiferum conficiens; dein, morata in coitu solis, biduo non comparere in celo; Saturni sidus et Martis cum plurimum diebus CLXX; Iouis XXXuI aut cum minimum denis detractis diebus; ueneris LXuIII aut  cum minimum LII; Mercurii XIII aut cum plurimum XuIII. Occultantur uero meantes cum sole  [1 1Kb] partibus nunquam amplius undenis, interdum uero et a septenis partibus erumpunt.



CAPUT XIu. De apsidibus eorum.
[247Kb] 

Sunt autem sui cuique planetarum circuli, quos  Greci apsidas in stellis uocant, aliique quam mundo, quoniam terra a uerticibus duobus, quos appellauerunt polos, centrum celi, necnon et signiferi est  obliqui inter eos siti. Omnia autem hec constant ratione circini semper indubitata. Ergo ab alio cuique centro apsides sue exsurgunt, ideoque diuersos habent  orbes, motusque dissimiles. Quoniam interiores apsidas necesse est breuiores esse, igitur a terre centro apsides altissime sunt, Saturno in  Scorpione, Ioui in uirgine, Marti in Leone, Soli in Geminis, ueneri in Sagittario, Mercurio in Capricorno,  Lune in Tauro, mediis omnium partibus; et e contrario ad terre centrum humillime atque proxime;  [1 1Kb] sicque fit ut tardius moueri uideantur, cum  altissimo ambitu feruntur, non quia accelerent tardentue  naturales motus, qui certi ac singuli sunt  illis, sed quia deductas a summa apside lineas coarctari  ad centrum necesse est, sicut in rotis radios,  idemque motus alias maior, alias minor centri propinquitate  sentitur. [1 1Kb] Motum autem augeri quandiu  in [2 1Kb] uicinia sunt terre, cum abscedant in altitudinem  minui, lune maxime sublimitatibus approbatur. De quibus si plenius scire uelis, lege Plinium Secundum, ex quo et ista nos excerpsimus.



CAPUT Xu. Quare mutent colores.
[25Kb] 

Suus quidem cuique color est: Saturno candidus,  Ioui clarus, Marti igneus, Lucifero gaudens, uespero refulgens, Mercurio radians, Lune blandus, Soli cum oritur ardens; postea 1 1Kb] dies. Sed colores ratio altitudinum temperat, siquidem earum similitudinem trahunt, in quarum [2 1Kb] era uenere subeundo, tingitque appropinquantes utralibet alieni circuli meatus: circulus frigidior in pallorem, ardentior in ruborem, uentosus in horrorem, sol atque commissure apsidum, extremeque orbite atram in obscuritatem.



CAPUT XuI. De zodiaco circulo.
[5Kb]

Zodiacus, uel signifer, est circulus obliquus, XII signis constans, per quem errantes stelle feruntur; nec aliud habitatur in terris, quam quod illi subiacet,  reliqua [3 1Kb] polis squalent. ueneris tantum stella excedit eum binis partibus. Luna quoque per totam [4 1Kb] latitudinem eius uagatur, sed omnino non excedens eum. Ab iis Mercurii stella laxissime, ut tamen e duodenis partibus, tot sunt enim latitudinis, non amplius octonas pererret; neque has equaliter, sed duas in medio eius, ut supra quatuor, infra duas; sol deinde medio fertur inter duas partes flexuoso draconum meatu inequalis; Martis stella quatuor mediis, Iouis media, et supra eam duabus; Saturni, duabus ut sol.



CAPUT XuII. De duodecim signis.
[6Kb] 

Signa duodecim uel a causis annalibus, uel a gentilium fabulis nomina sumpserunt. Nam Arietem Martio mensi propter Ammonem Iouem tribuunt; unde et in eius simulacro arietis cornua fingunt; Taurum Aprili, propter eumdem Iouem, quod in bouem sit fabulose conuersus; Castorem et Pollucem Maio, propter insigne uirtutis; porro Cancrum Iunio, quando sol ad inferiora redit, quia Cancer impulsus retro cursum dirigere soleat; Leonem, quem occidit Hercules, Iulio, propter uim feruoris assignant; uirginem Augusto, quod tunc exusta caloribus tellus nichil pariat; Libram Septembri, ob equalitatem diei et noctis; Scorpium et Sagittarium equinis cruribus  deformatum, propter fulmina mensium ipsorum, October et Nouember accipiunt; Capricornum December, propter capram Iouis nutricem, cuius extrema pisci similia pinguntur, quod huius mensis ultima pluuialia sint; Aquarium Ianuario; Februario Pisces, ob menses imbriferos tradunt. Singulis autem signis XXX partes, terne uero decades deputantur, eo quod sol XXX diebus et decem semis horis illa percurrat, a medio mensis. id est, Xu kalendarum die semper incipiens.



CAPUT XuIII. De lacteo circulo.
[8Kb] 

Lacteus circulus est figura candidior per medium celi uerticem, quem uulgo dicunt ex splendore solis in eo currentis ita [1 1Kb] fulgere; sed frustra, cum ab illo nunquam, nisi in parte Sagittarii et Geminorum, tangatur, in quibus candidum circulum signifer cingit.



CAPUT XIX. De cursu et magnitudine solis.
[3Kb] 

Solis ignem dicunt aqua nutriri, multoque hunc luna ampliorem; lunam uero terra esse maiorem, unde et cunctis [2 1Kb] unius magnitudinis apparet. Quod enim nobis quasi cubitalis uidetur, nimie celsitudinis, distantia facit; alioqui maior oriens Indis, et maior  Britannis apparet occidens, qui dum natura sit igneus, motu quoque nimio calorem adauget. Hic cursu uariante dies et menses, tempora diuidit et annos, [1 1Kb] eris temperiem accedendo uel recedendo pro temporum ratione dispensat, ne si semper in iisdem moraretur locis, alia calor, alia frigus absumeret.



CAPUT XX. De natura et situ lune.
[6Kb] 

Lunam [2 1Kb] non minui, nec crescere dicunt, sed a sole illustratam, a parte quam habet ad eum, paulatim uel ab eo recedendo, uel ei appropinquando, nobis candidam partem reuoluere, uel atram. Et die quidem  crescente, supinam cerni nouam lunam, utpote superiorem sole, et ad Aquilonia subeuntem; decrescente uero erectam et deiectam in Austros, plenam autem soli semper aduersam. Sublimem humili sole, humilemque sublimi, quam lucere, dodrantis semuncias horarum, a secunda adiicientem usque ad plenum orbem, detrahentemque in dimunitionem, intra tredecim autem partes solis semper occultam esse. Nouissimam uero, primamque lunam, eadem die uel nocte nullo alio in signo quam ariete [1 1Kb] conspici. [2 1Kb] Si in ascensione erecta fuerit, in matutino exortu supina apparebit. Item, si in ascensione supina in modum nauis fuerit uisa, in matutino ortu erecta cernetur. Habet ergo tres status; id est, supina, erecta, prona, aliquando uidetur.



CAPUT XXI. Argumentum de cursu lune per signa.
[5Kb] 

Luna [3 1Kb] zodiacum tredecies in duodecim suis conficit mensibus, duobus scilicet diebus, et sex horis, et besse, id est, octo unciis unius hore, per singula signa decurrens. Si ergo uis scire, in quo signo luna uersetur, sume lunam quam uolueris computare, utpote 12; multiplica per Iu, fiunt XLuIII. Partire per nouem, nouies quini, [4 1Kb] quadragies quinquies. Quinque ergo signis ex quo luna nata est exactis, que haud dubie in eodem quo sol est sidere semper accenditur, in sexto iam signo luna duodecima commoratur; quod si unum remanserit, sex horas signi sequentis noueris esse completas; si duo, duodecim; si tria, decem et octo; si quatuor, diem integrum; si octo, octies senas  horas, id est, duos adiectos esse dies. Ex quibus tamen horis per terna semper signa binas subtrahere memento. Operosum est enim in singulis signis horas minutatim diuidere per uncias. Unde in presenti quamuis ad nonas portiones tria remanserint, non horas [1 1Kb] XuIII, sed XuI, sexti signi duodecima luna compleuit. Et hec quidem luna in prima uel media parte signi cuiuslibet nata prompta est computatio; sin autem alias, quot primo signo luna accensa uel dempserit uel retinuerit partes, tot sequentibus etiam  detrahere uel adiicere recorderis, nouem horis in luna pro quinque diebus in sole computatis.



CAPUT XXII. De eclipsi solis et lune.
[4Kb]

Solem interuentu lune, lunamque terre obiectu nobis perhibent occultari; sed solis defectum non nisi nouissima primaue fieri luna, quod uocant coitum, lune autem non nisi plena. Non posse autem totum solem adimi terris intercedente luna, si terra maior esset quam luna. Omnibus autem annis fieri  utriusque sideris [1 1Kb] defectum statutis diebus horisque [2 1Kb] sub terra; nec tamen cum superne fiant ubique cerni, aliquando propter nubila, sepius globo terre obstante conuexitatibus mundi; et lune defectum aliquando quinto mense a priori, solis uero septimo fieri. Eumdem bis in triginta diebus super terras occultari, sed ab aliis hoc cerni; quondam in quindecim diebus utrumque sidus defecisse, semel iam, mira  ratione, lunam in occasu defecisse, utroque super terras conspicuo sidere. Sed ne singulis mensibus eclipsis fieret, latitudo signiferi lunam superius inferiusue transmittit.



CAPUT XXIII. Ubi non sit et quare.
[4Kb]

Defectus solis ac lune uespertinos orientis incole non sentiunt, nec matutinos ad occasum habitantesobstante  globo terrarum. Neque enim nox aut dies, quamuis eadem, toto orbe simul est, oppositu globi noctem aut ambitu diem afferente. Tempore enim Alexandri Magni luna defecit in Arabia hora noctis secunda, eademque in Sicilia exoriens. Et solis defectum, qui fuit Ipsanio et Fonteio Conss. [1 1Kb] pridie Kal. Maii, Campania [2 1Kb] hora diei inter septimam et octauam, Armenia inter decimam et undecimam sensit.



CAPUT XXIu. De cometis.
[80Kb]

Comete sunt stelle flammis crinite, repente uascentes, regni mutationem, aut pestilentiam, aut  bella, uel uentos, estusue portendentes. Quarum alie mouentur errantium modo, alie immobiles herent. Omnes ferme sub ipso septentrione, aliqua eius parte non certa, sed maxime in candida, quem lactei circuli nomen accepit. Breuissimum quo cernerentur spatium [3 1Kb] septem dierum annotatum est, longissimum LXXX. Sparguntur aliquando et errantibus stellis ceterisque crines, sed cometes nunquam in occasura parte celi est.



CAPUT XXu. De ere.
[26Kb]

Aer est omne quod inani simile uitalem hunc spiritum fundit, infra lunam, uolatus auium nubiumque,  et tempestatum capax. Ubi etiam potestates eree superna sede deturbate cum tormento diem iudicii durius tunc damnande prestolantur. Ex quo hominibus apparentes, erea sibi corpora meritis similia sumunt. Nam supra lunam, que eris etherisque confinio currit, omnia pura ac diurne lucis sunt plena, cuius uicinia tangere fertur Olympus. A nobis autem per noctem cernuntur sidera, ut reliqua lumina [1 1Kb] e tenebris. Superior uero et serenus er celo, inferior autem, qui in exhalationibus [2 1Kb] humidis  corporescit, terre deputatur: ubi sunt ignis, grando, nix, glacies, et spiritus tempestatum, que Dominum de terra laudare iubentur. Sed et ipse aliquando celum uocatur; unde et Petrus ait celos in diluuio periisse, cum er turbulentus esset conuersus in undas. Et celi celorum dicuntur siderei celi istorum ereorum, tanquam superiores inferiorum.



CAPUT XXuI. De uentis.
[6Kb]

uentus est er commotus et agitatus, sicut flabello  breui potest approbari, nec aliud intelligitur quam fluctus eris, qui, ut Clemens ait, ex quibusdam montibus excelsis, uelut compressus et coangustatus ordinatione Dei cogitur et exprimitur in uentos, ad excitandos fluctus, estusque temperandos. Pro diuersis autem partibus celi nomina diuersa sortitur.



CAPUT XXuII. Ordo uentorum.
[8Kb]

uentorum quatuor cardinales sunt, quorum primus Septentrio, qui et Aparctias dicitur, flat rectus ab axe, faciens frigora et nubes; hinc dexter Circius, qui et Thrascias, faciens niues et grandines; a sinistris Aquilo, qui et Boreas, nubes constringens. Secundus cardinalis Subsolanus, qui et Apeliotes, ab ortu intonans solis, temperatus: cuius a dextris  uulturnus, qui et Cecias, cuncta desiccans; a sinistris  Eurus, nubes generans. Tertius cardinalis Auster, qui et Notus, humidus calidus, atque fulmineus, huic a dextris Euroauster, calidus; a sinistris Euronotus temperatus, calidus. uenti Australes quia ex humili flant, maiores in mari tempestates faciunt, quam Septentrionales. Ideoque post Austros fiunt noxii precipue terre motus. Quartus cardinalis Zephyrus, qui et Fauonius, hyemem resoluens, floresque producens: cui dexter Africus, qui et Libs, tempestuosus, tonitrua generans, et fulmina; a sinistris Corus, qui et Argestes, in Oriente nubila, in India faciens serena. Sunt etiam alii quidam peculiares quibusque gentibus uenti, non ultra certum procedentes terminum, ut Atheniensibus Scyron, paulum ab Argeste deflexus; Narbonensibus Circius,  qui nec ad uiennam quidem eiusdem prouincie peruenit  urbem. Duo sunt autem extra hos, [1 1Kb] utique spiritus magis quam uenti, aura et altanus. Aura enim est lenis motus eris in terra, altanus in pelago.



CAPUT XXuIII. De tonitruo.
[3Kb]

Tonitrua dicunt ex fragore nubium generari, cum spiritus uentorum earum sinu concepti, sese ibidem uersando pererrantes, et uirtutis sue mobilitate in  quamlibet partem uiolenter erumpentes, magno concrepant murmure, [2 1Kb] instar exilientium de stabulis quadrigarum, uel uesice, que, licet parua, magnum tamen sonitum displosa emittit.



CAPUT XXIX. De fulminibus.
[13Kb]

Fulmina nubium attritu nasci in modum silicum  collisorum, concurrente simul et tonitruo, sed sonitum tardius [1 1Kb] aures, quam [2 1Kb] fulgorem oculos penetrare. Nam omnium rerum collisio ignem creat. [3 1Kb] Quidam dicunt, dum er in se uaporaliter aquam de imis, et ignem caumaliter de superioribus trahat, ipsis confligentibus horrisonos tonitruorum crepitus gigni; et si ignis uicerit, obesse fructibus; si aqua, prodesse. Ideo autem fulminis ignem uim habere maiorem ad penetrandum, quia [4 1Kb] subtilioribus elementis factus est quam qui nobis in usu est.



CAPUT XXX. Ubi non sint, et quare.
[1Kb]

Hyeme et estate rara sunt fulmina, quia [5 1Kb] hyeme gelidus ner quicquid accipit ignei uaporis extinguit. Aestate calidi [6 1Kb] uaporis raro tenuesque densantur in  nubes, sine quibus non fulgurat. Que ratio Scythiam Aegyptumque premunit a fulmine: cui subiacet  Italia, ubi mitiore hyeme et estate nimbosa semper quodammodo uernat uel autumnat.



CAPUT XXXI. De arcu celi.
[4Kb]

Arcus in ere quadricolor, ex sole aduerso nubibusque formatur, dum radius solis immissus caue nubi, repulsa acie in solem refringitur, instar cere imaginem annuli reddentis: qui de celo igneum, de aquis purpureum, de ere hyacinthinum, de terra gramineum trahit colorem. Rarius autem estate quam hyeme, et raro noctibus [7 1Kb] nec nisi in plenilunio cernitur, ut pote de luna refulgens.



CAPUT XXXII. De nubibus.
[2Kb]

 Nubes coacto guttatim ere conglobantur, qui [8 1Kb] naturali leuitate uapores aquarum de terra marique  sustollens, quandiu in minutissimis stillis consistunt, sua ui suspendit in altum, qua uel solis igne decocti uel eris itinere mutati dulcescant, ut marinam aquam humo, uel dulcem marinis herbis infundentes, in contrarium solemus transferre saporem.



CAPUT XXXIII. De imbribus.
[15Kb]

Imbres ex nubium concreti guttulis, dum in maiores stillas ceunt, eris amplius non ferente natura, nunc uento impellente, nunc sole dissoluente pluraliter ad terras dilabuntur. Sed pluuias uocamus lentas et iuges: nimbos autem repentinos et precipites.



CAPUT XXXIu. De grandine.
[1Kb]

 Grandinis lapilli ex stillis pluuie, frigoris et uenti [1 1Kb] uigore conglaciati, in ere coagulantur, sed citius niue soluuntur, et interdiu sepius quam noctu decidunt.



CAPUT XXXu. De niue.
[2Kb] 

Niues aquarum uapore, necdum densato in guttas, sed gelu preripiente formantur, quas in alto mari non cadere perhibent.



CAPUT XXXuI. Signa tempestatum uel serenitatis.
[54Kb]

Sol in ortu suo maculosus, uel sub nube latens, pluuium diem presagit. Si rubeat, sincerum; si palleat, tempestuosum; si concauus uidetur, ita ut in medio fulgens radios ad Austrum et Aquilonem emittat, tempestatem humidam et uentosam; si pallidus in nigras nubes occidat, aquilonem uentum. Celum si uespere rubet, serenum diem; si mane, tempestuosum  significat. Ab Aquilone fulgur, et ab Euro tonitrus tempestatem, et ab Austro flatus estum portendit. Luna quarta si rubeat quasi aurum, uentos ostendit; si summo in corniculo maculis nigrescit,  [1 1Kb] pluuium mensis exordium; si in medio, plenilunium serenum. Item cum aqua in nocturna nauigatione scintillat ad remos, tempestas erit. Et cum Delphini undis sepius exsiliunt, quo illi feruntur, inde uentus exsurget, et unde nubes discusse celum aperiunt.



CAPUT XXXuII. De pestilentia.
[10Kb] 

Pestilentia nascitur ex ere, uel siccitatis, uel caloris, uel pluuiarum intemperantia, pro meritis hominum corrupto, qui spirando uel edendo perceptus  luem mortemque generat. Unde sepius omne tempus estatis in procellas turbinesque brumales uerti conspicimus. Sed hec cum suo tempore [1 1Kb] uenerint, tempestates; cum uero alias, prodigia uel signa dicuntur.



CAPUT XXXuIII. De natura aquarum duplici.
[26Kb]

Aquarum duplici natura formantur et reformantur omnia [2 1Kb] que cernuntur in terra. Nam salse in mari conuenientes mortalibus fructus nutriunt in terris et ere, dulces aptius alendis fructibus sitique sedande congruunt. Sed que harum [3 1Kb] naturalis sit queritur. Utraque autem deprehenditur, dum in alterutrum refundi, hec per marinorum olerum cineres, illa per humum diffusa queant - maris uero fretibus  crebris terrarum spacia distinguuntur, ut et gentium terminos intercludant, et alternis opibus omnes prouincias per commercia ditent.



CAPUT XXXIX. De estu Oceani.
[4Kb]

Aestus Oceani lunam sequitur, tanquam eius aspiratione retrorsum trahatur, eiusque impulsu retracto refundatur, qui quotidie bis adfluere et remeare, unius semper hore dodrante et semiuncia transmissa, uidetur, eiusque omnis cursus in ledones et malinas, id est, in minores estus diuiditur et maiores. [4 1Kb] Ledon enim uI accurrit horis, totidemque recurrit; Malinas uero u accurrit horis, sed septem recurrit. Sed ledon a quinta [5 1Kb] et a uicesima luna  inchoans, quot horis [1 1Kb] occurrit tot et recurrit. Malinas autem a [2 1Kb] XIII et a XXuIII incipiens, citior in accessu, sed tardior in recessu, septem diebus et [3 1Kb] duodecim horis perseuerat, in medio sui semper lunam primam et decimam quintam ostendens, et per equinoctia uel solstitia solito ualidius exestuans. Per octonos [4 1Kb] autem annos ad principia motus, et  paria incrementa certissimo lune reuocantur ambitu: illa semper [5 1Kb] aquilonia tenente mitiores, quam cum in austro digressa propiore nisu uim suam exercet.



CAPUT XL. Cur mare non crescat.
[2Kb]

Quod mare fluuiorum [6 1Kb] accursu non augetur, dicunt  naturaliter salsis uadis fluentum dulce consumi, uel uentis aut uapore solis abripi, ut in lacis lacunisque probamus in breui momento desiccatis, uel etiam occulto meatu in suos refluere fontes, et solito per suos amnes gressu recurrere; marinis autem aquis dulces superfundi, utpote leuiores; ipsas uero ut grauioris nature, magis sustinere superfusas.



CAPUT XLI. Cur sit amarum.
[1Kb]

Mare idcirco dicunt salsum permanere, tot fluminibus ac pluuiis irrigatum, quod exhausto a sole dulci tenuique liquore, quem facillime trahit uis ignea, omnis asperior crassiorque linquatur. Ideoque summam equorum [1 1Kb] aquam dulciorem esse [2 1Kb] profunda.  Sed in dulcibus aquis lune alimentum esse, sicut solis in mari.



CAPUT XLII. De mari Rubro.
[22Kb]

Mare Rubrum nomen a roseo colore trahit, quem  tamen non naturaliter habet, sed uicinis littoribus, que sanguineo colore rubent, inficitur. Ideoque inde minium, et alii colores picturarum, rubreque gemme leguntur. Scinditur autem in duos sinus, quorum Persicus Aquilonem, Arabicus petit Occidentem, qui CXu passibus distat ab Aegyptio mari.



CAPUT XLIII. De Nilo.
[19Kb]

Nilo [3 1Kb] flumine, quod inter ortum solis et Austrum enascitur, pro pluuiis utitur Aegyptus, propter solis calorem imbres et nubila respuens. Mense enim Maio, dum [4 1Kb] ostia eius, in quibus in mare influit, Zephyro flante, undis [5 1Kb] eiectis arenarum cumulo prestruuntur, paulatim intumescens, ac retro propulsus,  plana irrigat Aegypti; uento autem cessante, ruptisque arenarum cumulis, suo redditur alueo.



CAPUT XLIu. Aquis terram necti.
[2Kb]

Aqua Creator orbem medio ambitu precinxit,  que ex omni parte in centrum terre uergeret, et in interiora nitens decidere non posset, ut, cum terra arida et sicca constare per se ac sine humore nequiret, nec rursus stare aqua, nisi sustinente terra, mutuo amplexu iungerentur, [1 1Kb] hac sinus pandente, illa uero permeante totam intra, extra, supra, infra, uenis ut uinculis discurrentibus, atque etiam in summis iugis erumpente.



CAPUT XLu. Terre positio.
[56Kb]

Terra fundata est super stabilitatem suam, abyssus sicut pallium amictus eius. Sicut enim ignium sedes non est nisi in ignibus, aquarum nisi in aquis, spiritus  nisi in spiritu, sic et terre coherentibus cunctis nisi in se locus non est, natura cohibente, et quo cadat negante. Que in centro uel cardine mundi sita, humillimum in creaturis, ac medium, tanquam grauissima, locum tenet, cum aqua, er, et ignis ut leuitate nature, ita et situ se ad altiora preueniant.



CAPUT XLuI. Terram globo similem.

Orbem terre dicimus, non quod absoluti orbis sit forma, in tanta montium camporumque disparilitate, sed cuius amplexus, si cuncta linearum comprehendantur ambitu, figuram absoluti orbis efficiat. Inde enim fit ut septentrionalis plage sidera nobis semper appareant,  meridiane nunquam; rursusque hec illis non [1 1Kb] cernantur, obstante globo terrarum. Septentriones non cernit Troglodytice, et confinis Aegyptus, nec Canopum Italia: quamuis eiusdem orbis pene dimidio maior pars ab oriente ad occasum, quam a meridie ad septentrionem habitetur: hinc calore, illinc rigore prohibente accessum.



CAPUT XLuII. De Circulis terre.

Octo circulis terra, pro dierum uarietate, distinguitur. Primus ab Indie parte Australi, per Rubri maris [2 1Kb] accolas, et Africe maritima ad columnas Herculis peruenit. Quo equinoctii die medio gnomon  [3 1Kb] uIII pedum, umbram Iu pedes longam reddit. Dies uero longissimus XIu horas equinoctiales habet. Secundus ab occasu Indie per Medos uadit et [4 1Kb] Persas, Arabiam, Syriam, Cyprum, Cretam, Lylibeum, et septentrionalia Africe contingens. Umbilicus  equinoctio XXXu pedum, umbram [5 1Kb] XXIII pedes longam facit. Dies autem maxima XIu horarum est accedente his quinta parte unius hore. Tertius oritur ab Indis Imao proximis, [6 1Kb] tendit per Caspias portas, Taurum, Pamphiliam, Rhodum, Cycladas, Syracusas, Catinam, Gades: [7 1Kb] gnomonis cuncte umbram XXXuIII unciarum faciunt. Longissimus dies horarum XIu atque dimidie, cum tricesima unius [8 1Kb] hore. Quartus ab altero latere Imai per Ephesum, mare Cycladum, septentrionalia Sicilie, Narbonensis Gallie exortiua, Africe maritima tendit ad occasum. Gnomoni XXI pedum respondent umbre XuI pedum. Longissimus dies habes horas XIu et tertias duas unius hore. Quinto circulo continentur ab introitu Caspii maris Bactrii, Armenia,  Macedonia, Tarentum, Tuscum mare, Baleares, Hispania, Media. [9 1Kb] Gnomonis septem pedes, umbris uI [10 1Kb] pedum. Maximus dies horarum Xu. Sextus amplectitur Caspias gentes, Caucasum, Samothraciam, Illyricos, Campaniam, Etruriam, Massiliam. Hispaniam,  Terraconensem mediam, et inde per Lusitaniam. Gnomoni pedes IX umbre uIII. Longissimus dies horarum Xu addita nona parte unius hore.  Septimus ab altera Caspii maris ora incipit, uaditque per Thracie auersa, uenetiam, Cremonam, Rauennam, transalpinam Galliam, Pyreneum, Celtiberiam.  Gnomoni XXXu [1 1Kb] pedes umbre XXXuI. Amplissima dies horarum Xu et quintarum partium hore trium. Octauus a Tanai per Meotim lacum, et  Sarmatas, Dacos, partemque Germanie Gallias ingreditur. Longissimus dies horarum XuI est. His circulis antiqui duos preponunt, unum per insulam  Meren, et Ptolemaidam Rubri maris urbem, ubi longissimus dies horarum XII est, dimidia hora  amplior: alterum per Syenem Aegypti, qui est horarum XIII. Duosque subiiciunt, primum per Hyper  boreos et Britanniam, [1 1Kb] ubi est dies longissimus horarum XuII: alterum [2 1Kb] per Scythicum, a Ripheis iugis in Thulen in quo dies continuantur noctesque per uices.



CAPUT XLuIII Gnomonica de iisdem.
[3Kb] 

Umbilici, quem gnomonem appellant, umbra in Aegypto meridiano tempore, equinoctii die paulo  plus quam [1 1Kb] dimidiam gnomonis mensuram efficit. In urbe Roma nona pars gnomonis deest umbre. In oppido Ancona superest quinta tricesima. In parte Italie que uenetia appellatur, iisdem horis umbra gnomoni par fit. Simili quidem modo est super Alexandriam quinque millibus stadiorum, solstitii die medio nullam umbram [2 1Kb] iaci. Sicut et in India supra flumen Hypasim: quod et apud Troglodytas quadragesimo quinto ante et post solstitium die fieri dicunt mediis XC diebus in meridiem umbra sita. Sed et in Mere insula Nili, u millibus stadiorum a Syene bis in anno absumi umbras, sole duodeuicesimam partem Tauri, et [3 1Kb] quartam decimam Leonis obtinente.



CAPUT XLIX. De terre Motu.


Terre motum uento fieri dicunt, [4 1Kb] eius uisceribus instar spongie cauernosis incluso, qui hanc horribili [5 1Kb] tremore percurrens, et euadere nitens, uario murmure concutit, et se [6 1Kb] tremendo uel dehiscendo cogit effundere. Unde caua terrarum his motibus subiacent, utpote uenti capacia: arenosa autem et solida carent. Neque enim fiunt, nisi celo marique tranquillo, et uento in uenas terre condito. Et hoc est in terra tremor, quod in nube tonitruum: hocque hiatus, quod fulmen. Fiunt simul cum terre motu et  inundationes maris, eodem uidelicet spiritu infusi uel residentis sinu recepti.



CAPUT L. Incendium Aetne.

Tellus Sicilie, que cauernosa et sulphure ac bitumine strata, uentis pene tota et ignibus patet, spiritu introrsus cum igne concertante, multis sepe locis fumum, uel uapores, uel flammas eructat, uel etiam uento acrius incumbente, arenarum lapidumue moles [7 1Kb] egerit. Inde montis Aetne ad exemplum gehenne ignium tam diutinum durat incendium, quod insularum Aeolidum dicunt undis nutriri, dum aquarum concursus spiritum secum in imum profundum rapiens, tam diu suffocat, donec uenis terre diffusus fomenta ignis accendat. Hinc Scyllei canes latrare finguntur, dum procul nauigantes undarum fremore  terrentur, quas sorbente uoragine collidit estus



CAPUT LI. Diuisio terre.
[3Kb]

Terrarum orbis uniuersus, Oceano cinctus, in tres diuiditur partes: Europam, Asiam, Africam. Origo ab occasu solis, et Gaditano freto, qua irrumpens Oceanus Atlanticus in [8 1Kb] maria interiora effunditur: hinc intranti dextera Africa, leua est Europa: inter has Asia magnitudine compar est aliis duabus. Termini sunt amnes Tanais et Nilus. Xu passuum in longitudine quas diximus fauces Oceani patent: u  in latitudine. Europa ergo ab occidente usque ad septentrionem, Asia uero a septentrione per orientem  usque ad meridiem, atque inde Africa a meridie usque ad occidentem extenditur.





DE TEMPORIBUS LIBER. 





ARGUMENTUM IN LIBRUM uEN. BEDAE DE TEMPORIBUS.

Superiore libro de mundo et precipuis eius partibus, breuibus ac perspicuis rudimentis, in Cosmographia lector institutus est, quandoquidem ad temporum ac historiarum cognitionem quibus hoc argumentum est destinatum ea disciplina parasceue est. Hoc autem uolumine quod de Temporibus inscribitur, temporum partes, species et discrimina cursim tantum exponit: precedente enim idem argumentum copiosius tractat. Ordinis enim fuit, et quidem secundum naturam, ut posteaquam temporis causam unde proueniat, id est, mundum, explicasset, nunc de effectibus et consequentibus oratio institueretur, que quia precedenti libro fusius traduntur, explicationem locorum difficilium illi argumento reseruauimus.



CAPUT PRIMUM. Temporis diuisio.
[6Kb] 

Tempora momentis, horis, diebus, mensibus, annis, seculis et etatibus diuiduntur. Momentum est  minimum atque angustissimum tempus, a motu siderum dictum: est enim extremitas hore in breuibus interuallis, cum aliquid sibi cedit atque succedit. Hora Grecum nomen est, et tamen Latinum sonat:  [1 1Kb] hora enim finis est temporis, sicut et, hore sunt fines maris, fluuiorum, uestimentorum. Constat autem hora quatuor punctis, decem minutis, [2 1Kb] quindecim partibus, XL momentis. Et notandum propter errorem cauendum [3 1Kb] , quod computus partim natura, partim auctoritate uel consuetudine, nitatur: natura, ut [4 1Kb] , annum communem duodecim menses lunares habere: consuetudine, ut menses triginta diebus computari: auctoritate, ut hebdomadam septem feriis constare.



CAPUT II. De Die.
[4Kb]

Dies uulgaris est solis presentia super terras, qui proprie XXIu horis [5 1Kb] adimpletur. Hunc, [6 1Kb] Hebrei, Chaldei, et Perse inter duos solis exortus: Aegyptii  inter duos occasus numerant: Romani a medio noctis  in [7 1Kb] medium. Umbri et Athenienses a meridie computant ad meridiem. Moses autem a mane usque ad mane unum diem appellat: sed Domino surgente uespera sabbati, lucescebat in [8 1Kb] primam sabbati, ut homo de luce lapsus in tenebras, deinceps a tenebris rediret ad lucem.



CAPUT III De Nocte.
[39Kb]

Nox est solis absentia terrarum umbra conditi, mortalibus ad requiem facta, ne opere diutino auida deficeret humanitas: ubi rigidior, ibi et ad opera minuenda et ad membra fouenda prolixior. Cuius partes sunt septem: Crepusculum, id est, dubia lux inter lucem et tenebras; nam creperum, dubium dicimus. uesperum, apparente stella huius nominis.  Conticinium, quando omnia silent. [9 1Kb] Intempestum,  quod est medium et inactuosum noctis tempus. Gallicinium, quando gallus resonat. Matutinum, inter abcessum [1 1Kb] tenebrarum, et aurore aduentum: et diluculum, quasi iam incipiens [2 1Kb] parua diei lux, hec et aurora solem precedens.



CAPUT Iu. De Hebdomada.
[14Kb]

Hebdomada septem diebus constat, octauus autem dies idem primus est; ad quem reditur, eoque rursus hebdomada [3 1Kb] orditur. His nomina gentilitas a planetis indidit, habere se credentes a sole spiritum, a luna corpus, a Marte sanguinem, a Mercurio ingenium et linguam, a Ioue temperantiam, a uenere uoluptatem, a Saturno tarditatem. Sed sanctus Syluester Ferias [4 1Kb] appellare constituit, primum diem Dominicum  nuncupans, imitatus Hebreos, qui primam sabbati, secundam sabbati, et sic ceteros a numero nominant: apud quos hebdomada totidem etiam annis peragitur; qui hebdomadam quoque hebdomadarum in diebus similiter habebant et annis, quinquagesimum diem Pentecosten, annum uero Iubileum, id est, libertatem uocantes.



CAPUT u. De Mense.
[1Kb]

Mensis lunaris incremento lune senioque conficitur, dum XXIX [5 1Kb] et semis diebus paulo plus quam zodiacum peragit: sed facilitas computandi trigenis et undetrigenis diebus lune menses alternat. Solaris autem mensis XXII horis est amplior, ex quibus XI epactarum dies accrescunt, quibus sol lune cursum  singulis annis exsuperat. Duodecies enim uiceni et  bini CCLXIu faciunt, ut indecies uiceni et quaterni eumdem numerum complent. Sed Hebrei menses a luna nascente, Romani a Calendis incipiunt, Aegyptii a quarto die Calendarum Septembrium, usque in nonum Calendarum earumdem, XXX diebus suos menses computantes; [6 1Kb] residuos uero dies intercalares appellant. Qui primi ad solis cursum menses terminare ceperunt, ne lune uelocior et dubius cursus impedimentum calculandi eis faceret.



CAPUT uI. De Mensibus Romanorum.
[2Kb]

Romani, auctore Romulo, decem mensibus annum [7 1Kb] ordinatum agebant, diebus CCCIu qui primum mensem genitori suo Marti dicauit: secundum ab apertione frugum nominauit Aprilem: tertium Maie matri  Mercurii, et quartum Iunoni sacrauit: Quintili et Sextili, qui nunc a natiuitate Iulii Cesaris, et Augusti triumpho nominantur, et ceteris sequentibus a numero nomen imposuit: quorum initia Calendas appellauit, quia tunc calata, id est, uocata in Capitolium plebe, dicto quinquies uel septies uerbo calo, id est, uoco, quot dies superessent ad Nonas [8 1Kb] pronunciabatur. Nonas autem, quod nono ante Idus die confluerent in urbem, [9 1Kb] sciscitaturi quid esset eo mense faciendum. Porro Idus diem qui medium diuidit mensem: iduare enim Etrusca lingua diuidere est. His Numa duos menses adiiciens, Ianuarium a Iano, Februarium a Februo, deo lustrationum, nominando, CCCLIu diebus annum ad cursum lune disposuit, quem Iulius Cesar undecim diebus adiectis,  sicut hodie seruatur, instituit



CAPUT uII. De Solstitio et Aequinoctio.
[2Kb] 

Solstitia et equinoctia bina putantur, uIII Calend. Ianuarii et Iulii, Aprilisque et Octobris, octauis scilicet [1 1Kb] in partibus Capricorni, Cancri, Arietis, et Libre. Sed equinoctialis dies omni mundo equalis est. uario autem lucis incremento in Mere longissimus dies XII horas equinoctiales, et octo partes unius hore colligit: Alexandrie uero XIu horas, in Italia Xu, in Britannia XuII. Ubi estate lucide noctes haud dubie testantur, id quod cogit ratio credi: solstitii diebus accedente sole propius uerticem mundi, angusto lucis ambitu subiecta terre continuos dies habere senis mensibus, noctesque e diuerso ad brumam remoto, quod fieri in insula Thule Pythias  Massiliensis scribit, sex dierum nauigatione in Septentriones a Britannia distante.



CAPUT uIII. De Temporibus.

Tempora sunt uices mutationum, quibus sol accedendo uel recedendo anni temperat orbem. Hiems enim illo longius morante, frigida est et humida: uer, illo redeunte, humidum et calidum: estas uero, illo superferuente, calida et sicca: autumnus, illo decedente, siccus et frigidus. Hec autem antiqui septimo die ante Idus Februarias, et Maias, Augustasque et Nouembres inchoabant, ut solstitia et equinoctia in medio essent temporum. uer autem orienti comparatur, quia tunc ex terris omnia oriuntur: estas meridiano, eo quod pars eius calore [2 1Kb] fragrantior sit: autumnus occiduo, eo quod ob confinium caloris  et frigoris graues morbos habeat: hiems septentrioni, eo quod frigore torpeat.



CAPUT IX. De Annis.
[22Kb]

Annus solaris uel ciuilis est, dum sol CCCLXu diebus et quadrante zodiacum peragit, quem Romani a bruma, Hebrei ab equinoctio uerno, Greci a solstitio, Aegyptii inchoant ab autumno. Annus lunaris communis XII lunis, id est, diebus CCCLIu. [3 1Kb] Embolismus tredecim lunis, et diebus trecentis octuaginta quatuor implentur, a luna paschali [4 1Kb] sumentes initium. Annus magnus est, dum omnia sidera, certis cursibus exactis, ad locum suum reuertuntur, quem sexcentis annis solaribus Iosephus dicit impleri.



CAPUT X. De Bissexto.


Bissextus ex quadrantis ratione per quadriennium conficitur, dum sol ad id signum, ex quo egressus est, non in CCCLXu diebus, sed quarta diei parte superadiecta reuertitur. uerbi gratia: si nunc equinoctialem celi locum sol oriens intrauerit, in [5 1Kb] hunc anno sequenti meridie, tertio uespere, quarto medio noctis, quinto rursum in [6 1Kb] exortu recurrens, necessario diem premonet augendum: ne si forte non addatur, per CCCLXu annos equinoctium uernale [7 1Kb] brumali die proueniat. Quem Aegyptii anno suo [8 1Kb] expleto, id est, Iu Calendarum septembrium, Romani uI calendarum Martiarum, unde et nomen accepit, interponunt. Breuiori autem et uulgari ratione bissextum retardatio generat solis, non ad eamdem lineam per CCCLXu dies plene redeuntis: quem si, uerbi  gratia, in equinoctio uernali, quod iuxta Aegyptios XII Calendarum Aprilium die prouenit, surgentem a medio orientis diligenter adnotaueris, hunc anno sequenti, die uidelicet eodem, aliquanto inferius oriri, et tertio, quarto, quintoque anno eamdem diminutionem in tantum augeri reperies, ut nisi diem ante superadiicias, XI Calendas Aprilis equinoctium facturus sol e medio surgat orientis, eamdem scilicet tarditatem [1 1Kb] ceteris quoque seruaturus exortibus.



CAPUT XI. De Circulo decennouenali.

Cyclum decennouenalem propter XIu lunas paschales Nicena synodus instituit, eo quod ad eumdem anni solaris diem unaqueque luna per XIX annos, CCXXXu circumacta uicibus, inerrabili cursu redeat,  qui diuiditur in ogdoadas et hendecadas, hoc est, in uIII et XI annos. Octo enim anni lunares totidem annos solares duobus tantum diebus transcendunt, quorum alter ad explementum occurrit hendecadis, alter ratione saltus absumitur, alioquin hendecades solares uno die transcenderent lunarem. Licet quidam uiolenter hos dies ex [2 1Kb] bissextis octo annorum supplere nitantur: cum bissextus soleat in mense Februario soli superfusus et lune, futuro tempori nichil preiudicare, et ipsi nullum hendecadi bissextum addant. Ut ergo apertius dicam, duo lune dies, qui supersunt, ogdoade, duos qui desunt in hendecade complent.



CAPUT XII. De Saltu Lune.

 Saltum lune locus et hora citior incensionis eius per XIX annos efficit: quamuis enim quidam singulas lunas XXIX semis diebus computantes, incensiones earum medio diei, et medio noctis semper alternent, non in hoc tamen ueritatem nature, sed calculandi [3 1Kb] facilitatem uel compendium inquirunt. Nam si naturam queras [4 1Kb] lune primi mensis, que nunc [5 1Kb] in meridie: et secundi, que nunc in medio noctis accenditur, anno futuro hora, et uno puncto et decem momentis, et [6 1Kb] dimidio momenti nonadecima parte unius puncti ante medium diei uel noctis illustratur. Hec tamen distinctio non ad certum embolismi, uel communis anni terminum, sed ad equam diuisionem XIX tendit annorum, sicque per XIX annos  paulatim lunaris accensio sese preoccupando unius diei spatium amittens, ultimum decennouenalis  cycli annum CCCLXXXIII diebus facit computari. Quod si facere negligas, per Xu decennouenales cyclos Xu tibi luna, ubi prima putatur, occurret.



CAPUT XIII. Continentia Circuli eiusdem.
[1Kb]

Cyclus idem paschalis uIII est lineis communitus. Primus ordo continet annos ab incarnatione Domini, unius singulis annis augmento [7 1Kb] crescentes. Secundus indictiones Romanorum, que in se [8 1Kb] per Xu annorum cursum reuoluuntur. Tertius Epactas XI lunares, que per singulos annos solares ad cursum lune succrescunt, et ad lunam Calendarum querendam semper adiiciuntur posite XI Calendas Apriles. Quartus concurrentes septimane dies, que posite IX Calendas Apriles, propter dispendium bissexti necessario  XXuIII annis implentur: quarum ratio cogit cyclos decennouenales XXuIII describi, ut singule concurrentes singulos cyclos inchent, totaque summa paschalis calculi DXXXII annis explicetur. Quintus cyclum lunarem, quem tribus annis decennouenalis precedit: XIX annis etiam ipse comprehensus. Sextus XIu lunas, [9 1Kb] quibus ueteres pascha faciebant, que a duodecimo Calendas Apriles, usque in XIu Calendas Maias uario discursu uagantes, tempus incensionis ab uIII Idus Martias usque in Nonas Apriles accipiunt: a XIu autem luna usque ad XIu anni sequentis dies sunt CCCLIu, si communis annus est. Si embolismus, CCCLXXXIu. Septimo, dies dominice Pasche reperiuntur ab XI Calendarum Aprilium usque in uII Calendas Maias, ob rationem  embolismorum licenter extendi. [10 1Kb] Ultimo ordine luna festi paschalis a Xu usque in XXI propter diem dominicum uariata: [11 1Kb] adimit enim saltus noctem, [12 1Kb] addit uerro etatem, que per omnem cyclum adoleuit. Sed in hoc nox adimitur, quod ante luna [13 1Kb] deficit, quod putatur, naturaliter uero nox ipsa perseuerat, que nox initium est futuri anni, et cycli incipientis exordium: propter quod idem ultimus annus Epactas XuIII tunc retinens, primo anno non XI ut in ceteris annis fieri solet, sed XII dies accommodat. Et quia XXX dierum fine reuoluuntur, nulla epacta in principio cycli ponitur.



CAPUT XIu. Argumenta titulorum paschalium

 Si nosse uis quot sunt anni ab incarnatione Domini, scito quot fuerint ordines Indictionum, ut puta  quinto anno Tiberii principis XLuI hos per Xu multiplica, fiunt DCXC. Adde semper regulares XII, quia quarta Indictione secundum Dionysium, Dominus natus est, et Indictionem anni cuius uolueris, utpote in presenti [1 1Kb] unam, fiunt DCCIII. Isti sunt anni natiuitatis Domini. Si uis scire quota sit Indictio, sume annos Domini, et adiice tria, partire per Xu, et quod remanserit ipsa est indictio anni presentis. Si uis scire quot sint Epacte lunares, partire annos Domini per XIX, et quod remanserit multiplica per XI; item partire per triginta, et remanent Epacte. Si uis scire concurrentes septimane dies, sume annos Domini, et eorumdem quartam partem adiice. His quoque quatuor [2 1Kb] adde [3 1Kb] quinque concurrentes fuerunt anno natiuitatis Domini; hos partire per septem,  et remanent Epacte solis. Si uis scire quotus sit annus circuli decennouenalis, sume annos Domini, et unum adiiciens, quia eiusdem anno secundo natus est Dominus, partire per XIX, et quod remanserit ipse est annus cycli decennouenalis. Si uis scire quotus cyclus lunaris est, sume annos Domini, et duo subtrahens diuide per XIX, et quod remanserit ipse est annus circuli lunaris. Si uis nosse bissextilem annum, partire annos Domini per Iu, quantum remanserit, tot sunt anni a bissexto. His ergo ad certum inuentis, facile diem pasche lunamque reperies. Quod si a presenti post aliquot annos, uerbi gratia [4 1Kb] post C, pascha scire uelis, Epactas tamen, et concurrentes solis dies inuenire sufficit, partire autem centum per XIX, et remanent u. Illas ergo scito Epactas  centesimo quas [5 1Kb] quinto anno futuras. Eodem modo centum per XXuIII diuidens, eas centesimo, quas XuI anno concurrentes solis inuenies.



CAPUT Xu. De Sacramento temporis Paschalis.

Ideo autem pascha non ad eumdem redit anni diem, sicut tempus Dominice natiuitatis, quod ibi natiuitatis ipsius memoria tantum solemnis habeatur: hic uero uite uenture et mysteria celebrentur et munera capiantur: unde et nomen ipsum Pasche transitum de morte ad uitam significans, congruum quoque mysteriis tempus inquirit: primo, ut, equinoctio transcenso, tenebre mortis a uera luce uincantur; deinde, ut primo mense anni, qui dicitur mensis  Nouorum, uite noue gaudia celebrentur. Tertio, ut resurrectio die tertio facta, et tertio tempore seculi, id est, sub gratia [6 1Kb] manifesta, cum iam ante legem, et sub lege et prophetico lateret enigmate, in tertia lune septimana ueneretur, cum et ipsa tunc lune conuersio mentis gloriam de terrenis ad celestem doceat mutari contuitum. Atque ad ultimum, ut dies Dominica conditione lucis insignis, et triumpho Christi ueneranda, nostra quoque resurrectione nobis exoptabilis in memoriam reuocetur.



CAPUT XuI. De Mundi Aetatibus.


Sex etatibus mundi tempora distinguuntur. Prima etas ab Adam usque ad Ne continens generationes X, annos uero MDCLuI. Que tota periit diluuio, sicut infantiam mergere solet obliuio. Secunda a Ne usque ad Abraham generationes similiter complexa X, annos autem CCXCII. Que in lingua inuenta est, id est, Hebrea. A pueritia namque homo incipit nosse loqui post infantiam, que et nomen inde accepit, quod fari, id est, loqui non potest. Tertia ab Abraham usque ad Dauid generationes XIu, annos uero DCCCCXLII continens. Et quia ab adolescentia incipit homo posse generare, Mattheus generationum ab Abraham sumpsit exordium, [7 1Kb] qui etiam pater  gentium constitutus est. Quarta a Dauid usque ad transmigrationem Babylonis generationibus eque iuxta Mattheum XIu, annis autem [8 1Kb] CCCCLXXIII porrecta, a qua Regum tempora ceperunt. Iuuenilis enim dignitas regno est habilis. Quinta deinde usque ad aduentum Saluatoris in carnem generationibus et ipsa XIu, porro annis [9 1Kb] DLXXXIX extenta, in qua, ut graui senectute fessa malis crebrioribus plebs Hebrea quassatur. Sexta, que nunc agitur, nulla generationum uel temporum serie certa, sed ut etas decrepita, ipsa totius seculi morte finienda.



CAPUT XuII. Cursus et Ordo Temporum.

Prima ergo etas continet annos iuxta Hebreos MDCLuI. Iuxta Septuaginta interpretes MMCCXLII.  Adam annorum CXXX genuit Seth, qui pro Abel natus est. Seth annorum Cu genuit Enos. Iste incepit inuocare nomen Domini. Enos annorum XC genuit Cainan. Cainan annorum LXX genuit Malaleel, qui interpretatur plantatio Domini. Malaleel annorum LXu genuit Iareth. Iareth annorum CLXII genuit Enoch, qui est translatus a Deo. Enoch annorum LXu genuit Mathusalem. Concupiscunt filii Dei filias hominum. Mathusalem annorum CLXXXuII genuit Lamech. Gigantes nati sunt. Lamech annorum CLXXXII genuit Ne, qui arcam edificauit. Ne [10 1Kb] anno DC uenit diluuium.



CAPUT XuIII. De secunda Aetate.

Secunda etas continet annos iuxta Hebreos  CCXCII. Iuxta Septuaginta interpretes [11 1Kb] DCCCXLII uel adiecto Cainan MLXXII. Sem anno II post diluuium genuit Arphaxat, a quo Chaldei. Arphaxat annorum XXXu genuit Sale, a quo Samarite et Indi. Sale annorum XXX genuit Heber, a quo Hebrei. Heber annorum XXXIu genuit Phalech. Turris edificatur. Phalech annorum XXX genuit Reu. Dii primum adorantur. Reu annorum XXXII [12 1Kb] genuit Seruch. Regnum Scytharum inchoat. Seruch annorum  XXX genuit Nachor. Regnum Aegyptiorum nascitur. Nachor annorum [1 1Kb] XXIX genuit Thara. Regnum Assyriorum et Sicyoniorum exoritur. Thara annorum LXX genuit Abraham. Semiramis condidit [2 1Kb] Babylonem.



CAPUT XIX. De tertia Aetate.

Tertia etas continet annos DCCCCXLII. Abraham annorum LXXu uenit in Chananeam: Abraham annorum C genuit Isaac. Nam primo genuit Ismel, a quo Ismelite. Isaac annorum LX genuit Iacob. Regnum inchoat Argiuorum. Iacob annorum XC genuit Ioseph. Memphis in Aegypto conditur. Ioseph CX annos uixit. Grecia sub Argo segetes habere cepit. Hebreorum seruitus annorum [3 1Kb] CXLIu. Cecrops  Athenas [4 1Kb] condidit. Moses annis XL rexit Isrel. Lacedemon conditur. Iosue annis [5 1Kb] XXuI. Iudices a Mose usque ad Samuel prefuerunt annis [6 1Kb] CCCCu. Othoniel annis XL. Cadmus Thebarum rex Grecas litteras inuenit. Aoth annis LXXX. Amphion musicus claruit. Debbora annis XL. Primus Latinis [7 1Kb] imperauit Picus. Gedeon annis XL. Orpheus Linusque musici claruerunt. Abimelech annis III. Iste [8 1Kb] fratres suos septuaginta interfecit. Thola annis [9 1Kb] XXIII. Priamus regnat in Troia. Iair annis XXII. Carmentis Latinas litteras reperit. Iepthe annis uI. Hercules se flammis iniecit. Abessa annis uII. Bellum Troie [10 1Kb] decennale surrexit. Achialon annis X. Hic in LXX interpretibus non habetur. Labdon annis uIII. Aeneas uenit in Italiam. Samson annis XX. Ascanius  Albam condidit. Heli annis XL. Regnum Sicyoniorum finitur. Samuel [11 1Kb] et Saul annis [12 1Kb] XXXII. Lacedemoniorum regnum exoritur.



CAPUT XX. De quarta Aetate.

Quarta etas continet annos iuxta Hebreos CCCCLXXIII. Translatores Septuaginta XII adiiciunt. Dauid annis XL. Carthago a Didone conditur. Salomon annis XL. Qui templum edificauit anno [13 1Kb] CCCCLXXX [14 1Kb] egressionis ex Aegypto. Ex quo apparet Samuel et [15 1Kb] Saul XXXII annis non XL prefuisse. Roboam annis XuII. Regnum Isrel et Iude diuiditur. Abia annis III. Pontifex Abimelech insignis habetur. Asa annis XLI. Hieu prophetes occiditur ab Asa rege Isrel. Iosaphat annis [16 1Kb] XXu. Helias et Abdias  Micheasque prophetant. Ioram annis uIII. Edom defecit a regno Iude. Ochozias anno I. Helias [17 1Kb] rapitur. Ionadab filius Rechab sacerdos claruit. Athalia annis uI. Ioas annis XL. Zacarias Ioiade filius lapidatur. Amazias annis XXIX. Amos prophetat in Isrel. Ozias annis LII. Assyriorum regnum in Medos  transfertur, quod a Beli principio steterat, annis MCCCu. Ioathan annis XuI. Ozee, Iohel, Esaiasque prophetant. Achaz annis XuI. Roma conditur, et Isrel in Medos transfertur. Ezechias annis XXIX. Romulus centum senatores constituit. Manasses annis Lu. Numa duos menses adiecit. Amon annis II. Tullius in republica censum [18 1Kb] egit. Iosias annis [19 1Kb] XXXI Thales physicus claruit. Ioachim annis XI. Huius anno tertio Nabuchodonosor Iudeam cepit Sedechias annis XI. Templum Hierosolymitanum incensum est.



CAPUT XXI. De quinta Aetate.

Quinta etas continet annos DLXXXIX. Hebreorum captiuitas annis LXX. Iudith historia conscribitur.  Darius annis [20 1Kb] XXXuI. Huius secundo anno templum Hierosolymis exstruitur. Primus autem regni eius inter septuaginta annos captiuitatis Iudaice concluditur. Xerces annis [21 1Kb] XX. Herodotus historiographus agnoscitur. [22 1Kb] Artabanus mensibus uII. Socrates nascitur. Artaxerxes annis XL. Esdras legem, Neemias Hierosolymam restaurat. Darius, qui et Nothus, annis [23 1Kb] XIX. Plato nascitur. Artaxerxes, [24 1Kb] annis LX. Hester historia completur. Artaxerxes, qui et Ochus, annis XXuI. Demosthenes et Aristoteles predicantur. Xerxes Ochi filius annis IIII. Xenocrates claruit. Darius annis uI. Hucusque regnum Persarum, dehinc Grecorum. Alexander annis u. Nam uII eius anni cum Persarum regibus supputantur. Ptolemeus Lagi filius annis XL. Machabeorum liber [25 1Kb] inchoat.  Primus Philadelphus annis XXXIII. Septuaginta interpretes claruerunt. Euergetes annis XXuI [26 1Kb] . iehsu Sapientie librum composuit. Philopater annis XuII. Machabeorum liber secundus inchoat. Epiphanes annis XXIIII. Romani Grecos obtinuerunt. Philometor annis XXXu. Hunc Anthiochus superans Iudeos oppressit. Euergetes annis XXIX. Brutus Hispaniam subegit. Soter annis XuII. uarro Ciceroque nascuntur. Alexander annis X. Syria per Gabinium ducem subiicitur Romanis. Ptolemeus Cleopatre filius annis [27 1Kb] uIII. Salustius historiographus nascitur. Dionysius annis XXX. Pompeius Iudeam cepit. Cleopatra annis XXII. Hucusque regnum Grecorum, [28 1Kb] nunc Romanorum. Iulius Cesar annis u. Ab hoc Cesares appellati.



CAPUT XXII. De sexta Aetate.


Sexta etas continet annos preteritos DCCuIII. Octauianus annis LuI. Huius anno XLII Dominus nacitur, completis ab Adam annis MMMDCCCCLII. Iuxta alios MMMMMCXCIX. Tiberius annis XXIII. Huius anno XuIII Dominus crucifigitur. Caius annis  quatuor. Mattheus [1 1Kb] Euangelium scribit. Claudius annis [2 1Kb] tredecim. Petrus Romam, Marcus Alexandriam petit. Nero annis quatuordecim. Petrus et Paulus cruci gladioque traduntur. uespasianus annis X. Huius secundo anno [3 1Kb] Hierosolyma subuertitur. Titus annis II. Hic facundus et pius fuit. Domitianus annis XuI. Ioannes in Patmon relegatur. Nerua anno I. Ioannes apostolus Ephesum rediens Euangelium scripsit. Traianus annis [4 1Kb] XIX. Simon Hierosolymorum episcopus crucifigitur, et requiescit Ioannes [5 1Kb] Ephesi. Hadrianus annis XXI. Aquila interpres habetur. Antoninus Pius annis XXII mensibus [6 1Kb] quatuor. ualentinus et Marcion agnoscuntur. [7 1Kb] Antoninus minor annis XIX. Cataphrygarum heresis exoritur. Commodus annis tribus. Theodotion interpres  habetur. [8 1Kb] Aelius Pertinax anno I. Seuerus Pertinax annis [9 1Kb] octodecim. Symmachus interpres habetur. Antonius Caracalla annis uII. Quinta editio Hierosolymis inuenitur. Marcianus anno I. Aurelius [10 1Kb] Antonius annis quatuor. Sexta editio Nicapoli reperitur. Alexander annis tredecim. Origenes Alexandrie claruit. [11 1Kb] Maximinus annis tribus. Hic persequitur Christianos. Gordianus annis septem. Fabianus episcopus Rome celebratur. Philippus annis septem. Hic primus Christianus imperator fuit. Decius anno uno. Antonius monachus claruit. Gallus et uolusianus annis II. Nouatiana heresis exoritur. ualerianus annis Xu cum Gallieno. Cyprianus martyrio coronatur. Claudius annis II. Paulus [12 1Kb] Samosate heresim condidit. Aurelianus annis  u, hic persequitur Christianos. Tacitus anno I. Probus annis [13 1Kb] uII. Manicheorum heresis exorta est. Carus annis II. Iste de Persis triumphauit. Diocletianus et Maximianus annis XX. Iste persequitur Christianos. Maximinus Seuerusque annis [14 1Kb] II. Constantinus annis XXXI. Nicena synodus congregatur. Constantius et Constans annis XXIu. Ossa Andree  et Luce Constantinopolim transferuntur. Iulianus annis II. Hic ex Christiano paganus persequitur Christianos. Iouianus anno I. Hic cum omni exercitu Christianus efficitur. ualentianus annis [15 1Kb] XIII, qui a Iuliano ob fidem Christi militia fuerat priuatus. [16 1Kb] ualens annis III. Gratianus annis uI. Ambrosius et Martinus episcopi clarescunt. ualentinianus cum Theodosio annis IX. Hieronymus in Bethleem predicatur. Theodosius annis III cum Arcadio et Honorio. Anachorita Ioannes claruit. Arcadius annis XIII cum fratre Honorio. Ioannes Chrysostomus et Augustinus episcopi predicantur. Honorius annis Xu cum Theodosio minore. Cyrillus Alexandrie claruit. Theodosius minor annis [17 1Kb] XXuI. Ephesina synodus Nestorium condemnat. Martianus annis uII. Chalcedonense  concilium geritur. Leo maior annis XuII. Aegyptus errore Dioscori latrat. Zenon annis XuII. Corpus Barnabe apostoli reperitur. Anastasius annis XXuI. Fulgentius episcopus predicatur. Iustinus annis IX. Acephalorum heresis abdicatur. Iustinianus annis [18 1Kb] XXXIX. Huius [19 1Kb] uI anno Dionysius paschales circulos inchoat. Iustinus minor annis XI. Armenii fidem Christi suscipiunt. Tiberius annis [20 1Kb] uII. Herminigildus rex Gothorum martyrio coronatur. Mauritius annis XXI. Gregorius Rome floruit episcopus. Phocas annis uIII. Saxones in Britannia fidem Christi suscipiunt. Heraclius annis [21 1Kb] XXuI. Iudei in Hispania Christiani efficiuntur. Heracleonus cum matre sua Martina annis II. Constantinus filius Heraclii mensibus uI. Constantinus filius Constantini  annis XXuIII. Eclipsis solis facta est indictione septima, quinto Nonas Maias. Constantinus filius Constantini superioris annis XuII. Hic sextam synodum composuit. Iustinianus filius Constantini annis X. Africa restaurata est imperio Romanorum. Leo annis III. Tiberius dehinc quintum egit annum. Reliquum sexte etatis Deo soli patet.



[DE TEMPORUM RATIONE.]





PATROLOGIAE EDITORIS MONITUM.

»Opus sequens, nonnumquam designatum sub titulo de Temporibus liber maior, sub hoc titulo una cum libro de Natura Rerum, Basilee, 1529, editum fuit. Coloniensis editionis tomo II distinctum habetur. Utraque recensio id exhibet ante librum de Temporibus, licet post hunc huicque supplementi instar scriptum fuerit. In utraque etiam, capitula 66 et 67 separatim impressa sunt sub hac una inscriptione Chronicon, siue de Sex Aetatibus seculi  . Chronicon protrahitur usque ad regnum Leonis Isauriani, id est usque ad annum mundi 4680, Christi 726. Typis mandatum est, uenetiis anno 1505, cum P. uictoris de Regionibus urbis Rome Dissertatione ad calcem, et breui Bede uita in fronte; Lutetie Parisiorum, anno 1507; Basilee, 1529, una cum libro de Natura Rerum; atque, anno 1537, Colonie, cum Bronchorstii continuatione et notis. Opus collatum cum quatuor Mss.---Bibl. Bodl. F. 3. 5., Magd. Ox. N.E., Bibl. Reg. E, 904, et Collegii S. Ioannis Cantabrigie---separatim edidit Smithius. Chronico Duchesnius in suis Scriptoribus Franc.  continuationem usque ad annum 820 protractam adiunxit. Demum, in Bede Operum Ecclesiasticorum Minorum editione quam dedit Anglica Societas Historica, Sexta Aetas mundi, post Smithium et manuscriptos Codices Bibl. Reg. 13. A. XI. et 12. D. Iu., duodecimi seculi utrosque, recensita, solum habetur.

 »In hac nostra editione Basileanus libri de Temporum Ratione textus reproducitur, collatus tamen cum antiquissimis eximiisque Britannici Musei manuscriptis; quorum auctoritate, insuper, duos paruos tractatus de Indigitatione et de Ratione Unciarum, sicut distincta opera in preuiis editionibus dati, suis locis, capitulis scilicet 1 et 4, restaura uimus. Iam longius ante in suspicionem hos tractatus esse genuina fragmenta tam styli modo, quam Brideferti Commentariorum, inscriptionisque de Temporum Ratione a typographo paginis  inscripte, facto, inductus fuerat editor; eadem etiam opinio eodem tempore doctoris Wright mentem inuaserat; et re uera suum proprium locum in Basileana editione nacti uidentur tractatus.«

Sic loquitur doctor Giles, cuius Anglicum sermonem uertimus. Cum ordinem ab eo obseruatum secuti sumus, nil addemus ad eius uerba nisi quod textui, quem solum dederat, Brideferti glossas, Ioannis Nouiomagi scholia et Smithii notas subiunximus.





ARGUMENTUM IN LIBRUM uEN. BEDAE DE TEMPORUM RATIONE

Mos est scriptorum ut in initiis librorum tria ponant: personam, uidelicet, locum et tempus; ideoque hec tria requirenda sunt. Persona dicitur, eo quod per se sonat, id est, per se sonando se ipsam demonstrat. Locus dicitur a locando, eo quod ibi aliquid collocetur. Est autem locus situs, uel positio, quia quidquid corporeum est loco continetur, et non potest esse nisi in loco, id est, quidquid dextrum et leuum, ante et retro, supra et subtus, habet, locale et corporeum est; quod autem his caret, incorporeum et illocale, id est, spirituale est. Quid sit tempus inuenies capitulo primo. Locus est: monasterium beatorum apostolorum Petri et Pauli, quod est ad ostium uiuri amnis, et iuxta amnem Tinam, in loco qui uocatur Ingyruum: quod etiam beatus pater Bisi, cognomento Benedictus, construxit, cum cooperatore ac socio eiusdem operis Ceolfrido, qui, post ipsum Benedictum, ipsius monasterii abbas per XXX annos extitit. Tempus: magni Caroli, filii Pippini, filii Ansigisi, qui genuit Pippinum patrem Caroli. Persona: Beda, qui, ut ipse in sequentibus demonstrat, gentis Anglorum indigena fuit. Est igitur quedam Oceani insula, cui quondam Albion nomen fuit, et modo Britannia dicitur, inter Septentrionem et Occidentem locata, Germanie, Gallie, Hispanie, maximis Europe partibus multo interuallo aduersa. Hec in presenti iuxta numerum librorum quibus lex diuina scripta est, quinque gentium linguis, unam eamdemque summe ueritatis et uere sublimitatis scientiam scrutatur et confitetur, Anglorum, uidelicet, Britonum, Scotorum, Pictorum et Latinorum, que meditatione Scripturarum ceteris omnibus est facta communis. Interpretantur autem Angli, secundum beatum Gregorium, quasi Angeli, ob pulchritudinem corporum. De quorum scilicet Anglorum prosapia uenerabilis Beda originem duxit: qui natus in territorio predicti monasterii, cum esset annorum septem, cura propinquorum datus est educandus reuerendissimo abbati Benedicto, ac deinde Ceolfrido; cunctumque ex eo tempus uite in eiusdem monasterii habitatione peragens, omnem meditandis Scripturis operam dedit, atque inter obseruantiam discipline regularis, et quotidianam in ecclesia cantandi curam, semper aut discere, aut docere, aut scribere dulce habuit. Decimo nono autem uite sue anno diaconatum, tricesimo gradum presbyteratus, utrumque per ministerium reuerendissimi episcopi Ioannis, iubente Ceolfrido abbate, suscepit. Ex quo tempore accepti presbyteratus usque ad annum etatis sue 61, Scripturam sanctam ex opusculis uenerabilium Patrum breuiter annotare, siue etiam ad formam sensus et interpretationis eorum superadiicere, curauit. In principium Genesis usque ad natiuitatem Isaac, et eiectionem Ismelis, libros Iu; de Tabernaculo et uasis eius, ac uestibus sacerdotum, libros Iu, de Aedificatione templi, allegorice, libros II; item in Regum librum, XXX Questiones; in Prouerbia Salomonis, libros III; in Cantica canticorum, libros uII; in Ezram et Nehemiam, libros III; in librum beati patris Tobie, Explanationis allegorice de Christo et Ecclesia librum I; item capitula lectionum in Pentateuchum. Moysi, Iosue, Iudicum; in libros Regum et uerba dierum; in librum beati patris Iob; in Parabolas, Ecclesiastem; in Euangelium Matthei libros Iu; in Euangelium Marci libros Iu; in Euangelium Luce libros uI; in Euangelium sancti Ioannis; in Apostolum quecunque in opusculis sancti Augustini exposita inuenit, cuncta per ordinem transcribere curauit; in Actus apostolorum libros II; in Epistolas sex canonicas libros singulos; in Apocalypsin sancti Ioannis libros III: item librum epistolarum ad diuersos, quarum de sex Aetatibus seculi una est, de Ratione bissexti una, de Aequinoctio iuxta Anatholium una. uitam sancti patris monachi simul et antistitis Cuthberti, et prius heroico metro, et postmodum plano sermone descripsit; Historiam Ecclesiasticam sue insule ac gentis in libris quinque; Martyrologium de natalitiis sanctorum diebus, in quo omnes quos inuenire potuit, non solum qua die, uerum etiam quo genere certaminis, uel sub quo iudice mundum uicerint, diligenter adnotare studuit; librum Hymnorum diuerso metro siue rhythmo; librum de Orthographia alphabeti ordine distinctum; item librum de metrica Arte, et huic adiectum alium de Schematibus siue tropis libellum, hoc est, de figuris modisque locutionum quibus Scriptura sancta contexta est; de Natura rerum, et de Temporibus libros singulos. Inter que omnia composuit hunc pulcherrimum librum, anno, uidelicet, iuxta Dionysium, ab Incarnatione Domini 725, quem titulauit De temporibus, siue de ratione temporum, ac postea nouem feliciter uixit annos, migrauitque ad Christum, pro cuius amore presens contempsit seculum. 





DE TEMPORUM RATIONE. 



PRAEFATIO.

 De natura rerum, et ratione temporum, duos quondam stricto sermone libellos discentibus, ut rebar, necessarios composui. Quos cum fratribus quibusdam dare atque exponere cepissem, dicebant eos breuius multo digestos esse quam uellent, maxime  [1Kb] [1 1Kb] ille De temporibus. Cuius propter rationem Pasche potius uidebatur usus indigere: suadebantque mihi latius aliqua de temporum statu, cursu, ac fine disserere. Quibus concitus parens, perspectis uenerabilium Patrum scriptis, prolixiorem de temporibus  librum edidi, prout ipso largiente potui, qui eternus permanens, tempora quando uoluit constituit, et qui nouit temporum fines: imo ipse labentibus temporum curriculis finem cum uoluerit imponet. In quo uidelicet opere, ne quem forte offenderet, quod Hebraicam magis ueritatem quam LXX Translatorum editionem in seculi precedentis serie secutus sim: et illam quoque per omnia quoties discrepare uidebatur inserui, ut legens quisque simul utrumque conspiciat, et quod amplius sequendum putat eligat. Fixa autem stat mihi sententia, quam a nullo prudentium redarguendam autumo, ut sicut reuerendissimus eiusdem Hebraice ueritatis interpres obtrectatoribus sui operis: Non damno, inquit, non reprehendo LXX, sed omnibus his apostolos prefero:  ita et ego confidenter profiteor, quia non reprehendo ueteres chronographos, qui translationem LXX Interpretum modo secuti esse, modo prout libuit probantur habuisse contemptui, sicut etiam in processu huiusce opusculi nostri monstrabitur; sed omnibus his Hebraice ueritatis integram prefero puritatem, quam preeminentissimi doctorum, Hieronymus in libris Hebraicarum Questionum, Augustinus in libro de Ciuitate Dei, Eusebius ipse Chronographus in tertio Historie ecclesiastice libro, ex uerbis Iosephi historici, aduersus Appionem Grammaticum scribentis, »breuiorem temporum seriem,  quam in LXX [1 1Kb] editione uulgo fertur [2 1Kb] continere,«  comprobant: neque hanc amplius sequendam, etiam hi qui LXX magnis diuinisque laudibus ad celos tollunt, dubitant: quorum quisquis dicta perspexerit, credo mox nostro labori calumniam facere desistet, si non hunc tamen liuidis, quod absit, contemplatur obtutibus. uerum utcunque ferant, hec mea scripta legentes, primo editum pro captu meo libellum, tibi, dilectissime abba meus Huetberte, percurrendum atque examinandum offero, multum deprecans, ut si quid in eo tu uituperabile deprehenderis, statim mihi corrigendum insinues. At ubi ordinale ac rationabiliter actum uideris, mecum Deo qui donauit, et sine quo nichil possumus facere, deuotus gratias agas Si [3 1Kb] quem sane uel illud [4 1Kb] offendit, cur aliquid de huiusmodi negotio tentare presumpserim: quare  de his que sparsim in ueterem scriptis inueniri [5 1Kb] potuerant, ipse nouum opus condere studuerim, audiat, dicente sancto Augustino: Quia ideo necesse est plures a pluribus fieri libros diuerso stylo, non diuersa fide, etiam de questionibus eisdem, ut ad plurimos res ipsa perueniat: ad alios sic, ad alios autem sic. Audiat et me pro me simpliciter respondentem: Cui displicet, uel superfluum uidetur, quod hec rogatu fratrum undecunque collegi, uniusque libelli tenore conclusi, dimittat ea legenda, si quis uelit, et ipse de communibus patrum fontibus, que sibi suisque sufficere arbitretur hauriens, mecum nichilominus  debita fraternitatis intemerata iura custodiat.



INCIPIT LIBER.



CAPUT PRIMUM. De Computo uel loquela digitorum.

De Temporum ratione  dicturi necessarium duximus, utilissimam primo, promptissimamque flexus digitorum, paucis demonstrare solertiam, ut cum maximam computandi facilitatem dederimus, tum paratiore legentium ingenio ad inuestigandam dilucidandamque computando seriem temporum ueniamus. Neque enim contemnenda,  paruiue pendenda est regula, cuius omnes pene sacre expositores Scripture, non minus quam litterarum figuras monstrantur [1 1Kb] amplecti. Denique et multi alii alias, et ipse diuine interpres historie Hieronymus, in Euangelice tractatu sententie huius adiumentum discipline non dubitauit assumere: Centesimus  et sexagesimus, et tricesimus fructus, quanquam de una terra, et de uno semente nascitur, tamen multum differt in numero. Triginta referuntur ad nuptias: nam et ipsa digitorum coniunctio, quasi molli osculo se complectens et federans, maritum pingit et coniugem. Sexaginta, ad uiduas: eo quod in angustia et tribulatione sint posite: unde et in superiore digito deprimuntur: quantoque maior est difficultas experte quondam uoluptatis  illecebris abstinere, tanto maius et premium.

Porro centesimus numerus  a sinistra transfertur ad dextram, et iisdem quidem digitis, sed non eadem manu: quibus in leua manu, nupte significantur et uidue: circulum faciens, exprimit uirginitatis coronam


Primo fit indigitatio in leua manu. tali modo.

Cum ergo dicis Unum, minimum in leua digitum inflectens, in medium palme artum infiges. Cum  dicis Duo, secundum a minimo flexum, ibidem impones. Cum dicis Tria, tertium similiter afflectes. Cum dicis Quatuor, [2 1Kb] itidem minimum leuabis. Cum dicis Quinque, secundum a minimo similiter eriges. Cum dicis Sex, tertium nichilominus eleuabis, medio duntaxat solo, qui Medicus appellatur, in medium palme fixo.

Cum dicis Septem, minimum solum, ceteris interim leuatis, super palme radicem pones. Iuxta quem cum dicis Octo, medicum. Cum dicis Nouem, impudicum [3 1Kb] e regione compones. Cum dicis Decem, unguem indicis in medio figes artu pollicis. Cum dicis uiginti, summitatem pollicis inter medios indicis et impudici artus immittes. Cum dicis Triginta, ungues indicis et pollicis blando coniunges amplexu.  Cum dicis Quadraginta, interiora pollicis lateri uel dorso indicis superduces, ambobus duntaxat erectis. Cum dicis Quinquaginta, pollicem exteriore artu instar Grece littere gamma curuatum, ad palmam inclinabis. Cum dicis sexaginta, pollicem  curuatum, indice circumflexo diligenter a fronte precinges. Cum dicis septuaginta, indicem  circumflexum pollice immisso superimplebis, ungue duntaxat illius erecta [1 1Kb] trans medium indicis artum. Cum dicis Octoginta, indicem  circumflexum, pollice in longum tenso implebis, ungue uidelicet [2 1Kb] illius in medium indicis artum infixa. Cum dicis nonaginta, indicis inflexi ungulam radici pollicis [3 1Kb] infiges.

Hactenus in leua, Centum uero in dextera, quemadmodum  Decem in leua facies. Ducenta, in dextera: quemadmodum uiginti in leua. Trecenta, in dextera: quemadmodum Triginta in leua. Eodem modo et cetera usque ad DCCCC. Item Mille, in dextera: quemadmodum Unum in leua. Duo millia, in dextera: quemadmodum Duo in leua. Tria millia, in dextera: quemadmodum Tria in leua. Et cetera usque ad nouem millia. Porro cum dicis decem millia, leuam [4 1Kb] in medio pectore supinam appones, digitis tantum ad collum erectis. uiginti millia cum dicis, eamdem pectori expansam late superpones. Triginta millia cum dicis, [5 1Kb] eadem prona, sed erecta, pollicem cartilagini medii pectoris immittes. Quadraginta millia cum dicis, eamdem in umbilico erectam supinabis. Quinquaginta millia cum dicis, eiusdem  prone, sed erecte, pollicem umbilico impones. Sexaginta millia cum dicis, eadem prona femur leuum desuper comprehendes. Septuaginta millia cum dicis, eamdem supinam femori superpones. Octoginta millia cum dicis, eamdem pronam femori superpones. Nonaginta millia cum dicis, eadem lumbos apprehendes, pollice ad inguina uerso. At uero Centum millia, et Ducentum millia, et cetera usque ad DCCCC millia, eodem quo diximus ordine in dextera corporis parte complebis. Decies autem Centena millia cum dicis, ambas sibi manus, insertis inuicem digitis implicabis.

Est et alterius modi computus, articulatim decurrens: qui, quoniam specialiter ad Pasche rationem pertinet, cum ad hanc ex ordine uentum fuerit, opportunius  explicabitur. Potest autem et de ipso quem prenotaui computo quedam manualis loquela, tam ingenii exercendi quam ludi agendi gratia figurari: [6 1Kb] qua litteris quis singillatim expressis uerba, que iisdem litteris contineantur, alteri qui hanc quoque nouerit industriam, tametsi procul posito, legenda atque intelligenda contradat, uel necessaria  queque per hec occultius innuendo significans, uel imperitos quosque quasi diuinando deludens. Cuius ordo ludi uel loquele talis est: cum primam alphabeti litteram intimare cupis, unum manu teneto: cum secundam duo, cum tertiam, tria. Et sic ex ordine ceteras.

uerbi gratia: si amicum inter insidiatores positum, ut caute [7 1Kb] rem agat, admonere desideras: III, et I, et XX, et XIX, et u, et I, et uII, et u, digitis ostende. Huius namque ordinis littere, Caute age, significant. Potest et ita scribi, si causa secretior exigat. Sed hec Grecorum computo litterisque facilius disci simul atque agi possunt, qui non ut Latini, paucis iisdemque geminatis suos numeros solent exprimere litteris, uerum toto alphabeti sui  charactere in numerorum figuras [8 1Kb] expenso, tres qui plus sunt numeros notis singulis depingunt, eumdem pene numeri figurandi, quem scribendi alphabeti ordinem sequentes, hoc modo:
[Table: 2Kb]

Qui et ideo mox [9 1Kb] ut numeros digitis significare didicerint, nulla interstante mora, litteris quoque pariter iisdem prefigere sciunt. uerum hec hactenus. Nunc ad tempora, quantum ipse temporum conditor ordinatorque Dominus adiuuare dignabitur, exponenda ueniamus.



CAPUT II. De trimoda temporum ratione.
[22Kb]

Tempora igitur a [10 1Kb] temperando nomen accipiunt, siue quod unumquodque illorum spatium separatim temperatum sit: seu quod momentis, horis, diebus, mensibus, annis, seculisque et etatibus omnia mortalis  uite curricula temperentur. De quibus singulis, prout Dominus dederit, exposituri, primo Lectorem admonemus trimoda ratione computum temporis esse discretum. Aut enim natura, aut consuetudine, aut certe auctoritate decurrit. Et ipsa quidem auctoritate [11 1Kb] bifarie diuisa: humana uidelicet, ut Olympiadas quatuor annorum, nundinas nouem dierum,  indictiones Xu annorum ambitu celebrari. Diem quoque, qui ex quadrantibus conficitur, mense Februario uel Augusto intercalari Greci, Aegyptii, Romanique pro suo quique captu iusserunt. Diuina autem, ut septima die sabbatum agi, septimo anno  a rurali opere uacari, quinquagesimum annum iubileum uocari Dominus in lege precepit. Nam etsi barbare gentes hebdomadas habere probentur, a populo tamen Dei [1 1Kb] mutasse non latet. Consuetudine uero humana firmatum est, ut mensis XXX diebus  computaretur, cum hoc nec solis, nec lune cursui conueniat. Siquidem lunam duodecim horis minus, salua ratione saltus: solem uero decem horis et dimidia plus habere, qui solertius exquisiere testantur. Porro natura duce repertum est, solis annum CCCLXu diebus, et quadrante confici: lune uero annum, si communis sit, CCCLIu. Si embolismus, CCCLXXXIu diebus terminari, totumque lune cursum decennouenali circulo comprehendi. Sed et errantia sidera suis queque spatiis zodiaco circumferri,  que natura non iuxta ethnicorum dementiam dea creatrix una de pluribus, sed ab uno uero Deo creata est, quando sideribus celo inditis precepit, ut sint in signa, et tempora, et dies et annos.



CAPUT III. De minutissimis temporum spatiis.
[51Kb]

Hora duodecima pars diei est: siquidem XII hore diem complent, Domino attestante, qui ait: Nonne duodecim hore sunt diei: si quis ambulauerit in die non offendet? Ubi quamuis allegorice se diem, discipulos  uero qui a se illustrandi fuerant, horas appellauerit, solito tamen humane computationis ordine numerum definiuit horarum. uerum notandum est, quia si omnes anni dies duodenis horis supputentur, estiuos necesse est dies longioribus, brumales uero breuioribus horis includi. Si uero omnes horas equiparare, hoc est, equinoctiales habere uolumus, brumali diei nichilominus pauciores, et estiuo plures necesse est tribuamus. Recipit autem hora Iu punctos, X minuta, Xu partes, XL momenta, et in quibusdam lune computis u punctos. Non enim he diuisiones temporum naturales, sed uidentur esse [1 1Kb] conductiue. Nam calculatores cum necesse esset uel diem in XII uel horam in Iu, aut X, aut Xu, aut XL, aut in alias quaslibet minores, maioresue quid distribuere  particulas, quesiere sibi uocabula, quibus id quod uolebant nuncupare, et alterutrum dignoscere possent, horam uidelicet appellantes, quod certi temporis ora, id est, terminus sit: sicut et uestimentorum, fluuiorumque, maris quoque fines oras uocitare solemus. Punctos uero a paruo puncti transcensu, qui fit in horologio, minuta autem a minore interuallo uocantes. Partes a partitione circuli Zodiaci, quem tricenis diebus per menses singulos findunt. Porro momenta a motu siderum celerrimo nuncupantes, cum aliquid sibi breuissimis in spatiis cedere atque succedere sentitur. Minimum autem omnium, et quod nulla ratione diuidi queat tempus, atomum Grece, hoc est, indiuisibile siue insectibile, nominant: quod ob sui pusillitatem grammaticis potius  quam calculatoribus uisibile est: quibus cum uersum per uerba, uerba per pedes, pedes per syllabas, syllabas per tempora diuidant, et longe quidem duo tempora, unum breui tribuant, ultra [1 1Kb] in quod diuidant non habentibus, [2 1Kb] hoc atomum nuncupari complacuit. Attamen mathematici in explorandis hominum genituris, ad atomum usque peruenire contendunt, dum Zodiacum circulum in XII signa, signa singula in partes XXX, partes item singulas in punctos XII, punctos singulos in momenta XL, momenta singula in ostenta LX distribuunt, ut, considerata  diligentius positione stellarum, fatum eius qui nascitur quasi absque errore deprehendant. Que quia uana, et a nostra fide aliena est obseruatio, neglecta ea uideamus potius [3 1Kb] quo, Apostolus ad [4 1Kb] celeritatem resurrectionis intimandam huiusmodi temporis uocabulo utitur, dicens: Omnes quidem resurgemus, sed non omnes immutabimur, in atomo, in ictu oculi, in nouissima tuba. Nec pretereundum est, quia etsi calculatores necessario discernant, plurimi tamen scriptores indifferenter breuissimum illud temporis spatium, quo palpebra oculi nostri moueri potest,  quod in ictu pungentis transcurrit, quod secari et diuidi nequit, nunc momentum, nunc punctum, nunc atomum uocant.



CAPUT Iu. De ratione unciarum.

Unciarum quoque diuisionem nosse, que non minus temporibus rebusue aliis quam nummis est apta, computandis, non ignobilis inuentio est. Quibus quia et disperse passim historie, et ipsa sacra Scriptura utitur, nomina pariter et figuras [1 1Kb] eorum, paucis affigere curauimus.

Libra, uel As, siue Assis, duodecim uncie. Deunx, siue [2 1Kb] Labus, undecim uncie. Decunx, uel Dextans, decem uncie. Dodrans, siue Dodras, nouem uncie. Bes, siue Bisse, octo uncie. Septunx, siue Septuns,  septem uncie. Semis, sex uncie. Quincunx, siue Quinquus, quinque uncie. Triens, siue Treas, quatuor uncie. Quadrans, siue Quadras, tres uncie. Sextans, siue Sextas, due uncie. Sexcunx, siue Sescuncia, una uncia et semis. Uncia, uigintiquatuor scrupuli. Semuncia, duodecim scrupuli, id est tertia pars uncie. Due sextule, siue sescle, octo scrupuli. Sicilicus, sex scrupuli. Sextula, siue Sescla, quatuor scrupuli. Dimidia sextula, siue Sescla, duo scrupuli. Scrupulus, sex silique.

Hec  ponderum uocabula, uel characteres, non modo ad pecuniam mensurandam, uerum ad queuis corpora siue tempora dimetienda conueniunt. Unde et ratio uel mos obtinuit, ut in cautione computorum, pueri unum et duo, sepius asse et  dipondio mutentur: item tressis, quartussis, quincussis, sextussis, septussis, et cetera huiusmodi, quasi tres asses, uel quatuor asses proferant: et in eumdem modum sequentia numerorum quam plurima. Siue igitur horam unam, siue diem integrum, siue mensem, siue annum, siue certe aliud aliquod maius minusue temporis spatium in duodecim [3 1Kb] partire uis, ipsa duodecima pars uncia est: reliquas undecim, deuncem appellant. Si in sex partiris, sexta pars sextans: quinque relique, dextans, uel  [4 1Kb] distas uocantur. Si in quatuor, quarta pars,  quadrantis nomen obtinet: residue tres, dodrantis nomen accipiunt. Et huius discipline regula soluitur, quod plerosque turbat imperitos: quia Philippus in expositione beati Iob estum maris Oceani quotidie bis uenire describens, adiunxerit hunc [5 1Kb] equinoctialis hore dodrante transmisso, tardius sine intermissione, siue die uenire, siue nocte. Porro si per tria quid diuidere cupis, tertiam partem trientem, duas residuas bissem nuncupabis. Si per duo, dimidium semis appellatur. Sic et cetera, que uerbo melius colloquentis, quam scribentis stylo disci pariter et doceri queunt. Item de corporibus, siue milliarium, siue stadium, siue iugerum, siue perticam, siue etiam cubitum, pedemue aut [6 1Kb] palmam partiri opus habes, prefata ratione facies. Denique et in  Exodo, dimidium cubiti semis appellatur narrante Moyse, quod habuerit arca testamenti duos semis cubitos longitudinis, et cubitum ac semissem altitudinis. Et in Euangelio, quarta pars totius mundani corporis, id est terra, mystice quadrantis nomine censetur, cum mittendo in penam peccatori dicitur: Non exies inde, donec reddas nouissimum quadrantem, id est donec luas terrena peccata, ut beatus Augustinus exponit: »Hoc enim  [7 1Kb] peccator audiuit: Terra es, et in terram ibis.« Quarta siquidem pars distinctorum membrorum huius mundi, [8 1Kb] et nouissima terra inuenitur, ut incipias a celo, secundum erem numeres, aquam tertiam, quartam terram. Qui etiam in expositione [9 1Kb] ubi scriptum est: Erat autem Parasceue pasche, hora quasi sexta, huiusce  discipline meminit, dicens: »Non enim iam plena sexta erat, sed quasi sexta,« id est peracta quinta, et aliquid [10 1Kb] de sexta esse ceperat; nunquam autem isti dicerent: Quinta et quadrans, aut quinta et triens, aut quinta et semis, aut aliquid huiusmodi.



CAPUT u. De die.
[53Kb]

Dies est er sole illustratus, nomen inde sumens, quod tenebras a luce disiungat ac diuidat. Nam cum in primordio creaturarum tenebre essent super faciem abyssi, dixit Deus: Fiat lux, et facta est lux, et uocauit  Deus lucem diem. Que definitio [1 1Kb] bilariam diuiditur, hoc est, uulgariter et proprie. uulgus enim omnem diem solis presentiam super terras appellat. Proprie autem dies XXIu horis, id est, circuitu solis totum orbem lustrantis impletur: qui secum semper et ubique lumen diurnum circumferens, non minore erum spatio noctu subter terras quam supra terras interdiu creditur exaltari. Quod multorum quidem et nostrorum, et secularium litterarum testatur auctoritas. Sed nos unius patris Augustini testimonium ponere sat est, qui dicit in libro Questionum Euangelii secundo, LXX duorum discipulorum summam figuraliter explanans: »Sicut XXIu horis totus orbis peragitur atque lustratur, ita mysterium illustrandi orbis per Euangelium Trinitatis in LXX duobus discipulis  intimatur. [2 1Kb] uicies enim quaterni septuagies terni dipondius est.« Dicit idem, in libro de Genesi ad litteram primo: »An dicendum est quod cum cito peractum esset hoc opus Dei, tamdiu stetit lux non succedente nocte, donec diurnum spatium perageretur, et tamdiu mansit nox luci succedens, donec spatium nocturni temporis preteriret, et mane fieret diei sequentis, uno primoque transacto? Sed si hoc dixero, uereor ne irridear et ab iis qui certissime  cognouerunt, et ab iis qui possunt facillime aduertere quod eo tempore quo nox apud nos est, eas partes mundi presentia lucis illustret, per quas sol ab occasu in ortum redit, ac per hoc omnibus XXIu horis non deesse per circuitum gyri totius alibi diem, alibi noctem.« Et paulo post, commemorata Ecclesiastis sententia de sole: »Australis ergo pars, inquit, cum habet solem, nobis dies est, dum autem partem Aquilonis circumiens peruehitur, nobis nox est: non tamen in [3 1Kb] alia parte est dies, nisi ubi presentia solis est; nisi forte peticis figmentis cor inclinandum est, ut credamus solem mari se immergere, atque inde lotum ex alia parte mane surgere. Quanquam si ita esset, abyssus ipsa presentia solis illustraretur, atque ibi esset dies; posset enim et aquas illuminare, quando  ab eis non possit exstingui. Sed hoc [4 1Kb] monstrosum est suspicari. Ante uero solis creationem primitiue lucis circuitu, quod nunc per solem fit, agebatur: primo quidem secundoque die aquas abyssi, que omnem terram texerant; [5 1Kb] tertia uero ere uacuum sua circumuagatione lustrantis.« Sunt etenim quidam Patrum qui in eo quod scriptum est: In principio creauit Deus celum et terram, terra autem erat inanis et uacua, et tenebre erant super faciem abyssi, informem  celi et terre et aque, omniumque elementorum confusionem [1 1Kb] putent esse designatam, [2 1Kb] item ut nec aqua, nec terra, nec celum, sed eorum omnium una, ut ita dixerim, [3 1Kb] seminaria sit indicata materies. Ideoque non inuenientes mundi locum prime lucis capacem, necessario cuncta que de septem primis diebus legunt aliter quam consuetudo nostri seculi se tenet altius perscrutando dogmatizant. Sed multo facilior est sensus, si iuxta traditiones Patrum atque catholicorum, celi nomine circulus celi superioris intelligatur esse monstratus. Terre nomine tellus ipsa, suis [4 1Kb] quibusque, ut nunc est, finium spatiis inclusa, excepto quod nichil uirentium germinum, nichil uiuentium produxerat [5 1Kb] animantum. Abyssi uocabulo infinita aquarum diffusio, omnem alluentium terram, in  quarum medio postmodum firmamentum celi esse factum commemoratur. Denique sanctus Clemens apostolorum discipulus, et Romane Ecclesie tertius post Petrum episcopus, in sexto Historiarum suarum libro ita scribit: In principio fecit Deus celum et terram; terra autem erat [6 1Kb] inuisibilis et incomposita, et tenebre erant super abyssum, et spiritus Dei ferebatur super aquam. Qui spiritus Dei, iussu Dei, quasi ipsa conditoris manus lucem separauit a tenebris, et post illud inuisibile celum, istud uisibile produxit, ut superiora quidem habitacula faceret angelis, inferiora uero hominibus. Propter te ergo, iussu Dei, aqua que erat super faciem terre, secessit, ut terra tibi produceret fructus.« Consentit huic Ambrosius Mediolanensis antistes, in libro Hexameron secundo.  Sed et Basilius Cesaree Cappadocie episcopus, qui in quarto eiusdem operis libro: »Congregentur, inquit, aque, ut appareat arida. uelamentum subducitur, ut conspicua fieret que interim non uidebatur.« Hieronymus quoque sacre historie doctissimus interpres, in expositione prophetice sententie, qua dictum est: Qui dicebas in corde tuo: In celum ascendam, super sidera celi exaltabo solium meum, meminit celi superioris, ita scribens: »uel antequam de celo corrueret, ista dicebat, uel postquam de celo corruit? Si adhuc in celo positus, quomodo dicit, Ascendam in celum? Sed quia legimus Celum celi Domino, cum esset in celo, id est, firmamento, in celum, ubi solium Domini est, cupiebat ascendere, non humilitate, sed superbia. Sin autem postquam  de celo corruit, ista loquitur uerba arrogantie, debemus intelligere, qui nec precipitatus quiescat, sed adhuc sibi grandia repromittat, non ut inter astra, sed super astra Dei sit.« Quantum ergo nobis uestigia Patrum sequentibus coniicere datur, cum diceret Deus Fiat lux, mox tenebre que abyssum texerant abierunt, et lux ab Oriente medias inter undas emergens, cunctam terre superficiem operuit latitudine sui fulgoris, boreales simul australesque, necnon et occiduas oras attingens; paulatimque se completo diei unius spatio subducens, inferiora terre gyrando subiit, atque aurora procedente, diem secundum tertiumque simili ordine compleuit, hoc tantum a solari luce differens, quod caloris fotu carebat; et quia sidera nondum erant, priscis adhuc tenebris noctes  illas [1 1Kb] relinquebant obscuras. Quod si cui uidetur incredulum meatus aquarum luminis esse capaces, uideat opera nautarum, qui olei aspergine perspicuum sibi profundum maris efficiunt, ut intelligat rerum conditorem Deum multo amplius sui oris afflatu quantamlibet aquarum profunditatem illustrare potuisse, maxime cum tenuiores tunc aque fuisse credantur, priusquam eas conditor in congregationem unam cogeret, ut apparere posset arida. Et diem quidem uulgarem Dominus sententia quam et supra posui, definiuit, dicens: Nonne duodecim hore sunt diei? Moyses autem proprium ita descripsit: Et factum est, inquiens, uespere et factum est mane dies unus. Quem Hebrei, Chaldei, et Perse sequentes iuxta prime conditionis ordinem diei cursum a mane  ad mane deducunt, umbrarum uidelicet tempus luci supponentes. At contra Aegyptii ab occasu ad occasum. Porro Romani a medio noctis in medium, Umbri et Athenienses a meridie ad meridiem dies suos computare maluerunt. Diuina autem auctoritas, que in Genesi dies a mane usque ad mane computandos  esse decreuit, eadem in Euangelio totius diei tempus a uespere inchoari, et consummari sanxit in uesperam, quia qui in exordio mundi prius lucem uocauit diem, deinde tenebras noctem, ipse in fine seculorum primo noctem gloria sue resurrectionis illustrauit, et sic diem se discipulis ostendendo consecrauit: quos etiam, uespera procedente, conuescendo, et se palpandum offerendo, spiritus quoque sancti gratiam tribuendo, plenius sue resurrectionis fide confirmauit. Et quia tunc post creatam lucem factum est uespere et mane dies unus, nunc autem uespera Sabbati [2 1Kb] lucescit in prima Sabbati, ipsa mutatio temporis nos quoque a paradisi quondam lumine translatos in conuallem lacrymarum, iam modo a peccatorum tenebris ad celeste gaudium transferendos  esse designat. Neque enim aliter quam nocte diei preposita potest explicari quod Dominus in exemplum Ione tres dies et tres noctes in corde terre fuerit: ubi synecdochics, si diei Parasceues partem, qua sepultus est, cum preterita nocte, pro nocte ac die accipies, hoc est pro toto die Sabbati noctem,  et diem integram, et noctem Dominicam cum eodem die illucescente, ac per hoc incipiente partem pro toto, habes profecto triduum et tres noctes. Merito autem queritur quare populus Isrel, qui diei ordinem iuxta Moysi traditionem a mane semper usque  ad mane seruabat, festa tamen omnia sua, sicut et nos hodie facimus, uespere incipiens, uespere consummauerit, dicente legislatore: A uespera usque ad uesperam celebrabitis Sabbata uestra.



CAPUT uI. Ubi primus dies seculi sit.
[25Kb] 

Quo sane in loco primus seculi dies sit, nonnulli querentes, uIII Kalendarum Aprilium, alii XII Kalendarum supradictarum die magis adnotandum putarunt, uno utrique, hoc est, equinoctii argumento nitentes, quasi rationi congruat ut quia Deus equis in principio partibus lucem tenebrasque diuiserit, ibi [1 1Kb] precipue tunc caput mundi, ubi [2 1Kb] nunc equinoctium fieri credatur; bene quidem inquirentes, sed non plene que dicerent [3 1Kb] prouidentes, multo utique peritius acturi, si tempus equinoctii non primo diei quo lux, sed quarto quo luminaria sunt facta, potius adsignarent; ibi namque temporis initium statuit, qui luminaribus conditis dixit: Ut sint in signa, et tempora,  et dies, et annos. Nam precedens triduum, ut omnibus uisum est, absque ullis horarum dimensionibus, utpote necdum factis sideribus, equali lance lumen tenebrasque pendebat; et quarto demum mane sol a medio procedens Orientis, horis umbratim suas per lineas currentibus, equinoctium quod annuatim seruaretur inchoauit, positus uidelicet cum primo terris oriretur in eo celi loco quem philosophi quartam partem Arietis appellant, eumdemque peracto annuo circuitu, post dies CCCLXu et sex horas repetiturus, cuius [4 1Kb] argumento quadrantis efficitur ut ipse uernalis equinoctii punctus modo mane, modo meridie, modo uespere, modo medio noctis occurrat, luna e contrario uespere plenissima; neque enim quid imperfectum Creator equissimus instituit, stellis una fulgentibus, ac medio apparens Orientis, quartam partem libre,  qua equinoctium autumnale adseuerant, tenuit, initiumque pasche suo consecrauit exortu. Neque enim alia seruande pasche regula est, quam ut equinoctium uernale plenilunio succedente perficiatur; at si uel uno die plenitudo lune precesserit equinoctium,  iam non primi mensis, sed ultimi luna putetur. Oportet enim ut sicut tunc primo sol potestatem diei, deinde luna cum stellis potestatem noctis accepit, ita e nunc, ad insinuandum nostre redemptionis gaudium primo dies noctem longitudine adequet, ac deinde luna plenissima eam luce perfundat, certi utique mysterii gratia, quia uidelicet sol ille creatus omnium illuminator astrorum, eternam ueramque lucem significat, que illuminat omnem hominem uenientem in hunc mundum. Luna autem et stelle, que non proprio ut dicunt, sed aduentitio, et a sole mutuato lumine fulgent, ipsum Ecclesie corpus, et quosque uiritim sanctos insinuant, qui illuminari, non illuminare, ualentes, celestis gratie munus accipere sciunt dare nesciunt. [5 1Kb] Atqui in celebratione maxime solemnitatis  Christus Ecclesie debuit anteponi, que non nisi per illum luceret. Nam si qui plenilunium paschale ante equinoctium fieri posse contenderit, ostendat uel Ecclesiam sanctam priusquam Saluator in carne ueniret, exstitisse perfectam; uel quemlibet fidelium ante prouentum gratie illius aliquid posse superne lucis habere. Neque enim sine ratione paschalis obseruantia temporis, qua mundi salutem et figurari et uenire decebat, ita diuinitus est procurata, ut neque prima die qua lux facta est, neque secunda qua firmamentum, neque tertia, qua arida apparuit, neque mox quarta inchoante, qua sol equinoctialis tanquam sponsus e thalamo processit, sed ad uesperam tandem oriente luna sortiretur exordium. Exspectata est enim hora, que illuminationem Ecclesie  olim in Christo uenturam designaret. Ut sicut in mysterio sacrificii celestis nec uinum solum, nec aquam [6 1Kb] solam offerri licet, ne uidelicet ipsa oblatio uel Deo tantum, uel tantum homini conueniat, sed [7 1Kb] sanguinem, qui torculari crucis expressus est nostre  fragilitatis aqua temperamus, granum quoque frumenti, passionis mola contritum, aqua miscemus, ut, iuxta quod Apostolus ait, Adherentes Domino, unus cum eo spiritus effici ualeamus. Ita etiam et in eiusdem sacrificii tempore obseruando, nec solis tantummodo cursum queritemus, quasi Deum quidem credentes, sed ultra nostri curam sublimatum, iuxta eos qui dicunt: Nubes latibulum eius; nec nostra considerat, et circa cardines celi perambulat. Nec item lune solius plenum captemus exortum, quasi iuxta Pelagianos absque gratia superna beati esse [1 1Kb] non queamus, uerum iuxta eum qui dixit: Deus meus, misericordia eius preueniet me. In nostra Pasche celebratione equinoctialem solis exortum, cuncta uidelicet tenebrarum offendicula deuincentis, plenilunio nostre  deuotionis e uestigio sequente, dedicemus. Hanc Mosaice Pasche rationem die proprie resurrectionis perfecit, qui non uenit soluere legem, sed adimplere. De quibus singulis suo loco consequentius, prout Dominus dederit, exponemus, nunc admonere contenti, XII Calendarum Aprilium die, occursum equinoctii,  et ante triduum, hoc est, Xu Calendarum earundem, primum seculi diem esse notandum, cuius ad indicium primitus ibi reor antiquos initium zodiaci circuli uoluisse prefigere. Neque enim illa die uel Romanorum, uel Grecorum, uel certe Aegyptiorum mensis annusue cuius [2 1Kb] hoc causa fieret, oritur, sed nec ab his gentibus, quamuis se Greci iactitent, uerum ab antiquioribus Chaldeorum astrologia cepit, a quibus Abraham patriarcha, ut Iosephus testatur, edoctus, ut Deum celi siderumquc conuersione cognouit, ipsam mox disciplinam ueracius intellectam Aegyptiorum genti aduexit, cum apud eos exularet. Nam et in libro beati Iob, qui non longe post Abraham exstitit, mazaroth, id est signa horoscopi legimus. Igitur iuxta Zodiaci quidem diuisionem Xu Calendarum  Aprilium die, quando facta est lux, sol Arietis signum ingreditur. Iuxta uero prime sue conditionis ordinem XII Calendarum supra scriptarum initium sui circuitus et omnium simul temporum caput attollit, iuxta quod Anatolius Laodicie antistes de equinoctio scribens euidenter adstruit: »In qua die,  inquit, inuenitur sol non solum conscendisse primam signiferi partem, uerum etiam quadrantem in ea die iam habere, id est, in prima ex XII partibus. Hec autem particula prima ex duodecim uernale est equinoctium, et ipsa est initium mensium, et caput circuli, et absolutio cursus stellarum, que planete, id est uage dicuntur, ac finis duodecime particule, et totius circuli terminus.« Ubi et uerissime intellexit, et elegantissime prompsit, non nisi in equinoctio uernali, quantum ad naturam, caput esse signiferi, et ibi XII signa, que ab illo [1 1Kb] particule nuncupantur, initium ibi habere et terminum, ibi quadrantem, quem bissextum dicimus, ibi saltum lune incipere ac finiri, ibi annum magnum, hoc est, planetarum cursum, exordium finemque sortiri.



CAPUT uII. De nocte.
[87Kb] 

Nox dicta, quod noceat aspectibus uel negotiis humanis, siue quod in ea fures latronesque nocendi aliis occasionem nanciscantur. Est autem nox absentia solis terrarum umbra conditi, donec ab occasu redeat ad exortum, [2 1Kb] iuxta naturam eius et peta describens, inquit:

   Ruit oceano nox,
Inuoluens umbra magna terramque polumque.
Et Salomon sacris litteris expressit: Qui pascitur inter lilia donec aspiret dies, et inclinentur umbre. Eleganti utique sensu decessionem noctis inclinationem appellans umbrarum. Nam quoniam pro conditionibus plagarum, quibus solis cursus intenditur, et splendorem  eius a nobis obiectio terrene molis excludit, inumbratio illa, que noctis natura est, ita erigitur, ut ad sidera usque uideatur extendi, merito contraria uicissitudine, id est, lucis exortu umbras inclinari, noctem uidelicet deprimi pellique signauit, quam uidelicet umbram noctis ad eris usque et etheris confinium philosophi dicunt exaltari, et acuminatis instar pyramidum tenebris lunam, que infima planetarum currit, aliquando contingit, atque obscurari, nullumque aliud sidus taliter eclipsim, id est, defectum sui luminis pati, eo quod circa fines telluris solis splendor undique diffusus, ea libere que tellure procul absunt aspiciat, ideoque etheris que ultra lunam sunt spatia diurne lucis plena semper efficiat, uel suo, uidelicet, uel siderum radiata fulgore. Et quemadmodum  nocte ceca procul accensas faces intuens, circumposita queque loca eodem lumine perfundi non dubitas, tametsi, tenebris noctis obstantibus, non amplius quam solas facium flammas cernere preualeas, ita, inquiunt, purissimum illud et proximum celo inane, diffusis ubique siderum flammis, semper tucidum [1 1Kb] fit; sed prepeditis ere crassiore nostris obtutibus sidera quidem ipsa luce radiantia apparent, uerum reddita ex eis illustratio non apparet. Lunam uero aiunt, cum infimas sui circuli apsidas plena petierit, nonnunquam umbra memorata fuscari,  donec paulatim centrum terre [2 1Kb] transgressa, rursus a sole cernatur; uerum ne hoc omni plenilunio patiatur, latitudinem ei signiferi, que XII partium est, diuersamque apsidum altitudinem succurrere. Nam quia in umbra facienda tria simul concurrere necesse est, lucem, corpus, et obscuratum locum, et ubi lux corpori par est, ibi equalis umbra iacitur, ubi lux corpore exilior, ibi umbra sine termino augescit, ubi lux corpore maior, ibi umbra paulatim rarescendo deficit, argumentantur solem terra esse maiorem, quamuis ob immensam longinquitatem modicus [3 1Kb] uideatur, atque ideo noctis umbram quia sensim decrescat, priusquam ad ethera pertingat deficere. Meminit huius umbre ac noctis et beatus Ambrosius in sexto Hexameron libro ita dicens: »An non ille, id est,  Moyses, putauit dicendum, quantum de spatio eris occupat umbra terre, cum sol recedit a nobis, diemque [4 1Kb] obducit, inferiora axis illuminans, et quemadmodum in regionem umbre huius incidens lune globos eclipsim faciat?« Est autem noctis umbra mortalibus ad requiem corporis data, ne operis auida continuato labore deficeret ac periret humanitas, et ut animantibus quibusdam, que lucem solis ferre nequeunt, ipsis etiam bestiis que presentiam uerentur humanam, [5 1Kb] discursandi ubique, ac uictum queritandi copia suppeteret, iuxta quod in Dei laudibus  Psalmista decantat: Sol cognouit occasum suum; posuisti tenebras et facta est nox, in ipsa pertransibunt omnes bestie syluarum, etc. Quam mira prouisio Creatoris ita temperauit, ut ubi ob solis longinquitatem rigidior, ibi ad opera breuianda et fouenda sit membra prolixior, quia [1 1Kb] et hyeme quam estate uniuerso orbi longior, et in ipsa hyeme multo Scythis quam Afris est productior, sicut etiam estate multo longior in Scythia quam in Africa dies flagrat. Nam si non tanto breuior quanto ardentior Lybiam dies ureret, totam nimirum iam dudum [2 1Kb] absumeret. Noctis sane partes sunt uII. Crepusculum, uesperum, conticinium, intempestum, gallicinium, matutinum, diluculum. Crepusculum est dubia lux; nam creperum dubium dicimus: hoc est, inter lucem et tenebras.  uesperum, apparente stella eiusdem nominis, de qua peta:

Ante diem clauso componet uesper olympo.
Conticinium, quando omnia conticescunt, id est, silent. Intempestum, media nox, quando omnibus sopore quietis nichil operandi tempus est. Gallicinium,  quando galli cantum leuant. Matutinum inter abscessum tenebrarum et aurore aduentum. Diluculum, quasi iam incipiens parua lux diei; hec et aurora, pertingens usque ad solis exortum.



CAPUT uIII. De hebdomada.
[26Kb]

Hebdomada Grece a septenario numero nomen accepit, humana quidem consuetudine septenis solum acta diebus, sed Scripture sacre auctoritate multis speciebus insignis, que tamen cuncte, ni fallor, ad unum finem spectant, nos scilicet admonentes post operum bonorum perfectionem in Spiritus sancti gratia perpetuam sperare quietem. Prima ergo singularis illa hebdomada et a qua cetere formam capessunt, diuina est operatione sublimis, quia  Dominus, sex diebus mundi ornatum complens, septima requieuit ab operibus suis. Ubi notandum quod non ideo senarius numerus est perfectus, quia Dominus in eo mundi opera perfecerit, sed, sicut Augustinus ait: »Ideo Dominus, qui omnia simul creare ualebat, in eo dignatus est operari, quia numerus  est ille perfectus, ut etiam per hunc opera sua probaret esse perfecta, qui suis partibus primus impletur, id est, 1 1Kb] sexta et tertia, dimidia, que sunt unum, duo et tria, et simul sex fiunt.« Ad huius exemplum diuine hebdomadis secunda hominibus obseruantia mandatur, dicente Domino: Sex diebus operaberis, facies omnia opera tua, septimo autem die sabbati Domini Dei tui non facies omne opus seruile in eo. Sex enim diebus fecit Deus celum et terram, mare et omnia que in eis sunt, et requieuit in die septimo. Que populo Dei hebdomada ita computabatur antiquitus: prima Sabbati, uel una Sabbati siue Sabbatorum; secunda Sabbati, tertia Sabbati, quarta Sabbati, quinta Sabbati, sexta Sabbati, septima Sabbati, uel Sabbatum. Non quod omnes Sabbatorum,  hoc est, requietionum dies esse potuerint, sed quod a requietionum die, que suo nomine et cultu singularis excellebat, prima, uel secunda, uel tertia, uel cetere suo queque censerentur ex ordine. uerum gentiles cum obseruationem a populo Isrel  hebdomadis [2 1Kb] addiscerent, mox hanc in laudem suorum deflexere deorum. Primam uidelicet diem Soli, secundam Lune, tertiam Marti, quartam Mercurio, quintam Ioui, sextam ueneri, septimam Saturno [3 1Kb] dicentes; eisdem utique monstris suos dies, quibus et errantia sidera consecrantes, tametsi diuerso ordine putantes. Existimabant enim se habere a Sole spiritum, a Luna corpus, a Marte feruorem, a Mercurio sapientiam et uerbum, a Ioue temperantiam, a uenere uoluptatem, a Saturno tarditatem: credo quia sol in medio planetarum positus totum mundum spiritus instar calefacere et quasi uiuificare uidetur, Ecclesiaste attestante, qui, de ipso loquens, ait: Gyrans gyrando uadit spiritus, et in circulos suos reuertitur. Luna per humoris ministerium cunctis  incrementum corporibus suggerit. Martis stella, utpote soli proxima, calore simul et natura est feruens. Mercurius perpetuo circa solem discurrendo, quasi inexhausta sapientie luce radiari putabatur. Iupiter frigore Saturni et ardore Martis, hinc inde  temperatur. uenus, luminis uenustate, quam ex solis uicinitate percipit, suo cernentes allicit aspectu. Saturnus eo tardior ceteris planetis, quo et superior incedit. Nam XXX annis signiferum complet, inde Iupiter XII annis, tertius Mars II annis, quartus sol CCCLXu diebus, et quadrante, infra solem uenus, que et Lucifer et uesper, CCCXLuIII diebus, a sole nunquam absistens partibus XLuI longius. Proximum illi Mercurii sidus IX diebus, ocyore ambitu modo ante solis exortus, modo post occasus splendens, nunquam ab eo XXII partibus remotior. Nouissima luna XXuII diebus et uIII horis signiferum conficiens. Hec igitur erat stultitia gentilium, falsa ratiocinatione subnixa, qui quasi iure primam diem soli,  quia maximum est luminare, secundam lune, quia  secundum luminare est, se consecrare putabant; dein ordinata alternatione tertie diei primam a sole stellam, quarte primam a luna, quinte secundam a sole, sexte secundam a luna, septime tertiam a sole preponebant. Ferias uero habere clerum primus papa Syluester edocuit, cui Deo soli uacanti nunquam militiam uel negociationem liceat exercere mundanam, dicente Psalmographo: uacate et uidete, quoniam ego sum Deus. Itemque Apostolo: Nemo militans Deo implicat se negotiis secularibus. Et primum quidem diem, qua et lux in principio facta, et Christi est resurrectio celebrata, dominicum nuncupauit; quod illi nomen iam primis Ecclesie temporibus fuisse inditum testatur Ioannes, qui dicit in Apocalypsi:  Fui in spiritu in die Dominico. Deinde secundam  feriam, tertiam feriam, quartam, quintam, et sextam de suo adnectens, Sabbatum ex uetere Scriptura retinuit, nichil ueritus grammaticorum regulas, qui sicut Calendas, Nonas, et Idus, ita etiam ferias plurali tantum numero proferendas esse decernunt. Tertia species hebdomadis in celebratione Pentecostes agitur, uII uidelicet septimanis dierum et monade, hoc est, L diebus impleta. Qua die et Moyses ardentem conscendens in montem, legem de celo accepit, et Christus in linguis igneis spiritus sancti gratiam de celo misit. Quarta septimi mensis erat hebdomada, qui solemnitatibus preclaris pene totus expendebatur. Inter quas [1 1Kb] precipue dies propitiationis eminebat, qua sola per annum pontifex, derelicto foris populo, sancta sanctorum intrabat,  annuis antea fructibus, hoc est, frumenti, uini, et olei, ex ordine collectis: significans Iesum Pontificem  magnum, impleta dispensatione carnis, per proprium sanguinem celestis regni ianuas ingressurum, ut appareat nunc uultui Dei pro nobis, qui foris adhuc positi, prestolamur et diligimus aduentum eius. Ubi notandum quia sicut quidam immundi per legem prima, tertia, et septima die iubebantur lustrari, sic et primus, tertius ac septimus mensis suis quique ceremoniis exstitere solemnes. Quinta hebdomada septimi anni, quo toto populus ab agricolandi opere legis imperio uacabat, dicente Domino: Sex annis seres agrum tuum, septimo cessabis. Sexta, anni iubilei, hoc est, remissionis hebdomada est, que septem hebdomadibus annorum, hoc est, XLIX annis, texitur; qua expleta, hoc est, quinquagesimo demum anno incipiente, tube clarius resonabant, et ad omnes,  iuxta legem, possessio reuertebatur antiqua.



CAPUT IX. De hebdomadibus LXX propheticis.
[13Kb] 

Septima species hebdomadis est, qua propheta Daniel utitur, more quidem legis septenis annis singulas complectens hebdomadas, sed noua ratione ipsos annos abbreuians, duodenis uidelicet mensibus lune singulos determinans; embolismos uero menses, qui de annuis XI epactarum diebus adcrescere solent, non lege patria tertio uel altero anno singulos adiiciens, sed ubi ad duodecimum numerum augescendo peruenirent, pro integro anno pariter inserens. Hoc autem fecit non ueritatis cognitionem querentibus inuidendo, sed prophetie more ipsum querentium exercendo ingenium, malens utique suas margaritas a filiis clausas fructuoso sudore inuestigari,  quam profusas a porcis fastidiosa despectione calcari. uerum ut hec apertius elucescant, ipsa iam angeli ad prophetam dicta uideamus: Septuaginta, inquit, hebdomades abbreuiate sunt super populum tuum, et super urbem sanctam tuam, ut consummetur preuaricatio,  et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur sanctus sanctorum. Nulli dubium quin hec uerba Christi incarnationem designent, qui tulit peccata mundi, legem et prophetas impleuit, unctus est oleo letitie pre participibus suis, et quod hebdomades LXX per septenos annos distincte CCCC et XC annos insinuent. Sed notandum quod easdem hebdomadas non simpliciter adnotatas siue computatas, sed abbreuiatas asserit, occulte uidelicet lectorem commonens ut breuiores solito annos nouerit indicatos. Scito ergo, inquit, et animaduerte ab exitu sermonis, ut iterum edificetur Hierusalem, usque ad Christum ducem hebdomades uII, et hebdomades LXII erunt, et rursus edificabitur platea et muri in  angustia temporis. Esdra narrante, didicimus quod Neemias cum esset pincerna regis Artaxerxis, XX anno regni eius, mense Nisam, impetrauit ab eo restaurari muros Hierusalem, templo multo ante Cyro permittente constructo; ipsum quoque opus, ut dictum  est, in angustia temporis perfecerit, adeo scilicet a finitimis gentibus impugnatus, ut structores singuli gladio renes accincti una manu pugnasse, altera murum recuperasse narrentur. Ab hoc ergo tempore usque ad Christum ducem hebdomadas LXX computa, hoc est, annos duodenorum mensium lunarium CCCCXC, qui sunt anni solares CCCCLXXu. Siquidem Perse a prefato XX anno regis Artaxerxis, usque ad mortem Darii regnauerunt annis CXuI. Exhinc Macedones usque ad interitum Cleopatre annis CCC. Inde Romani usque ad XuII Tiberii Cesaris annum monarchiam tenuerunt annis LIX, qui sunt simul, ut diximus, anni CCCCLXXu. Et continentur circulis decennouenalibus XXu, decies nouies enim uiceni et quini fiunt CCCCLXXu. Et quia  singulis circulis embolismi septem adcrescunt, multiplica XXu per uII, fiunt CLXXu, qui sunt embolismi menses CCCCLXXu annorum. Si ergo uis scire quot annos lunares facere possint, partire CLXXu per XII, duodecies deni et quaterni CLXuIII, XIu ergo annos faciunt, et remanent menses uII; hos iunge ad supra scriptos CCCCLXXu, fiunt simul CCCCLXXXIX; adde et menses superfluos uII partemque XuIII anni imperii Tiberii, quo Dominus passus est, et inuenies a tempore prefinito ad eius  usque passionem LXX hebdomadas abbreuiatas, hoc est annos lunares CCCCXC. Ad eius uero baptismum, quando unctus est sanctus sanctorum, descendente super eum Spiritu sancto sicut columba, non solum hebdomades uII et LXII fuisse completas, sed et partem iam septuagesime hebdomadis inchoatam. Et post hebdomadas, inquit, LXII occidetur Christus, et non erit eius populus qui eum negaturus est. Non statim post sexaginta duas hebdomadas, sed in fine septuagesime hebdomadis occisus est Christus, quam ideo, quantum coniicere possumus, segregauit a ceteris, quia de hac erat plura relaturus. Nam et Christus in illa crucifixus, et a populo perfido non modo in passione, uerum continuo, ex quo a Ioanne predicari cepit, negatus est. Quod autem sequitur: Et  ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio, non ad septuaginta hebdomadas pertinet; predictum enim fuerat quod ipse hebdomades ad Christi usque ducatum pertingerent, sed Scriptura, predicto aduentu et passionis ipsius, quid etiam post hanc populo qui eum recipere nollet, esset euenturum ostendit. Ducem enim uenturum Titum dicit, qui quadragesimo anno dominice passionis ita cum populo Romano et ciuitatem et sanctuarium dissipauit,  ut non remaneret lapis super lapidem. uerum iis per anticipationem prelibatis, mox ad exponendum hebdomade, quam omiserat, rediit euentum. Confirmauit autem pactum multis hebdomas una. Hoc est in ipsa nouissima, in qua uel Ioannes Batista, uel Dominus et apostoli predicando multos ad fidem conuerterunt. Et dimidio hebdomadis deficiet hostia, et sacrificium. Dimidium hebdomadis huius, decimus quintus annus Tiberii Cesaris erat, quando, inchoato Christi baptismate, hostiarum purificatio fidelibus paulatim uilescere cepit. Item quod sequitur: Et in templo erit abominatio desolationis, et usque ad consummationem et finem perseuerabit desolatio, ad sequentia tempora respicit, cuius prophetie ueritatem, et historia ueterum et nostrorum hodie temporum  testatur euentus. Totum ideo prophete testimonium ponentes, quantum facultas suppetebat, exposuimus, quia hoc et a plerisque lectoribus ignorari, et speciale genus hebdomade flagitare cognouimus. Falluntur enim qui putant Hebreos annis talibus usos, alioquin tota ueteris Instrumenti series uacillat, nec ullius etas tanta quanta scripta est debet intelligi, sed ad lune cursum stringi. Et Grecos quidem ueteres legimus CCCLIu diebus, annum ad  lune cursum computantes, octauo semper anno nonaginta dies qui nascantur, si quadrans cum undecim diebus epactarum octies componatur, pariter intercalasse, in tres uidelicet menses tricenarum dierum distributos. Iudeos autem nunquam, sed altero uel tertio anno mensem lune tertiumdecimum, quem embolismum uocitamus, inserere solitos, sicut notissima quarte decime lune paschalis aperte ratio probat. Sciendum sane quod Africanus hebdomadarum cursum, quem nos in decimum septimum uel decimum octauum Tiberii Cesaris annum, quo Dominum passum credimus, iuxta Chronicam Eusebii perduximus, ab eodem quo nos incipiens exordio, quinto decimo eiusdem imperatoris anno, quo eum passum credit, putat esse completum, ponens annos  regni Persarum CXu, Macedonum CCC, Romanorum LX. Sed diligens lector quod magis sequendum putauerit, eligat.



CAPUT X. De hebdomada etatum seculi.
[7Kb]

Octaua species hebdomadis uniformis, et sola sine circuitu reuolutionis exstans, ad figuram per omnia prime hebdomadis labentibus huius seculi conficitur etatibus. Prima enim die facta est lux, et prima  etate homo in paradisi amenitate locatur. Diuisa luce a tenebris factum est uesperum, et, separatis Dei filiis a semine nequam, non longe post natis gigantibus, corrupta est omnis terra, donec Creator, penitens se hominem fecisse, mundum diluuio perdere disponeret. Secunda die firmamentum in medio libratur aquarum; secunda etate arca in medio fertur aquarum, hinc fonte abyssi supportata, illinc celi cataractis compluta, que habuit uesperam, quando filii Adam pedes ab Oriente mouentes qui in construenda superbie turre conuenerant, linguarum diuisione multati, et ab inuicem sunt dispersi. Tertia die, aquis in congregationem unam coactis, apparuit arida, syluis herbisque decora; et tertia etate firmatis in cultu demonum nationibus, Abraham patriarcha cognationem  patriamque deserens, sanctorumque semine fecundatur. Aduenit et uespera quando gens Hebrea, malis coacta prementibus, contra Dei uoluntatem regem sibi petit, qui, mox ordinatus, primo Domini sacerdotes prophetasque trucidat, postmodum ipse cum tota gente gladio periit Allophylorum. Quarta die celum luminaribus ornatur; quarta etate gens illa celesti fide inclyta, regno Dauid et Salomonis gloriosa, templi etiam sanctissimi altitudine totum nobilitatur in orbem. Sed accepit et uesperam, quando, crebrescentibus peccatis, regnum illud a Chaldeis dissipatum, templum dirutum, et tota gens est Babyloniam translata. Quinta die pisces auesque aquis educte; hi patriis manent undis, ille era terramque peruolant; quinta etate multiplicatus in Chaldea populus  Isrel, pars celestium desideriorum pennis fulta  Hierosolymam petunt, pars uolatu destituta uirtutum inter Babylonie fluenta resident. Successit et uespera, quando, imminente iam Saluatoris aduentu, gens Iudea propter scelerum magnitudinem Romanis tributaria facta, insuper et alienigenis est regibus pressa. Sexta die terra suis animantibus impletur, et homo primus ad imaginem Dei creatur, moxque ex eius latere dormientis sumpta costa femina fabricatur; sexta etate, preconantibus prophetis, Filius Dei in carne, qui hominem ad imaginem Dei recrearet, apparuit, qui obdormiens in cruce, sanguinem et aquam de latere, unde sibi Ecclesiam consecraret, emanauit. Huius etatis uespera ceteris obscurior in Antichristi est persecutione uentura. Septima die, consummatis operibus suis, Deus requieuit, eamque significans,  Sabbatum nuncupari precepit, que uesperam habuisse non legitur. Septima etate iustorum anime post optimos huius uite labores in alia uita perpetuo requiescunt, que nulla unquam tristitia maculabitur, sed maior insuper resurrectionis gloria cumulabitur. Hec etas hominibus tunc cepit, quando primus martyr Abel, corpore quidem tumulum, spiritu autem Sabbatum perpetue quietis intrauit. Perficietur autem, quando, receptis sancti corporibus in terra sua duplicia possidebunt, letitia sempiterna erit eis, et ipsa est octaua, pro qua uI Psalmus inscribitur, credo quia in sex huius seculi etatibus pro septima uel octaua illius seculi etate est supplicandum. In qua quia iusti gaudia, sed reprobi sunt supplicia percepturi, Psalmus hic ingenti pauore incipit, currit,  finitur: Domine, ne in ira tua arguas me, etc.



CAPUT XI. De mensibus.
[60Kb] 

Menses dicti a mensura, qua quisque eorum mensuratur. Sed melius a luna, que Greco sermone uocatur; nam et apud eos menses uocantur . Sed et apud Hebreos, Hieronymo teste, luna, quam iare nominant, mensibus nomen dedit; unde et iehsu filius Syrach, qui utique Hebraice scripsit, de luna loquens, ait: Mensis secundum nomen est eius. Antiqui enim menses suos non a solis, sed a lune cursu computare solebant; unde quoties in Scriptura sacra, siue in lege, seu ante legem, quota die mensis quid factum dictumue sit indicatur, non aliud quam lune etas significatur, a qua semper Hebrei, quibus credita sunt eloquia Dei, antiquo patrum  more, menses obseruare non cessant. Primum mensem nouorum, qui Pasche ceremoniis sacratus est, Nisan appellantes, qui propter multiuagum lune discursum, nunc in Martium mensem, nunc incidit in Aprilem, nunc aliquot dies Maii mensis occupat. Sed rectius Aprili deputatur, quia semper in ipso uel incipit uel desinit, uel totus includitur, ea duntaxat regula, cuius et supra meminimus, obseruata, ut que Xu post equinoctium luna exstiterit, primum sequentis anni mensem faciat; que uero antea, nouissimum precedentis, sicque per  ordinem. Secundus eorum mensis Iar Maio, tertius Siuan Iunio, quartus Thamul Iulio, quintus Aab Augusto, sextus Elul Septembri, septimus Theseri Octobri, quem propter collectionem frugum et celeberrimas in ipso festiuitates, nouum annum appellant, octauus Maresuan [1 1Kb] Nouembri, nonus Casseu [2 1Kb] Decembri, decimus Tebet Ianuario, undecimus Sabat Februario, Duodecimus Adar Martio, simili ratione, comparatur. Quos uidelicet menses propter lune circulum, qui XXuIu semis diebus constat, tricenis undetricenisque diebus alternantes, secundo demum uel tertio anno exacto, mensem superfluum, qui ex annis XI Epactarum diebus confici solet, intercalant. Unde nonnullo moueor scrupulo, quomodo maiores nostri diem qua lex data est, que est tertia  mensis tertii, quinquagesimam ab agni occisione computent, ponentes uidelicet primi mensis residuos dies numero X et uII, quia tredecim priores fuerant ante Pascha transacti, secundi XXX, tertii III, qui fiunt simul dies L, cum constet duos menses lunares non LX, sed L et uIIII diebus terminari, ideoque si paschalis mensis, XXX diebus computatus, XuII sui cursus dies post pascha retinuerit, secundum iam mensem non XXX, sed undetriginta, diebus debere concludi, ac per hoc in summa temporis memorati non plus quam undequinquaginta  dies inueniri; nisi forte putandum est synecdochics, que est regula sancte Scripture frequentissima, a parte totum computari. uerum hec utcunque acta uel computata fuerint, claret tamen Hebreos ad lune cursum suos menses obseruare consuesse. Nec aliter in Genesi recte sentiendum, ubi Ne, cum suis XuII die secundi mensis arcam ingressus, et XXuII eiusdem mensis die post diluuium egressus, asseritur, quam annum solis integrum, hoc est, CCCLXu dierum, esse descriptum, quia uidelicet luna, que presenti anno, uerbi gratia, per Nonas Maias septima decima existit, anno sequente uicesima septima pridie Nonas Maias occurret. Notandum sane quod nimium falluntur qui mensem definiendum uel ab antiquis definitum autumant, quandiu luna zodiacum  circulum peragat, que nimirum, sicut diligentior inquisitio naturarum edocuit, zodiacum quidem XXuII diebus, et uIII horis, sui uero cursus ordinem XXIX diebus, et XII horis, salua sui saltus ratione, conficit. Ideoque rectius ita definiendum, quod mensis lune sit luminis lunaris circuitus, ac redintegratio de noua ad nouam. Solaris autem mensis  digressio sit solis per duodecimam partem zodiaci, id est, signiferi circuli, que XXX diebus et decem semis horis impletur, uiginti uidelicet duabus horis ac dimidia lunari mense productior, e quibus XI epactarum dies et quadrans annuatim subcrescere solent; duodecies enim uiceni et bini CCLXIu faciunt, quas esse horas XI dierum hinc facile patet, quia undecies uiceni et quaterni eamdem summam conficiunt. Porro duodecies semis sex faciunt, que annue sunt hore quadrantis: si quidem luna XII suos menses XI diebus, ut dictum est, et quadrante, breuiores totidem solis mensibus peragens, in iisdem peragendis tredecies zodiaci ambitum lustrat. Sed in utroque mense computando, consuetudo, uel auctoritas, uel certe compendium calculandi nature  preualuit; nam non solum lune menses, quod calculandi necessitas cogit, tricenis undetricenisque diebus ordinant, sed et lunam superfluam, que iuxta nature rationem in fine anni debuerat intercalari, plerique ubi libet intercalant, et, quod est grauius, tantum inter se calculatores dissident, ut uno nonnunquam eodemque die hic quartam decimam, ille quintam  decimam, alius sextam decimam asseuerent lunam esse putandam, nec non et solis annuos menses dissimillima regula diuerso queque gens ordine metitur. Denique Aegyptii, qui primi propter ocyorem lune discursum, ne uidelicet error calculandi eius uelocitate gigneretur, ad solis cursum, cuius motus tardior facilius poterat comprehendi, suos menses putare ceperunt, sumpto ab autumni tempore primordio, tricenis hos produntur includere diebus, quorum primus mensis Thoth Iu Cal. Septembrium, secundus Phaofi Iu Cal. Octob., tertius Athir u Cal. Nouemb.; quartus Cheac u Cal. Decembrium, quintus Tybi uI Cal. Ianuarium, sextus Mechir uII Cal. Februarium, septimus Phamenoth u Cal. Martiarum, octauus Pharmuthi uI Cal. Aprilium, nonus Pacho  uI Cal. Maiarum, decimus Pauni uII Cal. Iuniarum, undecimus Epiphi uII Cal. Iuliarum, duodecimus Mesor uIII Cal. Augustarum die sumit exordium,  quem decimo Cal. Septembrium die terminantes, residuos quinque dies , uel intercalares, siue additos uocant, quibus etiam quarto anno diem sextum, qui ex quadrantibus confici solet, adnectunt. Unde fit ut eorum anni primi ab bissexto tertio Cal. Septembrium, ceteri uero Iu Cal. earumdem die sortiantur initium, ipsi autem bissextiles anni Iu ceteri u Cal. memoratarum die terminentur. Porro dissonantia, quam bissextilibus annis a tempore intercalati ab eis quadrantis dicimus oriri, non ante nostre tempus intercalationis, que fit sexto Cal. Martiarum die, in computo lune uel earumdem festiuitate dierum potest cum nostri anni curriculo recipere concordiam; sed idem dies festus, eadem luna, uerbi gratia septima, que apud nos secunda Sabbati,  apud illos tertia Sabbati [1 1Kb] computantur, et cetera in hunc modum.



CAPUT XII. De mensibus Romanorum.
[20Kb] 

Quare autem Romani tam diuerse longitudinis habeant menses, hec, ut in disputatione Hori et Pretextati  legimus, causa exstitit. Romulus cum ingenio acri quidem, sed agresti, statum proprii ordinaret imperii, initium mensis ex illo sumebat die quo nouam lunam contigisset uideri: quia uero non continuo  euenit ut eo die semper appareat, sed modo tardius, modo celerius, ex certis causis, uideri solet, contigit ut cum tardius [1 1Kb] apparuit, precedenti mensi plures dies, aut cum celerius pauciores darentur, et singulis quibusque mensibus perpetuam numeri legem primus casus adduxit; sic factum est ut alii XXX et alii XXX unum sortirentur dies. Primum mensem Marti, cuius se filium credi uoluit, dicauit, eo quod hoc mense constet Iunonem Martem peperisse in Phrygia, quem mensem anni primum aliquem fuisse, uel ex hoc maxime probatur, quod ex eo septimus, octauus, nonus et decimus inditum antiquitus a numero nomen usque hodie seruant. Secundum mensem nominauit Aprilem, quasi aperilem, eo quod in illo, remotis nubibus, pruinis ac tempestatibus hibernis, celum, terra et mare, nautis, agricolis et  horoscopis, aperiatur, arbores quoque et herbe in  germen, sed et animantia queque in prolem se aperire incipiant. Maium tertium, quartum Iunium posuit, in honorem uidelicet maiorum ac iuniorum, in quos diuisit populum, ut altera pars armis, altera consilio rempublicam tueretur. Contendunt alii Maiam Mercurii matrem Maio nomen dedisse, hinc maxime probantes, quia hoc mense mercatores omnes Maie pariter Mercurioque sacrificabant. Iunius mensis aut ex parte populi, ut diximus, nominatur, aut, ut Cincius arbitrabatur, Iunonius apud Latinos ante uocatus est: et hec appellatio mensis apud maiores diu permansit, sed post, detritis quibusdam litteris, ex Iunonio Iunius dictus est; nam et edes Iunoni Monete Calendis Iuniis dedicate sunt. Iulius mensis nomen Quintilis, quod a numero sumpserat, etiam post prepositos Martio duos menses seruauit, sed postea  in honorem Iulii Cesaris dictatoris legem ferente  Marco Antonio Marci filio consule, Iulius uocatus est, quod hoc mense ad III Idus Quintiles Iulius procreatus sit. Augustus mensis Sextilis antea uocabatur, donec honor Augusto daretur ex senatusconsulto, eo quod ipse die primo huius mensis Antonium et Cleopatram superauerit, et imperium populi Romani firmauerit. September mensis, October, Nouember et December, principalem sui retinent appellationem, significantes nomine quoti sint a uerno mense, id est, Martio, uel quod imbres in eis immineant. Hec Romuli fuit annua ordinata dimensio, qui annum X mensium, dierum uero CCC et IIII habendum esse constituit. Mensesque ita disposuit, ut IIII ex iis, Martius, Maius, Quintilis, October, tricenos singuli, sex uero reliqui tricenos haberent dies,  qui hodie quintanas habent nonas, ceteri septimanas. Septimanas autem habentibus, ab Idibus reuertebantur Calende ad diem septimum decimum; uerum habentibus quintanas ad octauum decimum remeabat initium Calendarum: sed cum hic numerus neque solis cursui, neque rationibus lune conueniret, nonnunquam usu ueniebat ut frigus anni estiuis mensibus, et contra calor hiemalibus proueniret. Quod ubi contigisset, tantum dierum sine ullo mensis nomine patiebantur absumi, quantum ad id anni tempus adduceret, quo celi habitus instanti mensi aptus inueniretur. Sed secutus Numa quinquaginta dies addit, ut in CCCL et IIII dies, quibus XII lune cursus confici credidit, annus extenderetur, atque iis L diebus a se additis, adiecit alios uI retractos  illis uI mensibus, qui XXX habebant dies, id est, de singulis singulos, factosque L et uI dies in duos nouos menses pari ratione diuisit, ac de duobus priorem Ianuarium nuncupauit, primumque anni esse uoluit, tanquam bicipitis dei mensem, respicientem ac prospicientem transacti anni finem, futurique principia. Quidam autumant Ianuarium nuncupatum ex eo quod limes et ianua sit anni. Secundum dicauit Februo, id est, Plutoni, qui lustrationum potens credebatur, lustrarique eo mense ciuitatem necesse erat, quo statuit ut iura diis manibus soluerentur. Sed hanc lustrandi consuetudinem bene mutauit Christiana religio, cum in mense eodem die sancte Marie plebs uniuersa, cum sacerdotibus ac ministris, hymnis modulate uocis per ecclesias, perque congrua  urbis loca, procedit, datosque a pontifice cuncti cereos in manibus gestant ardentes, et augescente bona consuetudine, id ipsum in ceteris quoque eiusdem beate matris et perpetue uirginis festiuitatibus agere didicit, non utique in lustrationem terrestris imperii quinquennem, sed in perennem regni celestis memoriam, quando, iuxta parabolam uirginum prudentium,  omnes electi, lucentibus bonorum actuum lampadibus, obuiam sponso ac regi suo uenientes, mox cum eo ad nuptias superne ciuitatis intrabunt. Paulo post Numa in honorem imparis numeri unum adiecit diem, quem Ianuario dedit, ut tam in anno quam in mensibus singulis, preter unum Februarium, impar numerus seruaretur, quasi inferis et diminutio et par numerus conueniret. Cum ergo Romani ex hac distributione Pompilii ad lune cursum, sicut Greci, annum proprium computarent, necessario et intercalarem mensem instituerunt more Grecorum. Nam et Greci cum animaduerterent temere se CCCLIIII diebus ordinauisse annum, quoniam appareret de solis cursu, qui CCCLXu diebus et quadrante zodiacum conficit, deesse anno suo XI dies et  quadrantem, intercalares statuta ratione commentati sunt, ita ut octauo quoque anno XC dies, ex quibus tres menses tricenorum dierum computauerunt, intercalarent. Hunc ergo ordinem Romanis quoque imitari placuit, sed frustra, quippe fugit eos diem unum, sicut supra admonuimus, additum a se ad Grecum numerum in honorem imparis numeri; ea re per octennium conuenire numerus atque ordo non poterat, sed qui exinde sit error genitus, qualiterque eidem sit succursum, in prefata Hori et Pretextati disputatione, unde et ista decerpsimus, qui scire uult inueniet. Tandem Caius Iulius Cesar, imitatus Aegyptios, ad numerum solis annum, sicut hodie seruatur, instituit, X uidelicet dies obseruationi ueteri superadiiciens, ut annum CCCLXu dies,  quibus ipse zodiacum lustrat, efficerent. Et ne quadrans deesset, statuit ut quarto quoque anno sacerdotes, qui curabant, mensibus ac diebus unum intercalarent diem, eo scilicet mense ac loco, quo etiam apud ueteres mensis intercalabatur, id est, ante quinque ultimos mensis Februarii dies, idque bissextum censuit nominandum. Omni enim intercalationi mensis Februarius deputatus est, quoniam is ultimus anni erat, quod etiam ipsum ex Grecorum imitatione faciebant, nam illi ultimo anni sui mensi superfluos interserebant dies. uerum una re a Grecis differebant, nam illi, confecto ultimo mense, Romani non confecto Februario, sed post uicesimum et tertium diem eius intercalabant, Terminalibus scilicet iam peractis; deinde reliquos Februarii mensis dies  qui erant quinque, post intercalationem subiungebant, credo ueteri religionis sue more, ut Februarium omnimodo Martius sequeretur.



CAPUT XIII. De Calendis, Nonis et Idibus.
[11Kb]

Priscis temporibus pontifici minori hec prouidentia  delegabatur, ut noue lune primum obseruaret aspectum, uisumque regi sacrificulo nunciaret. Itaque sacrificio a rege et minore pontifice celebrato, idem pontifex calata, id est, uocata in Capitolium plebe, iuxta curiam Calabram, que case Romuli proxima est, quot numero dies a Calendis ad Nonas superessent, pronunciabat, et quintanas quidem dicto quinquies uerbo septimanas repetito seties predicabat. uerbum autem Grecum est, id est, uoco; et hunc diem qui ex his diebus qui calarentur primus esset, placuit Calendas uocari; hinc et ipsi curie ad quam uocabantur Calabre nomen datum est, et classi, quod omnis in eam uocaretur populus. Ideo autem minor pontifex numerum dierum qui ad Nonas superessent calando prodebat,  quod post nouam lunam oportebat Nonarum die populares, qui in agris essent, confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc Nonas existimant dictas, quasi noue initium obseruationis, uel quod ab eo die semper ad Idus nouem dies putarentur. Porro Idus uocari placuit  diem, qui diuidit mensem. Iduare enim Etrusca lingua diuidere est; unde uidua, quasi ualde idua, id est, ualde diuisa; aut uidua, id est, a uiro diuisa. Nonnullis placet Idus dictas uocabulo Greco, a specie; que apud illos uocatur, quod ea die plenam speciem luna demonstret. Notandum autem quod in Scriptura sacra Calendas cum legimus, nichil aliud quam noue ortum lune intelligere debemus, iuxta illud Numerorum: In Calendis autem, id est, in mensium exordiis, offeretis holocausta Domino. Quia nimirum Hebrei, ut supra dictum est, non alia mensium exordia quam Neomenias, id est, nouilunia, norunt.



CAPUT XIu. De mensibus Grecorum.
[297Kb]

 Sed et Greci et Aegyptii, de quibus supra diximus, nullam in suis mensibus Calendarum, Nonarum, Iduum distinctionem obseruant. uerum ab incipiente cuiusque mensis exordio usque ad terminum eius, crescente simpliciter et inenarrabiliter dierum concurrentium ordine, computando perueniunt. Si quidem Greci , mutatis ex tempore et correctis predictarum intercalationum ambagibus cunctis, fixum in duodecim mensibus anni uertentis ordinauere circulum, quorum plerique a Calendis Decembribus suum inchoantes annum, eodem quo Romani menses suos dierum numero perstringunt: nil quidem de Romanorum, ut prefati sumus, Calendis, Nonis, uel Idibus curantes, sed a primo usque ad extremum diem, augescente paulatim numero, singulum quemque mensem computantes. uocatur autem apud eos ipse December , Ianuarius , Februarius , Martius , Aprilis , Maius , Iunius , Iulius , Augustus , September , October , Nouember . Quo illos  ordine annum obseruare, uel menses, et nuper transmissus ad nos de Roma computus eorum annalis ostendit, et canones qui dicuntur Apostolorum idem antiquioribus litteris edocuere, ubi duodecimus dies mensis Iu Iduum Octobr. esse memoratur, quo utique colligitur utrumque mensem pariter incipere, qui uterque diem duodecimum habere probatur eumdem. Quibus etiam liber sancti Patris Anatolii, quem de Pascha composuit, astipulatur, ubi scriptum est: »Est ergo in primo anno initium primi mensis, quod est decem et nouem annorum circuli principium, secundum Aegyptios quidem mensis Phamenoth uigesimo sexto die, secundum Macedones Distri mensis uigesimo secundo, secundum Romanos uero undecimo Calend. April.« Hic enim  uigesimam secundam diem Distri mensis eque uicesimam secundam Martii fore commendans, indicat manifeste quia simul uterque mensis initium sumit. Et ne quis dicat quod Anatolius in hac sententia non scripserit undecimo Calendas, sed octauo Calendas Apriles, conuincet hoc non ita esse mensis Aegyptiorum Phamenoth, cuius uigesima sexta dies, non  octaua Calendarum, sed undecima Calendarum Aprilium dies est; utrique autem, id est, et qui octaua Cal. et qui undecima Cal. Apriles, in Anatolio legunt, uigesimam sextam diem Aegyptii mensis in eadem sententia habent annotatam, que absque ulla dubietate in undecimo Calend. April. deuenire probatur, iuxta quod superius eorum annalem describentes signauimus.



CAPUT Xu. De mensibus Anglorum.
[1Kb]

Antiqui autem Anglorum populi  iuxta cursum lune suos menses computauere; unde et a luna Hebreorum et Grecorum more nomen accipiunt. Si quidem apud  eos luna mona, mensis monath appellatur. Primusque eorum mensis, quem Latini Ianuarium uocant, dicitur Giuli. Deinde Februarius Sol-monath, Martius Rhed-monath, Aprilis Eostur-monath, Maius Thrimylchi, Iunius Lida, Iulius similiter Lida, Augustus uueod-monath, September Haleg-monath, October uuinter-fylleth, Nouember Blod-monath, December Giuli, eodem quo Ianuarius nomine, uocatur. Incipiebant autem annum ab octauo Calendarum Ianuariarum die, ubi nunc natale Domini celebramus. Et ipsam noctem nunc nobis sacrosanctam, tunc gentili uocabulo Modranicht, id est, matrum noctem, appellabant, ob causam, ut suspicamur, ceremoniarum quas in ea peruigiles agebant. Et quotiescunque communis esset annus, ternos menses lunares singulis  anni temporibus dabant. Cum uero embolismus, hoc est, XIII mensium lunarium annus occurreret, superfluum mensem estati apponebant, ita ut tunc tres menses simul Lida nomine uocarentur, et ob id annus ille Thri-lidi cognominabatur, habens Iu menses estatis, ternos ut semper temporum ceterorum. Item principaliter annum totum in duo tempora,  hyemis, uidelicet, et estatis dispartiebant, sex illos menses quibus longiores noctibus dies sunt estati tribuendo, sex reliquos hyemi. Unde et mensem quo hyemalia tempora incipiebant uuinterfylleth appellabant, composito nomine ab hyeme et plenilunio, quia uidelicet a plenilunio eiusdem mensis hyems sortiretur initium. Nec ab re est si et cetera mensium eorum quid significent nomina interpretari curemus. Menses Giuli a conuersione solis in auctum diei, quia unus eorum precedit, alius subsequitur, nomina accipiunt. Sol-monath dici potest mensis placentarum, quas in eo diis suis offerebant; Rhedmonath a dea illorum Rheda, cui in illo sacrificabant, nominatur; Eostur - monath, qui nunc paschalis mensis interpretatur, quondam a dea illorum que  Eostre uocabatur, et cui in illo festa celebrabant, nomen habuit, a cuius nomine nunc paschale tempus cognominant, consueto antique obseruationis uocabulo gaudia noue solemnitatis uocantes. Tri-milchi dicebatur, quod tribus uicibus in eo per diem pecora mulgebantur. Talis enim erat quondam ubertas Britannie, uel Germanie, de qua in Britanniam natio intrauit Anglorum. Lida dicitur blandus, siue nauigabilis, quod in utroque mense et blanda sit serenitas aurarum, et nauigari soleant equora. uueod-monath mensis zizaniorum, quod ea tempestate maxime abundent. Haleg-monath mensis sacrorum. uuinterfylleth potest dici composito nouo nomine hyemeplenilunium. Blot-monath mensis immolationum, quia in ea pecora que occisuri erant diis suis uouerent.  Gratias tibi, bone Iesu, qui nos, ab his uanis auertens, tibi sacrificia laudis offerre donasti.



CAPUT XuI. De signis duodecim mensium.
[94Kb] 

Singuli autem menses sua signa in quibus solem recipiant habent: Aprilis Arietis, Maius Tauri, Iunius Geminorum, Iulius Cancri, Augustus Leonis, September uirginis, October Libre, Nouember Scorpionis, December Sagittarii, Ianuarius Capricorni, Februarius Aquarii, Martius Piscium, sicut quidam ueterum etiam uersibus explicauit heroicis:

Respicis Apriles Aries Phrixee Calendas.
Maius Agenorei miratur cornua Tauri.
Iunius equatos celo uidet ire Laconas.
Solstitio ardentis Cancri fert Iulius astrum.
Augustum mensem Leo feruidus igne perurit.
Sidere, uirgo, tuo Bacchum September opimat.
Aequat et October sementis tempore Libram.
Scorpius hybernum preceps iubet ire Nouembrem.
 Terminat Arcitenens medio sua signa Decembri.
Principium Iani sancit tropicus Capricornus.
Mense Nume in medio solidi stat sidus Aquarii.
Procedunt duplices in Martia tempora Pisces.
Qui quod de uno Decembri specialiter dixit, de ceteris utique generaliter intelligendum signauit, quia uidelicet singula queque signorum medio suo mense terminentur, a medio priore sumant exortum. De quorum positione strictim nescientes cum instruemus, obsecro scientibus oneri non sit. Undique gyrum celi rotundissimum per lineam zodiaci circuli quasi per zonam quamdam amplissime sphere circumdatam, distincti ordines geminarum XII sese inuicem contingentium obsident: tante sunt magnitudinis, ut non minore quam duarum spatio horarum, uel oriri, uel occidere, uel de loco possint moueri;  singulis tricene partes, ob tricenos dies quibus a sole lustrantur, adscribuntur, decem semis hore  que plus sunt, quia plenam partem XXIu horarum non reddunt, simul computari negliguntur. Attamen et ipse duodecies circumacte, ubi dies quinque et  quadrantem consummauerint, iam quantum ad tricenas partes addiderint patebit, completusque solis annus non CCC solum et LX diebus, sed additis u  diebus et quadrante, perficietur. Primum igitur Arietis signum in illa celi parte quam in medio Martii  mensis sol tenet oriri incipit, consummatur in illa, qua in medio Aprilis ipse circumfertur, ideoque in  octaua sua parte iuxta quosdam, sed uerius iuxta Aegyptios, qui calculationibus pre omnibus gnari sunt,  in quarta sua parte, locum equinoctii uernalis ostendit. Secundum Tauri ab illa celestis circuli parte qua  in medio Aprilis sol circumfertur ortus initium faciens, complet in ea quam ipse in Maii medio seruat.  Tertium Geminorum a parte signiferi quam sol in medio Maii; quartum Cancri ab ea quam in medio  lustrat Iunii facit principium ortus, et ideo iuxta quosdam in octaua sua parte recipit solstitium, iuxta  uero sollicitiorem indaginem aliquot partibus, prius inde deflexo ad inferiora situ zodiaci, id est, signiferi  circuli; quintum Leonis signum a parte qua sol in medio Iulii; sextum uirginis ab ea qua in medio  Augusti; septimum Libre ab ea qua in medio Septembri circumagitur inchoat oriri, quapropter et in  octaua sua parte iuxta uulgarem opinionem, sed iuxta enucleatiorem sententiam aliquanto prius, locum autumnali  prebet equinoctio. Hinc uergente ad brumalem zonam signifero octauum Scorpionis signum  a parte quam in medio Octobri, nonum Sagittarii ab ea quam in medio Nouembri, decimum Capricorni  ab ea quam in medio Decembri sol inhabitat caput attollit, et propterea, ut uulgo creditur, in octaua sua  parte, ut uero Aegyptus, mater artium, docet, aliquot partibus antea, brumali solstitio dedicat mansionem; dein, reuerso ad altiora signiferi cursu circuli, undecimum Aquarii sidus a parte solari mediantis Ianuarii; duodecimum Piscium ab eadem parte Februarii uerticem erigens, finitur in medio Martii, ubi Aries subsequens ortus sui pandit initium, si quidem omnia signa, etsi non forme figura, regionum tamen  suarum coniunctione et computandi sibi ratione coherent, de quibus peta:

Idcirco certis dimensum partibus orbem,
Per duodena regit mundi sol aureus astra.
Signifer autem lacteum circulum in Sagittario recipit et Geminis. Multa hinc dici poterant, sed hec melius a colloquente quam a scribente fiunt. Sane quia de planetarum quarum per signiferum circulum  meatus est ordine et tempore supra memorauimus, tantum nunc dicamus quia sol CCCLXu diebus et uI horis, luna XXuII diebus et uIII horis, zodiaci ambitum lustrant; singula uero signa sol tricenis diebus, denis horis ac semisse, luna autem binis diebus et  senis horis ac besse unius hore perlabitur. Si autem queris bessis quid significet, et in principiis huius opusculi de calculis diximus, et hunc breuiter repetimus. Tanto minus est bessis ab integra hora, quantum uIII a XII, XX a XXX, X a Xu; tertia enim parte  subtracta, quoties due solum remanent, ipse due partes bessis, ipsa tertia triens nuncupatur. Errant ergo qui lunam tricenis diebus tantum spatii celestis, quantum CCCLX et u solem percurrere dicunt, cum manifesta ueritas prodat quod et supra perstrinximus,  lunam XXuII diebus et tertia diei parte tantum conficere cursum, quantum CCCLXu diebus et quarta diei parte constat conficere solem, et quantum spatii in uno suo mense lunam, tantum in tredecim suis [1 1Kb] solis explere circuitum.



CAPUT XuII. De lune cursu per signa.
[63Kb] 

Luna quotidie quatuor punctis, siue crescens a sole longius abit, seu decrescens soli uicinior quam pridie fuerat redditur; singula autem signa decem punctos habent, id est, duas horas, sicut et superius  admonuimus; quinque puncti horam faciunt. Et ideo si uis scire in quo signo luna est, sume lunam quam uolueris, utputa quintam, multiplica per quatuor, fiunt uiginti; partire per decem, bis deni uies; duobus ergo signis quinta luna semper a sole distat. Item sume octauam lunam, multiplica per quatuor, fiunt triginta duo, partire per decem, ter deni tries,  et remanent duo; tribus ergo signis et duobus punctis, octaua luna semper a sole dirimitur. Duos autem punctos sex partes intellige, id est, quantum sol in zodiaco sex diebus conficit itineris, punctus siquidem habet tres partes, quia signum quoque decem punctos, triginta autem habet partes. Item sume nonam decimam lunam, multiplica per quatuor, fiunt septuaginta  sex; partire per decem, septies deni septais, et remanent sex; septem ergo signis et hora una, quod est dimidium signi, ac puncto, id est, tribus partibus, nona decima semper in itinere quo ceperat a sole digressa est. Et ne suspicio tibi forte argumenti fallentis incidat, quere ad diametrum celi, quod quintam decimam lunam tenere nemo est  qui dubitet, multiplica quindecim per quatuor, fiunt sexaginta; partire per decem, sexies deni sexais, sex enim signis duodecim luna semper, id est, dimidio sphere celestis a sole discernitur, siue ante, seu retro respexeris. Denique orbem lune, quoties plenissimus est, contra solem cernis oppositum, humilem uidelicet sole sublimi, et sublimem humili, quia  nimirum cum sole estiuum tenente circulum plena est, ipsa tenet brumalem; cum sole deuexo in brumalem plena est, ipsam solstitiali scandere circulo nox longissima prodit; at cum iste equinoctium in plenilunio, tum illa alterum seruat, et quot partibus sol equinoctium, uel solstitium, quod nuperrime lustrauerat transiit, totidem partibus luna plena, ue  equinoctium, uel solstitium, quod contra est, paret esse transgressa.



CAPUT XuIII. De lune discursu si quis signa ignorat.
[4Kb]

Quod si quis, signorum nescius, lunares tamen  cursus agnoscendi cupidus est, nouerit et ipse solem quotidie partem unam zodiaci sui complere; neque enim aliud partes zodiaci, quam quotidianos solis in celo debemus sentire progressus; lunam uero quotidie XIII partes eiusdem zodiaci conficere, id est,  punctos quatuor, et unam partem; et quia illa XIII partes complente sol unam complet, inde fieri ut, sicut supra docuimus, non plus quotidiano progressu a sole, quam quaternis punctis, hoc est, duodenis partibus, elongetur. Ponat ergo lunam ubilibet computare uoluerit, utpote in Kal. Ianuarias primam: hec ubi prima noctem diemque transegerit, illum celi locum tenet, quem sol XIII mensis eiusdem die completo. Ubi secunda est, multiplica duo per quatuor, fiunt octo. Item ut de punctis ad partes peruenias, multiplica uIII per III, fiunt XXIIII. Illam ergo celi partem tenet luna II in IIII Nonas Ianuarias, quam sol uiginti quatuor ab hinc die confecto. Ubi tertia est, multiplica III per quatuor, fiunt XII, partire per decem, decies asse decus, et remanent duo  puncti, id est, uI partes; illam ergo celi partem tenet luna III quam sol mense toto et diebus uI post tertium Nonas Ianuarias exactis, id est, uI post tertium Nonas Februarias die consummato. Ubi quarta est, multiplica hec per IIII, fiunt XuI, partire per decem, decies asse decus, et remanent uI puncti, id est, partes X et uIII. Illam igitur celi partem tenet luna quarta, quam sol mense expleto ac X et uIII diebus post pridie Nonas Ianuarias. Ubi quinta est, multiplica u per IIII, fiunt XX, partire per decem, bis deni uies; duobus ergo mensibus expletis, adueniet sol partem celi quam luna quinta tenet, id est, die Nonarum Martiarum. Ubi octaua est uI Idus Ianuarias, multiplica uIII per IIII, fiunt XXXII, partire per decem, ter deni tries, et remanent duo  puncti, id est, uI partes celi, illam partem celi tenet luna uIII in uI Iduum Ianuariarum die quam sol aditurus est post tres ab hinc menses, et dies uI, id est, uI die post uI Idus Apriles. Ubi XIX est XIIII Kalendas Februarias, multiplica per IIII, fiunt  LXXuI, partire per decem, septies deni septais, et remanent uI, multiplica hec per III, fiunt X et uIII. Illam partem celi circumuolat luna XIX in XIIII Kal. Februarias, quam sol post uII ab hinc menses ac dies X et uIII, id est, XuIII die post XIIII Kalend. Septemb., qui est uIII Iduum Septemb. dies. Et ne scrupulus tibi forte argumenti fallentis incidat, proba ad diametrum anni, quod Xu tenere lunam rarus qui nesciat, multiplica Xu per IIII, fiunt LX, partire per decem, sexies seni sexais; uI enim mensibus exactis, id est, medio circuitus anni confecto itinere, sol ingredietur partem celi qua luna Xu circumfertur. Et quia tunc Xu Ian. dies est, nimirum illam partem sol Xu die Iulii mensis adibit. Et ut ad summum ueniamus, sume XXX lunam, que tunc fit III  Kal. Feb., multiplica per IIII, fiunt CXX; partire per decem, duodecies deni centum uies, illa celi parte luna XXX currit, quam XII mensibus exactis, id est, toto anni circulo transacto, est sol obtenturus. Ipsa est enim pars eadem in qua et nunc conuersatus lunam suo receperat in coitu. Que ut manifestiora cuilibet etiam tardioris ingenii reddantur, per singulas lune etates quantum ea distet a sole distinctius adnotare curauimus. Prima ergo luna ubi suam perfecerit etatem, elongatur a sole spatio dierum XII, secunda spatio dierum XXIIII, tertia spatio mensis unius et dierum sex, quarta spatio mensis unius et dierum decem et octo, quinta spatio mensium duorum, sexta spatio mensium II et dierum duodecim, septima spatio mensium II et dierum XX III,  octaua spatio mensium trium et dierum sex, nona spatio mensium III et dierum XuIII, decima spatio mensium quatuor, undecima spatio mensium quatuor et dierum duodecim, duodecima spatio mensium quatuor et dierum uiginti  quatuor, tertia decima spatio mensium u et dierum sex, quarta decima spatio mensium u et dierum XuIII, quinta decima spatio mensium uI, decima sexta spatio mensium uI et dierum duodecim, decima septima spatio mensium sex et dierum uiginti quatuor, decima octaua spatio mensium septem et dierum sex, decima nona spatio mensium uII et dierum XuIII, uigesima spatio mensium octo, uigesima prima spatio mensium octo et dierum duodecim, uigesima secunda spatio mensium octo et dierum uiginti quatuor, uigesima tertia spatio mensium IX et dierum sex, uigesima quarta spatio mensium nouem, et dierum decem et octo, uigesima quinta spatio mensium X, uigesima sexta spatio mensium X et dierum duodecim, uigesima septima  spatio mensium X et dierum uiginti quatuor, uigesima octaua spatio mensium undecim et dierum uI, uigesima nona spatio mensium undecim, et dierum XuIII, tricesima spatio mensium duodecim.



CAPUT XIX. De eodem si qui computare non didicerunt.
[6Kb] 

Si quis uero etiam calculandi minus idoneus lunaris tamen circuitus existit curiosus, et huic ad capacitatem ingenioli sui commodamus argumentum, quo id quod querit inueniat: siquidem totam annalis circuitus seriem, que duodecim mensibus continetur, alphabetis distinximus, ita duntaxat, ut primus et secundus ordo uicenos et septenos dies, tertius autem uno amplius complectatur, illo uidelicet qui de tertio repetitis uIII horis superfluis accrescit. Et ut diebus quos signare uolebamus littere sufficerent, non singulis has diebus, sed alternis apposuimus, atque ideo non ultra o litteram alphabetum tangere opus erat.  Preposuimus eidem operi paginam regularem, que X et IX alphabeta huiusmodi a diuersis literis inchoantia, totidem annorum circuli decennouenalis caperet, simul et mensium singulorum signorumque  uocabula duodecim, que hoc ordine disposita est, iuxta numerum dierum quibus luna zodiacum peruolat: XXuII lineas habet in longitudine, nominibus signorum ante, nominibus uero mensium retro adnotatas, ut qui signorum imperitus est ex mensium tamen notitia possit inuenire quod querit; X uero et IX habet in latitudine lineas que ordinem decennouenalis circuli supra adnotato annorum numero premonstret. Cum igitur anno quolibet diem quemlibet quo in signo uel cuius mensis in partibus lunam habeat scire uolueris, aperto Codice nota litteram, que eidem sit preposita diei, et recurrens ad regularem paginam, in qua litterarum est distincta congeries, eodemque statim anno ex titulo frontis inuento, illam quam querebas litteram eiusdem diei inuenies, atque  ante ac retro inspiciens, quod signum quemue mensem e regione habeat adnotabis. Ponamus aliquod quod ad cetera, lector, conualescat exemplum. Queris ubi sit luna, uerbi gratia, in Cal. Aprilis anno uI circuli decennouenalis: aperi Codicem, quere diem Calendarum memoratarum, inuenies e litteram prescriptam; recurre ad paginam regularem, uidebis annum uI, perspecto eius alphabeto, e litteram reperies, circumfer oculos ad latera, hinc geminorum extrema, illinc Iunii mensis initia deprehendes esse notata. Et siue eruditus, siue simplex es lector, palam te quod cupiebas inuestigasse letaberis. Insuper et toto illo anno quibuscunque diebus e litteram uideris adscriptam, siue crescentem, seu decrescentem,  in iisdem celi partibus lunam noueris esse conuersatam. Non enim in hoc argumento, in detrimento an cremento sue lucis, in aduerso an in coitu solis sit posita luna requiris, sed et si hoc scire desideras, aderit argumentum uetusta Aegyptiorum obseruatione traditum.



CAPUT XX. Quota sit luna in Calendas quasque.
[5Kb]

Primo decennouenalis circuli anno, in quo nulle sunt epacte in Calendas Ianuarias nona est luna, in Calendas Februarias decima, in Calendas Martias uIIII, in Calendas Apriles X, in Calendas Maias XI, in Calendas Iunias XII, in Calendas Iulias XIII, in Calendas Augustas XIIII, in Calendas Septembres Xu, in Calendas Octobres XuI, in Calendas Nouembres  XuII, in Calendas Decembres XuIII. Hos tibi numeros pro regularibus singulorum mensium sume, quibus annuas addens epactas, luna quota sit per Calendas quasque sine errore reperies. Si enim uis scire quota sit luna in Calendas Ianuarias anno secundo circuli decennouenalis, tene IX regulares, adde epactas XI, fiunt XX, uigesima est luna. Si uis scire quota est luna in Calendas Iunias anno tertio, tene regulares XII, adde epactas anni illius XXII, fiunt XXXIIII; tolle XXX, remanent IIII, quarta est luna in Calendas memoratas. Quod si quis obiecerit uel huius, uel precedentis argumenti alicubi ordinem uacillare, doceat ipse in huiusmodi questionibus indagandis ueracius et compendiosius argumentum, et nos libenter  gratanterque accipiemus. Hoc autem precedens quod commemorauimus argumentum, et nonnullis ad transcribendum iam dedimus, et in principiis huius nostri opusculi prefigendum esse censemus. Porro presens argumentum quod de luna Calendarum querenda posuimus, hoc tantum loco commemorasse et docuisse sufficiat. Nam cognita quota sit in Calendas luna, facile etiam ceteris cuiusque mensis diebus qua sit etate, cantato ipso mense et concurrentibus digitis, apparebit. Sunt autem anni tres circuli decennouenalis, in quibus idem argumentum stabilitatem sui tenoris conseruare nequeat: octauus uidelicet, undecimus, et nonus decimus, cui causam notandi uaria facit ac dispersa per annum embolismorum insertio. Siquidem anno octauo luna Calendarum  Maiarum iuxta rationem quidem argumenti XXuIII computatur, sed propter embolismum, qui in Martio mense inseritur, XXuII probatur existere. Item in Calendas Iulias iuxta argumentum XXX fieri potuit luna, sed propter adiectionem diei quem superfluitas embolismi attulerat, fit XXIX. Item anno XI, quia luna embolismi pridie Nonas Decembres accenditur, facit lunam in Calendas Martias uigesimam esse et octauam, cum hanc ratio argumenti XXIX tunc existere doceat. Item anno XIX, quia luna embolismi tertio die Nonarum Martiarum incipit, cogit lunam in Calendas Maias XXuIII computari cum XXIX secundum argumenti calculationem canatur, quo etiam anno ratio saltus lunaris, de quo in sequentibus dicemus, fidem eiusdem argumenti impugnat. Si enim  ipsum argumentum iuxta Aegyptios a Septembri mense, ubi principium est anni eorum, inchoaueris, necesse est ut luna Iulii mensis eo anno XXIX dies ut nunquam alias habeat, uno, uidelicet ratione saltus, amisso, et ob id luna Calendarum Augustarum tertia reddatur, que iuxta argumenti regulam secunda computabatur. Si uero, iuxta hoc quod nos supra docuimus, a Ianuario principium argumenti sumere mauis, eodem ordine luna in Calendas Decembres uII incurrit, que iuxta argumentum sexta fieri debuisse putabatur, quia nimirum luna Nouembris mensis unam amittit diem, et pro XXX consuetis XXIX solum diebus cogitur esse contenta. Que profecto omnia melius colloquendo quam scribendo docentur. Non autem transitorie commemorandum quod hoc  argumentum a Septembri quidam incipiunt, ponentes  eidem Septembri regulares u, Octobri u, Nouembri uII, Decembri uII, et cetera, ut supra nos posuimus: quod ob auctoritatem Aegyptiorum rationabiliter prorsus agunt, ut a quibus origo computandi sumpta est, horum quoque in computando anni principium imitentur. uerum aliis aptius multo et expeditius uidetur ut computatio omnis, quantum non necessitas rationis obsistat, a principio anni sui etiam apud Romanos incipiat, et usque ad terminum anni ratio atque intemerato ordine procurrat.



CAPUT XXI. Que sit feria in Calendis.
[2Kb]

Simile autem huic tradunt argumentum ad inueniendam diem Calendarum promptissimum, ita duntaxat, ut aliis utens regularibus, quod in hoc per epactas  facis, in illo facies per concurrentes septimane [C. Septem] dies. Habet ergo regulares Ianuarius II, Februarius uI, Martius u, Apriles I, Maius III, Iunius uI, Iulius I, Augustus IIII, September uII, October II, Nouember u, December uII. Qui uidelicet regulares hoc specialiter indicant, quota sit feria per Calendas, eo anno quo septem concurrentes adscripti sunt dies; ceteris uero annis addes concurrentes quotquot in presenti fuerint adnotati ad regulares mensium singulorum, et ita diem Calendarum sine errore semper inuenies. Hoc tantum memor esto, ut cum imminente anno bissextili unus concurrentium intermittendus est dies, eo tamen numero quem intermissurus es in Ianuario Februarioque utaris, ac in Calendis primum Martiis per illum qui circulo continetur  solis computare incipias. Cum ergo diem Calendarum, uerbi gratia, Ianuariarum querere uis, dicis Ianuarius II, adde concurrentes septimane dies, qui fuerunt anno quo computas, utpote III, fiunt quinque, quinta feria intrant Calende Ianuarie. Item anno qui sex habet concurrentes, sume u regulares mensis Martii, adde concurrentes sex, fiunt undecim; tolle septem, remanent quatuor; quarta feria sunt Calende Martie.



CAPUT XXII. Argumentum de qualibet luna uel feria.
[2Kb]

Est etiam uetus argumentum, non modo de Calendarum, uerum et de quorumlibet inter Calendas dierum luna uel feria dignoscenda repertum, aliquanto quidem grauius ad discendum, sed maiorum  tamen nobis auctoritate contraditum, atque ideo  minoribus nostra eque solertia tradendum. Si ergo uis scire hoc uel illo die quota sit luna, computa dies a principio mensis Ianuarii usque in diem de quo inquiris, et cum scieris, adde etatem lune que fuit in Calendis Ianuariis; partire omnia per LIX, et si amplius XXX remanserint, tolle triginta, et quod superest ipsa est luna diei quam queris. Item si uis scire hoc uel illo die quota sit feria, computa dies a Calendis Ianuariis usque in diem de quo inquiris; et cum noueris, adde feriam que fuit die Calendarum Ianuariarum; et si bissextilis annus est, etiam bissexti diem postquam transierit augmentare memento: partire omnia per septem, et quod remanet diem tibi septimane que sit ubicunque queris ostendet. Quod ita solum sine labore currit argumentum,  si numerum mensium singulorum per Calendas, Nonas et Idus memoriter decantare consuescas.

Ianuarius in Calendas I, in Nonas u, in Idus XIII.

Februarius in Calendas XXXII, in Nonas XXXuI, in Idus XLIIII.

Martius in Calendas XL, in Nonas LXuI, in Idus LXXIIII.

Aprilis in Calendas XCI, in Nonas XCu, in Idus CIII.

Maius in Calendas CXXI, in Nonas CXXuII, in Idus CXXXu.

Iunius in Calendas CLII, in Nonas CLuI, in Idus CLXIIII.

Iulius in Cal. CLXXXII, in Nonas CLXXXuIII, in  Idus CXCuI.

Augustus in Calendas CCXIII, in Nonas CCXuII, in Idus CCXXu.

September in Cal. CCXLIIII, in Nonas CCXLuIII, in idus CCLuI.

October in Cal. CCLXXIIII, in Nonas CCLXXX, in Idus CCLXXXuIII.

Nouember in Cal. CCCu, in Nonas CCCIX, in Idus CCCXuII.

December in Calendas CCCXXXu, in Nonas CCCXXXIX, in Idus CCCXLuII.

Si ergo scire uis, uerbi gratia, anno quo per Calendas Ianuarias nona est luna, quota sit luna in Calendas Maias, dicito: Maius in Calendas CXXI; tolle Calendas, remanent CXX; adde IX, fiunt  CXXIX; partire LIX, quinquagies nouies bini centum decus octus: tolle CXuIII, remanent XI; undecima est luna in Calendas Maias. Si uis scire quota est luna in Xu Calendas Iunias, dicito: Iunius in Calendas CLII; tolle Xu Calendas Iunias, remanent CXXXuII; adde IX, fiunt CXLuI; partire per LIX, quinquagies nouies bini centum decus octus; tolle CXuIII, remanent XXuIII; uicesima octaua  est luna in Xu Calendas Iunias. Si uis scire quota est luna uII Idus Decembres, dicito: December in Idus CCCXLuII; tolle uII, Idus remanent CCCXL; adde IX, fiunt CCCXLIX; partire per LIX, quinquagies nouies quini CCXCu; tolle CCXCu, remanent LIIII; tolle XXX, remanent XXIIII; uicesima quarta est luna die memorato. Iuuat huiusce argumenti usum, si calculator ultima quinquagesime none partis diligentius memorie commendat: quinquagies nouies seni CCCLIIII, quinquagies nouies quini CCXCu, quinquagies nouies quaterni CCXXXuI, quinquagies nouies terni CLXXuII, quinquagies nouies bini CXuIII, quinquies nouies assis IX. Eodem ordine diem septimane quocunque uolueris tempore adiuncto Calendarum Ianuariarum die requiris. Si  enim uis scire, uerbi gratia, anno quo Calende Ianuarie quinta feria celebrantur, octauo Calendarum Octobrium die quota feria sit, dicito: October in Calendas CCLXXIIII; tolle uIII Calendas Octobres, remanent CCLXuI; adde quintam feriam que fuit in Calendis Ianuariis, fiunt CCLXXI; partire per uII, septies triceni ducenti decus, septies octoni quinquagies sexies, remanent u; quinta est feria octauo Calendas Octobres.



CAPUT XXIII. De etate lune si quis computare non potest.

Quod si adeo quis deses uel hebes est, ut absque omni labore computandi lune cursum scire uoluerit, innitatur alphabetis que in annali uidet libello iuxta cursum distincta lunarem, ubi duos lune circuitus,  id est, quinquagenos et nouenos dies terna tenent alphabeta; et quamcunque litteram luna in hac etate semel habet, eamdem per totum annum simili modo notatam in eadem semper etate habere non desinit, nisi forte, quod tamen raro accidit, embolismorum hec ratio immutet. uerbi gratia, anno tertio cycli decennouenalis, luna que triginta dies habitura est, semper ab a nudo incipit, secunda est in b, tertia in c, similiter nudis, id est, nullo puncto adnotatis, et sic ex ordine suam littera queque seruat etatem lune. Item luna, que undetriginta dies habitura est, ab l subnotato incipiens, secunda semper in m, tertia in n, simili figura notatis, et sic ex ordine recurrens luna suam cuique littere restituit etatem.  Discernendi enim gratia primum de ternis alphabetum nudis utrinque litteris, secundum subnotatis, tertium supernotatis, determinandum prouidit antiquitas.



CAPUT XXIu. Quot horis luna luceat.
[9Kb]

Tradunt quoque argumentum ueteres quo luna cuiusque etatis quot horis luceat exploretur, quia  enim prima luna, inquiunt, quatuor punctos lucet, adiicitur hic numerus a secunda luna quotidie usque ad plenilunium, detrahiturque dehinc paribus spatiis in diminutionem. Et ideo si nosse uis luna secunda quot horas luceat, multiplica per quatuor duo, fiunt octo; partire per quinque, quia quinque puncti horam faciunt; quinquies asse quinquis, et remanent tres; horam ergo et tres punctos lucet luna secunda. Item multiplica tria per quatuor, fiunt duodecim; partire per quinque; quinquies bini decus, et remanent duo; duas horas et totidem punctos tertia luna lucet. Item ubi ad decimam lunam perueneris, multiplica per quatuor, fiunt quadraginta; partire per quintam partem; quinquies octoni quadrais; octo horas lucet decima luna. Et ne argumentum  dubium fore arbitreris, tene quindecim, inquiunt, et ubi pernox luna candet exquire; multiplica per quatuor, fiunt sexaginta, partire per  quinque; quinquies duodeni sexais; duodecim horas, id est, noctem integram, decima quinta luna perlustrat. Item si nosse uis, sexta decima et septima decima, et cetere deinceps quot horis luceant lune, recole per singulas quanto minus sint a triginta, et inde computandi crepidinem strue. uerbi gratia, si nosse uis uigesima quinta quam diu luceat luna, dicito: Quanto minus a triginta patebit, quia quinque; multiplica per quatuor, quater quiniuies; partire per quinque, quinquies quaterniuies; quatuor ergo horis splendet uigesima quinta, quomodo et quinta luna. Et quidem hoc argumentum tempore equinoctiali legitima fixum statione perlabitur; uerum longissimis in bruma noctibus, uel item estate breuissimis, quarum alias duodecim horarum spatium  longe transcendere, alias nequaquam ad hoc pertingere posse constat, qua ratione lunam duodecim horas lucere credamus, nisi forte putamus non equinoctiales  horas intelligendas, sed singulas quasque noctes pro sue mensura longitudinis, aut breuitatis  in duodecim particulas, quas horas uocitemus, equa distributione findendas.



CAPUT XXu. Quando uel quare luna uel prona, uel supina, uel uideatur erecta.
[15Kb] 

Sunt qui, auras explorare conati, dicant lunam nouam, quoties supino cornu utroque uideatur, tempestuosum mensem; quoties erecto uno, serenum portendere. Quod longe aliter esse naturalis ratio prodit. Quid enim? numquid credibile est lune statum, qui fixus in ethere permanet, pro subiacentium  mutatione flabrorum, uel nubium posse aliorsum quam fuerat conuerti, et eam quasi future metu tempestatis aliquanto altius cornu, quam nature ordo poscebat attollere? Maxime cum non omnibus in terris idem fluctuantium possit existere flatus aurarum, lune autem status idem, eademque sit pro uariante solis digressu conuersio. Dicunt enim eam, sicut et beatus Augustinus in expositione psalmi decimi docet, non habere lumen proprium, sed a sole  illustrari. Sed quando cum illo est, eam partem ad nos habere, qua non illustratur, et ideo nichil in ea lucis uideri; cum autem incipit ab illo recedere, illustrari ab ea etiam parte quam habet ad terram, et necessario incipere a cornibus, donec fiat quindecima contra solem. Tunc enim sole occidente oritur, ut quisquis occidentem solem obseruauerit, cum eum ceperit non uidere, conuersus ad orientem lunam surgere uideat, atque inde ex alia parte, cum ei ceperit propinquare, illam partem ad nos conuertere, qua non illustratur, donec ad cornua redeat, atque inde omnino non appareat, quia tunc illa pars que illustratur sursum est ad celum, ad terram autem illa quam radiare sol non potest. Cum ergo die crescente sol a meridianis plagis ad boreales paulatim partes  ascenderit, necesse est luna, que eo tempore nata est, ociori transitu solem ad borealia signa precurrat; atque ideo cum noua post occasum solis uidetur, que ad septentrionem solaris occasus occasura est, nimirum non iuxta, sed supra solem sita est, quo inferiora eius illustrante, equalia pene cornua protendere et instar nauis supina ire uidetur. At reuerso post solstitium estiuum ad inferiora et australia cursu solis, luna quoque illis nata mensibus, ad inferiora cursum tendat necesse est, unde fit ut que ad australem partem solis, qui occiderat, occasura est, absque ulla dubietate cum primo post occasum solis apparet, non iam supra illum, sed iuxta illum ad meridiem posita uideatur. Atque ideo aquilonalia eius latera sole aspectante cernuntur erecta progredi;  semper enim luna auersis a sole cornibus, rotundam sui partem pandit ad illum, cuius rationis ordine agitur, ut quo dies longior, eo sit noua luna excelsior; et quo breuior atque ad meridiem decliuior est dies, eo deiectior noua luna cernatur. Et inde uulgi creuit opinio lunam, cum supina et celsior incedit, turbines tempestatum; cum uero erecta, et in  austros deiectior, tranquillitatem designare, quia is nimirum status est anni uertentis, ut sex mensibus, quibus decrescit dies, multo clementior sit eris motus, quam reliquis sex. Eadem ratio est etiam lune decrescentis, quare matutino in exortu nunc erecta, nunc supina appareat. Eadem cur interdiu sepe prona procedat, nimirum solis eam radiis superiore ex  loco tangentibus. Non ergo lune conuersio, que naturalis est et fixa, potest futuri mensis portendere statum. Sed qui curiosi sunt huiusmodi rerum, coloris uel eius, uel solis, uel celi ipsius, aut stellarum, siue nubium mutatione, uel aliis quibuslibet indiciis sepe, statum eris qui sit futurus explorant. Denique lunam quartam, si pura fuerit, neque obtusis cornibus, dare reliquis diebus usque ad exactum mensem indicium serenitatis existimant, et cetera talia.



CAPUT XXuI. Qua ratione luna cum sit situ inferior, superior sole aliquoties uideatur.
[4Kb]

Nec mirari opus est, cum lunam per Australia signa currentem, multo inferius ac uicinius terre quam solem, cum iisdem moratur in partibus, circuire  uiderimus, quia uidelicet multo inferius non solum sole, sed et uenere ac Mercurio, que infime stellarum sunt, luna in confinio eris huius turbulenti et puri decurrit etheris. Denique et multi philosophorum solem abesse a luna undeuiginti partes, quantas lunam ipsam a terra prodiderunt. Pythagoras uero, uir sagacis animi, a terra ad lunam CXXuI millia stadiorum esse collegit, ad solem ab ea duplum, inde ad duodecim signa triplicatum. Sed merito querere ac mirari sollicitus quisque potest quare luna in solstitiali circulo decurrens, tanto altior estiuo sole currere, quanto breuiores uideatur facere umbras. Unde paucis intimandum est quod hunc lune progressum ultra solem in utraque celi plaga, et  australi uidelicet et septentrionali, signiferi gignat latitudo, porro in Australi ipsa quoque lune eiusdem deiectio iuuet. Siquidem signifer idem CCC quidem LXu partibus et quadrante per celi ambitum longus,  sed XII est partibus latus; harum duas tantum medias sol, luna omnes peruagari consueuit. Que cum Australes illius deuenit in locos, aliquanto humilior hyberno sole apparet, non solum quia uicinior est terre, sed etiam quia quinque fere partibus aliquoties, siue etiam sex solaris cursus terminos in meridiem transiit; et quanto amplius interiora Austri penetrat, tanto deiectior nostris, qui eam ab Aquilone speculamur, patet obtutibus. At cum solstitiali graditur in circulo, aliquanto sepe elatior sole uidetur estiuo, quia cum propinquior sit terre quam sol, quinque etiam uel sex partibus aliquando solis terminos ad Aquilonem transcendit, et idcirco nostris obtutibus, qui in terra positi utrumque sidus de inferioribus aspectamus, tanto eminentior celi  culmina petere uidetur quanto magis boreales sese recipit in partes. Quod hoc probabitur exemplo: Intrabis noctu in aliquam domum pregrandem, certe ecclesiam, longitudine, latitudine et altitudine prestantem, et innumera lucernarum ardentium copia pro illius cuius natalis est martyris honore repletam, inter quas due maxime ac mirandi operis pharis suis queque suspense ad laquearia catenis, sed que tibi ex iis intranti uicinior, ipsa quoque est subiacenti pauimento uicinior; tanta autem uastitas domus, tanta est longe distantium celsitudo pharorum, ut magis nocturno uisu lucem comasque flammarum, quam ipsa ignium ualeas uasa dignoscere: nimirum ubi pharis appropinquare incipiens, recto intuitu oculos ad pharos, et per pharos ad  contra posita laqueariorum uel parietes loca sustuleris, illa tibi altior, que uicinior est pharus apparebit; et quanto accesseris, tanto tibi que submersior  est uidebitur esse suspensior, donec, perspecta certius ueritate, cuncta ut sunt posita cognoscas. Ita ergo et nos infra duo magna celi luminaria siti, quia utrumque habemus ad meridiem, quo hoc quod inferius est in septentrionem se subrigendo magis magisque nobis appropiat, eo nobis oculos ad illa et per illa dirigentibus ad celum, uidetur esse illud sublimius, quod deiectius incedere manifesta ratione patebit.



CAPUT XXuII. De magnitudine, uel defectu solis et lune.
[33Kb]

De magnitudine uel defectu solis, siue lune, Plinius  Secundus in opere pulcherrimo naturalis Historie ita describit: »Manifestum est solem interuentu lune occultari, lunamque terre obiectu, ac uices reddi, eosdem solis radios luna interpositu suo auferente terre, terraque lune. Hac subeunte repentinas obduci tenebras, rursumque illius umbra sidus hebetari: neque enim aliud esse noctem quam terre umbram. Stati autem atque non menstrui sunt utrique defectus, propter obliquitatem signiferi, luneque multiuagos, ut dictum est, flexus, non semper in scrupulis partium congruente siderum motu. Hec  ratio mortales animos subducit in celum, ac uelut inde contemplantibus trium maximarum rerum nature partium magnitudinem detegit; non posset  quippe totus sol adimi terris intercedente luna, si terra maior esset quam luna. Certior ex utroque uastitas solis aperitur, ut non sit necesse amplitudinem  eius oculorum argumentis atque coniectura animi scrutari immensum esse, qui arborum in limitibus porrectarum in quotlibet passuum millia umbras paribus  iaciat interuallis, tanquam toto spatio medius.« Et paulo post: »Certum est, inquit, solis defectum, non nisi nouissima, primaue fieri luna, quod  uocant coitum, lune autem non nisi plena semperque citra quam proxime fuerit; omnibus autem annis fieri utriusque sideris defectus, statutis diebus horisque  sub terra; nec tamen cum superne fiant ubique cerni, aliquando propter nebulam, sepius globo terre obstante conuexitatibus mundi, intra ducentos  annos Hipparchi sagacitate compertum est.« Sed ne gentilis tantum uiri dictis uideamur consummare capitulum, etiam Ecclesie doctores quid de hoc senserint queramus. Beatus Hieronymus interpretans Euangelii sententiam, qua dictum est in Domini passione tenebras factas super terram: »Qui scripserunt, inquit, contra Euangelia, suspicantur deliquium solis, quod ueris estatisque temporibus accidere solet, discipulos Christi ob imperitiam super resurrectione Domini interpretatos, cum defectus solis nunquam nisi ortu lune fieri soleat; nulli  autem dubium est, Pasche tempore lunam fuisse plenissimam.«



CAPUT XuIII. De effectiua lune potentia.
[11Kb]

De effectiua lune potentia beatus antistes Ambrosius in libro quarto Hexameron ita commemorat: »Similia de lune ratione conueniunt, que de consorte eius ac fratre memorauimus, siquidem in id se induit ministerium in quod et frater, ut illuminet tenebras, foueat semina, augeat fructibus. Habet etiam pleraque a fratre distincta, ut quem tota die calor humorem  terre siccauerit, eumdem exigue noctis tempore ros reponat. Nam et ipsa luna larga roris adseritur. Denique cum serenior nox est, et luna pernox, tunc largior ros fertur arua perfundere, et plerique sub ere quiescentes, quo magis sub lumine fuissent lune, eo plus humoris se capite collegisse senserunt. Unde et in Canticis dicit Christus ad Ecclesiam: Quoniam caput meum repletum est rore, et crines mei guttis noctis. Tum deinde minuitur et augetur, ut minor sit cum resurgit noua, et cum sit imminuta cumuletur, in quo grande mysterium est. Nam et defectui eius compatiuntur elementa, et processu eius que fuerint exinanita cumulantur, ut animantium cerebra maritimorum humida: siquidem pleniores ostree reperiri ferantur multaque alia, cum  globus lunaris adolescit. De arborum quoque internis idem allegant qui hoc usu proprio compererunt.« Hec beati Ambrosii uerba etiam architectorum omnium ars et quotidianus usus adfirmat, qui obseruandum precipue docent ut a quinta decima luna usque ad uicesimam et secundam arbores precidantur, ex quibus uel liburne texende, uel publica queque sunt opera facienda. His enim tantum octo diebus cesa materies immunis seruatur a carie, reliquis autem diebus precisa etiam in eodem anno, interna uermium labe exesa in puluerem uertitur. Qui hoc quoque obseruant, ut post solstitium estiuum, id est, post mensem Iulium, et Augustum, usque ad Calendas Ianuarias materias cedant. His namque mensibus arescente humore, sicciora, et ideo fortiora, sunt  ligna. Sed et lapis selenites in Perside potentie lunaris effectum mirifice demonstrat, qui lune continens imaginem, fulgore candido niueoque translucet, atque iuxta cursum astri ipsius uel augeri diebus  singulis perhibetur, uel minui. His consentanea Basilius Cesaree Cappadocie reuerendissimus antistes in sexto Hexameron libro scribit, dicens: »Opinor autem quod et animalibus creandis, ceterisque omnibus que terra producit, non parua confertur ex lune mutatione formatio; modo enim laxiora eorum corpora uidentur et uacua, cum senescit; modo integra et repleta, cum crescit, quoniam humorem quemdam cum calore permixtum interius his latenter infundit. Quod ita esse demonstrant hi qui sub dio dormientes lucente luna, postquam surrexerint, inueniunt capita sua largissimo rore madentia. Sed et recentes carnes si sub luna iacuerint, fluida mox putredine corrumpuntur. Idemque significat pecorinum cerebrum, uel etiam uiscera marinorum animalium,  que sunt humectiora, necnon arborum medulle.« Et paulo post: »Sed eris motus iisdem ipsis commutationibus continetur, sicut lune nouitas attestatur, que ex longa plerumque serenitate subito nubium glomerationes et perturbationes exsuscitat. Euriporum quoque meatus refluus hoc indicat, uel etiam reciprocatio syrtium, que uicine habentur Oceano, quas pro lune schematibus, concitari locorum accole prodiderunt. Euripi etiam in utramque partem soliti sunt propria leniter fluenta conuertere reliquo omni tempore; cum uero luna nascitur nullo modo possunt quiescere, sed uehementi feruore semper exestuant, donec luna rursus appareat, sedationem commotis turbinibus allatura.«



CAPUT XXIX. De concordia maris et lune.
[4Kb] 

Maxime autem pre omnibus admiranda tanta Oceani cum lune cursu societas, qui ad omnem eius  ortum omnemque occasum ipse quoque emisso sui feruoris, quod Greci uocant, impetu littora late contegat, eodemque reuocato detegat, ac dulces fluminum occursus salsis abunde commisceat simul et accumulet undis; nec mora pretereunte luna recedens et ipse, natiue has dulcedini mensureque relinquat, tanquam lune quibusdam aspirationibus  inuitus protrahatur, et iterum eiusdem ui cessante in mensuram propriam refundatur. Sicut enim luna, iuxta quod et supra docuimus, IIII punctorum spacio quotidie tardius oriri, tardius occidere quam pridie orta est uel occiderat solet, ita etiam maris estus uterque, siue diurnus sit, et nocturnus, seu matutinus et uespertinus, eiusdem pene temporis interuallo  tardius quotidie uenire, tardius redire non desinit. Punctus autem quinta pars hore est, quinque enim puncti horam faciunt. Unde fit ut quia luna in duobus suis mensibus, id est, diebus LIX, quinquagies et septies terre orbem circuit, estus Oceani per tempus idem geminato hoc numero, id est, CXIIII uicibus, exundet ad superiora, et tot eque uicibus suum relabatur in alueum, quia luna in XXIX diebus uicies octies terre ambitum lustrat, et in XII horis que ad naturalis usque mensis plenitudinem supersunt dimidium terre circuit orbem, ut que, uerbi gratia, preterito mense super terram meridie, nunc media nocte sub terra solem accendenda consequatur, per tantumdem temporis geminatis estus sui uicibus, quinquagies septies.

    Maria alta tumescant,
Obicibus ruptis, rursusque in seipsa residunt.
Quia luna in dimidio mensis spacio, hoc est, in Xu noctibus ac diebus quater decies terram circumlabitur, insuper et dimidium terre semel. Unde fit ut Orientem plena uespere teneat, que pridem noua uespere Occidentem tenuerat. Mare per id temporis uicies nouies adfluit simul et remeat; et sicut luna per dies Xu, ut diximus, naturali cursus sui tarditate de occidente in orientem uespertina refunditur, et que matutina hodie Orientem tenebat, post dies Xu matutina in Occidente uidebitur, ita etiam estus Oceani nunc uespertinus post dies Xu fit matutinus, ac contra matutinus, quotidiano detractus impedimento, uespertinus adsurgit. Et quoniam luna per  annum, id est, menses XII suos, qui sunt dies CCCLIIII, duodecim uicibus minus, hoc est, trecenties quadragies et bis, terre ambit orbem, estus Oceani tempore eodem DCLXXXIIII uicibus et ipse terras adluit ac resilit. Imitatur autem lune cursum mare non solum communi accessu et recessu, sed etiam quodam sui status profectu defectuque perenni, ita ut non tardior solum quam pridie, uerum etiam maior minorue quotidie redeat estus. Et crescentes quidem malinas, decrescentes autem placuit appellare ledones, qui, alternante per septenos octonosue dies successu, mensem inter se quemque quadriformi sue mutationis uarietate dispertiunt. Sepe quidem equa uterque sorte septenis diebus ac  dimidio cursum consummantes, sepe, uel uentis impellentibus, aut repellentibus, uel alia qualibet accedente siue naturali ui cogente, tardius citiusue uenientes, aut minus ampliusue solito feruentes, ita ut aliquoties ordine turbato malina plures sibi estus hoc mense, pauciores uindicet in alio; unde uterque motus nunc uespertino nasci, nunc matutino consueuit in estu. Et siquidem estu uespertino uel nouilunio, uel plenilunio, instante malinam nasci contigerit,  idem estus quotidie per uII maline dies subsequentes fit maior et uiolentior estu matutino. Similiter matutino si fuerit malina orta sub estu, matutinus iam maiori per dies contegit equore terras. Porro uespertinus finibus quos matutinus estus ceperat contentus, ulterius cursum extendere negligit, quamuis quibusdam in mensibus uterque estus in dissimili per omnia cremento proficit. Quanto autem plus estus maior littora terrasque contexerit, et fluuios ac freta compleuerit, tanto latius recedens eadem littora maris exhaurire atque enudare consueuit. Unde uideat qui potest an uerum sit quod, Philippo teste, ferunt quidam atque confirmant, illam immensam maris Oceani effusionem per omnium regionum ac patriarum fluuios ituram,  uno puncto temporis fieri. Scimus enim nos, qui diuersum Britannici maris littus incolimus, quod ubi hoc equor estuare ceperit, ipsa hora aliud incipiat ab estu deferuere; et hinc uidetur quibusdam quia recedens aliunde aliorsum unda recurrat, iterumque relictis quos adierat finibus, priores festina repetat, ideoque se ad tempus maior malina his littoribus abiens amplius abducat, ut alibi adueniens amplius exundare sufficiat, quod ex lune cursu potest facillime deprehendi. uerbi gratia, hoc mare, posita circa brumalem solis auctum, uel solstitialem eius occasum, luna, cuiuscunque etatis, siue super terram, seu sub terra sit, estum solet attollere; at posita circa brumalem solis occubitum, uel solstitialis eius exortum, reflectere. Porro aliis in partibus ab  ea celi plaga recessum maris luna qua hic signat accessum; non solum autem, sed et in uno eodemque littore quo ad Boream mei habitant, multo me citius estum maris omnem, qui uero ad Austrum, multo serius accipere pariter et refundere solent, seruante quibusque in regionibus luna semper regulam societatis ad mare quamcunque semel acceperit. Ergo malinam quinque fere ante nouam siue plenam lunam diebus, ledonem totidem ante diuiduam sepius incipere comperimus, et circa equinoctia duo maiores solito estus adsurgere, inanes uero bruma, et magis solstitio, semperque luna in Aquilonia et a terris longius recedente, mitiores, quam cum in Austro digressa propriore nisu uim suam exercet, estus adfluere, naturalis ratio cogit. Per denos autem et  nouenos annos, iuxta lunaris circuli ordinem, etiam maris cursus ad principia motus et paria incrementa recurrit.



CAPUT XXX. De equinoctiis et solstitiis.
[18Kb]

De equinoctiis, quod octauo Calendarum Aprilium, et octauo Calendarum Octobrium, et de solstitiis, quod octauo Calendarum Iuliarum, et octauo Calendarum  Ianuariarum die sint notanda, multorum late et sapientium seculi, et Christianorum sententia claret. Denique Plinius Secundus, idem orator et philosophus, in libro secundo Naturalis historie: »Sol autem, inquit, ipse quatuor differentias habet: bis equata nocte diei, uere et autumno in centrum incidens terre, octauis in partibus Arietis ac Libre; bis permutatis spaciis in auctum diei bruma octaua in parte Capricorni; noctis uero solstitio totidem in partibus Cancri. In equalitatis causa obliquitas signiferi est, cum pars equa mundi super subterque terras omnibus fiat momentis. Sed que recta in exortu suo consurgunt signa, longiore tractu tenent lucem; que uero obliqua, ocyore transeunt spacio.« Sed et Hippocrates Antigono regi  scribens, per anni spacium qualiter ad precauendas imbecillitates se obseruare deberet, ita dicit: »Itaque exordium incipiamus a solstitio, id est, uIII Calendas Ianuarias, ex qua die humor corporibus crescit usque ad equinoctium uernum, qui sunt dies XC. Hoc tempus auget hominis phlegma, ex quo frequenter nascitur hominibus catharrus, et distillatio uue, et punctio laterum, caligo et tinnitus aurium, et odorari nichil possunt. Tali igitur tempore utere calidis et laseratis, et optimis cibis piper habentibus et sinapi, raro lana, caput uero sine intermissione purga; uino indulge, ueneri non parce dies XLu. Proxime sequentes autem sunt ex supradicto  dicto die usque ad equinoctium uernum dies XC, ex supradicto die uIII Calendas Aprilis usque ad uIII Idus Maias sunt dies XLu. His diebus augentur hominibus humores dulces, id est, sanguis. Utere bene olentibus cibis et acerrimis. Item ex die octauo Idus Maias usque in diem octauum Calendas Iulias XLu. His diebus crescit bilis amara, id est, cholera rubea. Utere cibis dulcibus, uino indulge, ueneri parce, ieiunia minime exequere. Item incipit tempus estiuum ex die octauo Calendas Iulias, ipso momento incrementa fellis rubei amittuntur, et cholera nigra adcrescit, quod esse constat usque ad equinoctium autumni, id est, usque ad tempora frigoris. Utere cibis dulcibus cunctis, et bene olentibus, et frigidioribus, et qui uentrem molliant per dies XC.  Ab equinoctio autem autumni, quod est ex die uIII Calendarum Octobrium usque in diem octauum Calendarum Ianuarium, desinit nigri fellis amaritudo, et humoris crassitudo augetur. Utere cibis calidis et acerrimis omnibus, et abstine uenere, et manus lauabis. Ex die supra scripto usque in occasum uergiliarum, hoc est, in diem sextum Idus Febr., sunt dies XLuI in occasum Pleiadum. De hac hora hominibus sanguis adcrescit. Conuenit ergo comedere letissimos [An lautissimos?] cibos, et indulgere uino et ueneri: dies sunt ii hiberni XLuII.« Hec quidem gentiles, quibus non dissimilia de tempore etiam perplures Ecclesie tradidere magistri, dicentes: uIII Calendas  Aprilis in equinoctio uerno Dominum conceptum et passum, eumdem in solstitio brumali uIII Calendas Ianuarias natum. Item beatum precursorem et baptistam Domini uIII Calendas Octobres in equinoctio autumnali conceptum, et in estiuo solstitio uIII Calendas Iulias natum; addita insuper expositione, quod auctorem lucis eterne cum cremento lucis temporarie concipi simul et nasci deceret. Penitentie uero preconem, quem oportebat minui, cum inchoata minoratione lucis generari pariter et concipi. uerum quia sicut in ratione paschali didicimus equinoctium uernale duodecimo Calendarum Aprilium die cunctorum Orientalium sententiis, et maxime Aegyptiorum, quos calculandi esse peritissimos constat, specialiter adnotatur, ceteros quoque tres  temporum articulos putamus aliquanto priusquam uulgaria scripta continent esse notandos. Ut enim de equinoctio uerno, quod caput esse memoratarum quatuor mutationum annalium mundi origo docet, breuiter loquamur, regula tenet ecclesiastice obseruationis, a Niceno confirmata concilio, ut Pasche dies ab XI Calendas Apriles usque in uII Calendas Maias inquiratur. Item catholice institutionis regula precipit ut ante uernalis equinoctii transgressum Pascha non celebretur. Qui igitur uIII Calendarum Aprilium die putat equinoctium, necesse est idem aut ante equinoctium Pascha celebrari licitum dicat,  aut ante octauum Calendarum Aprilium diem Pascha celebrari licitum neget. Ipsum quoque Pascha, quod Dominus pridie quam pateretur cum discipulis fecit, aut IX Calendarum Aprilium die non fuisse, aut ante equinoctium fuisse confirmet; non enim nostri tantum temporis, sed etiam legalis et Mosaica decernit institutio, non ante transcensum huius equinoctii diem festi paschalis esse celebrandum, sicut, attestante Anatholio, euidenter docet Philo et Iosephus, sicut eorum antiquiores AGATHOBOLUS, et ab eo eruditus ARISTOBOLUS ex Paneade, qui unus ex illis LXX senioribus fuit qui missi fuerunt a Pontificibus ad Ptolemeum regem Hebreorum libros interpretari in Grecum sermonem, quique multa ex traditionibus Moysi proponenti regi percunctantique  responderunt. Ipsi ergo cum questiones Exodi exponerent, dixerunt Pascha non prius esse immolandum quam equinoctium uernale transiret. Unde nos necesse est, ob conseruandam ueritatis regulam, dicamus aperte, et Pascha ante equinoctium tenebrasque deuictas non immolandum, et hoc equinoctium duodecimo Calendarum Aprilium diei ueraciter adscribendum, sicut non solum auctoritate paterna, sed et horologica consideratione docemur; sed et cetera tria temporum huiusmodi confinia simili ratione aliquot diebus ante octauum Calendarum sequentium esse notanda.



CAPUT XXXI. De dispari longitudine dierum et uario statu umbrarum.
[49Kb] 

Et quidem equinoctialis dies omni mundo equalis et una est; uerum solstitialis et ceteri omnes diuerse longitudinis pro ratione climatum disparium sunt et umbrarum, quod et libri uel Christianorum, uel gentilium industria editi, et testes idonei, qui de utrisque partibus, et borealibus scilicet et meridianis aduenere, luce clarius pandunt. Denique beatus Ambrosius, in libro quarto Hexameron, de temporibus et discursu solis disputans, ait inter cetera: »Medio quoque die minor umbra, quam uel in principio est diei, uel fine, et hoc apud nos in parte occidentis. Ceterum sunt qui per duos totius anni dies sine  umbra fiunt in partibus meridianis, eo quod solem habentes super uerticem suum, undique per circuitum illuminentur, unde et dicuntur Grece. Plerique etiam ferunt sic e regione ex alto ferri solem, ut per angustiam puteorum aquam, que in profundo est, uiderint refulgere. Esse autem dicuntur in meridiano, qui uocantur, eo quod umbram ex utroque latere transmittant.« Et paulo post: »Sunt enim in hoc quem nos incolimus orbe terrarum, circa meridiem positi, qui in Australem plagam uideantur umbram transmittere, hoc autem fieri dicitur summo estu, cum in Aquilonem sol dirigitur.« Cui paria scribit Basilius, et ipse in expositione Geneseos. Sed et Plinius secularibus literis, sed non contemnendis, hec ipsa latius exequens  ita scribit: »uasaque horoscopii non eadem sunt usui in trecentis stadiis, aut ut longissime in quingentis, mutantibus semet umbris solis; itaque umbilici, quem gnomonem appellant, umbra in Aegypto  meridiano tempore, equinoctii die, paulo plus quam dimidiam gnomonis mensuram efficit. In urbe Roma nona pars gnomonis deest umbre. In oppido Ancona superest quinta tricesima. In parte Italie, que uenetia appellatur, iisdem horis umbra gnomoni par fit. Simili modo tradunt in Syene oppido, quod est supra Alexandriam u millibus stadiorum, solstitii die medio nullam umbram iaci, puteumque eius experimenti gratia factum, totum illuminari, ex quo apparet tum solem illi loco supra uerticem esse; quod et in India supra flumen Hypasim fieri tempore eodem Onesicritus scripsit; constatque in Berenice urbe Troglodytarum, unde stadiis MMMMDCCCXX in eadem Ptolemaide oppido, quod in margine Rubri maris ad primos elephantorum uenatus conditum  est, hoc idem ante solstitium quadragenis quinis diebus totidemque postea fieri, et post eos XC dies in meridiem umbras iaci. Rursus in Mere insula, que caput gentis Aethiopum, u millibus stadiorum a Syene, in amne Nilo habitatur, bis anno absumi umbras, sole [1 1Kb] deuicesimam Tauri partem, et quartam decimam Leonis obtinente. In Indie gente Oretum mons est, Maleus nomine, iuxta quem umbre estate in Austrum, hyeme ad Septentrionem iaciuntur: Xu tantum noctibus ibi apparet Septentrio. In India Patalis celeberrimo portu sol dexter oritur, umbre in meridiem cadunt, Septentrionem ibi Alexandro morante adnotatum, prima tantum parte noctis aspici. Onesicritus dux eius scripsit, quibus in locis Indie umbre non sint, Septentrionem non conspici;  ex eo loca appellari Ascia, nec horas dinumerari ibi. Et tota Troglodytice umbras bis XLu diebus in anno Eratosthenes in contrarium cadere prodidit. Sic fit, ut uario lucis incremento in Mere longissimus dies  XII horas equinoctiales, et uIII partes unius hore colligat, Alexandrie uero XIIII horas, in Italia Xu, in Britannia XuII, ubi estate lucide noctes haud dubie repromittunt id quod cogit ratio credi, solstitii diebus accedente sole propius uerticem mundi, angusto lucis ambitu subiecta terre continuos dies habere  senis mensibus, noctesque e diuerso ad brumam remoto. Quod fieri in Insula Thule Pythias Massiliensis scribit, uI dierum nauigatione in Septentrionem a Britannia distante.« Hec de longitudine dispari solstitialium dierum Plinius intexendo, etiam brumalium dierum que sit in partibus longitudo subintelligendum  reliquit. Sed et noctis utroque tempore que sit mensura, eque clarum reddidit, quia necesse est cuiuscunque sint longitudinis dies, simul et nox XXIIII horarum spacium compleant. Sed notandum quod [1 1Kb] de Thule aliter scripsit Solinus:  »Thule, inquit, ultima, in qua estiuo solstitio, solo de cancri sidere faciente transitum, nox nulla; brumali solstitio perinde nullus dies.« Quod Plinius quoque in libro septimo non pretermisit: »Ultima, inquiens, omnium que memorantur Thule, in qua  solstitio nullas esse noctes indicauimus, Cancri signum sole transeunte, nullosque contra per brumam dies. Hoc quidam senis mensibus fieri arbitrantur.«



CAPUT XXXII. Causa inequalitatis dierum eorundem.
[33Kb]

Causa autem inequalitatis eorundem dierum terre rotunditas est; neque enim frustra et in Scripture diuine, et in communium literarum paginis orbis  terre uocatur. Est enim reuera orbis idem in medio  totius mundi positus, non in latitudinis solum gyro, quasi instar scuti rotundus, sed instar potius pile undiqueuersum equali rotunditate persimilis, neque autem in tante mole magnitudinis, quamuis enormem, montium ualliumque distantiam, quantum in pila ludica unum digitum, tantum addere uel demere crediderim. Talis ergo schematis terra mortalibus ad inhabitandum data, solis circuitus in hoc mundo lucentis certa ratione constitutionis Dei, alibi  diem exhibet, alibi noctem relinquit. Et quia, sicut  Ecclesiastes ait, Oritur sol, et occidit, et in locum suum reuertitur, ibique renascens gyrat per Meridiem, et flectitur ad Aquilonem, necesse est circumiens Orientalibus quibusque prius quam Occidentalibus sub  eadem linea positis mane, meridiem, uesperam adducat, eiusdem tamen longitudinis dies utrisque toto anno, sicut et noctes, faciat, item necesse est omnibus sub Aquilonis et Austri plaga contra inuicem et  eadem linea positis, per totum annum uertentis circuitum, uno eodemque temporis puncto

Sol medium celi conscendat igneus orbem.

Nec tamen eodem utrisque puncto uel hora oriatur, aut occidat, sed cum plagam austri circumiens hyberno tempore peruehitur, eos qui meridianum  terre latus inhabitant, ante oriens adit, sed serius dimittit occidens, quam nos, qui ad Septentrionem positi, globo terrarum obstante, tardius eius ortum, sed citius sortimur occasum. At contra idem in estiuo degens circulo, multo nobis qui sub eodem habitamus ante ortus apparet, multo diutius uidetur occasurus, quam eis qui in meridiano terre sinu conuersati,  et prius illum eiusdem terre obtectu cernere uetantur, et post ocyus amittere coguntur. Ideoque illi breuiores nobis dies estate, longiores habent in hyeme. Quod non de solari gyro tantummodo, sed de stellarum quoque omnium, sub diuersis poli plagis currentium potest situ cognosci; eadem quippe facit terre rotunditas, ut nonnulla etiam clarissima Australis sidera climatis nobis nunquam pareant,  contra nostra Septentrionalia illis non parua ex parte celentur. Denique ipsos Septentriones, qui nobis supra uerticem ascendunt, neque occidunt unquam, non cernit Troglodytice, et confinis Aegyptus. Porro ipsorum sidus permaximum, et Dei quondam nomine cultum, non solum nos Britanni, sed nec Italia quidem potest uidere Canopum; non quia lux stellarum longinquioribus paulatim minorando subtrahitur et  deficit, sed quia terre moles [1 1Kb] apposita spatium precludit aspectandi. Que cuncta de monte quolibet pergrandi undique circum habitato ualent facillime probari.



CAPUT XXXIII. Quibus in locis pares sint umbre uel dies.
[39Kb]

Et quia supra distantiam dierum solstitialium inter eos, qui ad meridiem et septentrionem ab inuicem sunt remoti Plinii Secundi dictis ostendimus, uidetur opportunum et eadem nunc latius, et consonantiam quoque dierum, inter eos qui in quacunque mundi parte sub eadem ab Oriente in Occidentem ducente linea commorantur, eiusdem declarare sermonibus. Igitur in sexto Naturalis historie libro de his scribens: »Plura sunt, inquit, segmenta mundi,  que nostri circulos appellauere, Greci :  principium habet Indie pars uersa ad Austrum, patet usque Arabiam, et Rubri maris accolas; continentur Gedrosi, Carmani, Perse, Elymei, Parthi, Syene, Aria, Susiana, Mesopotamia, Seleucia, cognominata Babylonia, Arabia ad petras usque Syriacele, Pelusium Aegypti; [2 1Kb] inferiorque ora que Cora uocatur, Alexandria, Africe maritima, Cyrenaica oppida omnia, Tapsus, Hadrumetum, Clupea, Carthago, Utica, utraque Hippo, Numidia, Mauritania utraque, Atlanticum mare, columne Herculis. In hoc celi circumplexu equinoctii die media umbilicus, quem gnomonem uocant, septem pedes longus, umbram non amplius quatuor pedes longam reddit. Noctes uero diesque longissima spatia quatuordecim horas equinoctiales habent, breuissima e contrario  decem. Sequens circulus incipit ab India uergente ad  occasum, uadit per Medos, Parthos, Persepolin, citima Persidis, Arabiam citeriorem, Iudeam, Libani montis accolas. Amplectitur Babylonem, Idumeam, Samariam, Hierosolymam, Ascalonem, Ioppen, Cesaream, Phenicen, Ptolemaidem, Sidonem, Tyrum, Berytum, Botrin, Tripolin, Byblum, Antiochiam, Laodiceam, Seleuciam, Cilicie, maritima, Cypri Austrina, Austrinam Cretam, Lilybeum in Sicilia, Septentrionale Africe et Numidie. Umbilicus equinoctio  [1 1Kb] triginta quinque pedum, umbram triginta tres pedes longam facit. Dies autem noxque maxima quatuordecim horarum equinoctialium est, accedente bis quinta parte unius hore. Tertius circulus ab Indis Imao proximis oritur. Tendit per Caspias portas Medie proximas, Cataoniam, Cappadociam, Taurum, Amanum, Issum, Cilicias [2 1Kb] portas, Solos, Tarsum, Cyprum, Pisidiam, Pamphiliam, Siden, Lycaoniam [3 1Kb] , Lycie Patarum, Xanthum, Caunum, Rhodum, Coum,  Halicarnasum, Gnidum, Dorida, Chium, Delum, Cycladas medias, Cythium, Maleam, Argos, Laconiam, Elin, Olympiam, Messanam Peloponnesi, Syracusas, Catinam, Siciliam mediam, Sardinie Austrina, Cartegiam, Gades. Gnomonis cuncte umbram XXXuIII unciarum faciunt. Longissimus dies est equinoctialium horarum quatuordecim, atque dimidie cum tricesima unius hore. Quarto subiacent circulo, que sunt ab altero latere Imai, Cappadocie Austrina, Galatia, Mysia, Sardis, Smyrna, Sipylus, Tmolus mons Lydie, Caria, Ionia, Trallis, Colophon, Ephesus, Miletus, Chios, Samos, Icarium mare, Cyclades Septentrionales, Athene, Megara, Corinthus, Sycion, Achaia, Patre, Isthmus, Epirus, Septentrionalia Sicilie, Narbonensis Gallie exortiua, Hispanie  maritima a Carthagine noua, et inde ad occasum gnomoni XXI pedum respondent umbre XuI pedum. Longissimus dies habet equinoctiales horas XIII, et tertias duas unius hore. Quinto continentur segmento ab introitu Caspii maris, Bactria, Iberia, Armenia, Mysia, Phrygia, Hellespontus, Troas, Tenedos, Abydos, Scepsis, Ilium, Ida mons, Cyzicus, Lampsacus, Sinope, Amisus, Heraclea in Ponto, Paphlagonia, Lemnus, Imbrus, Thassus, Cassandria, Thessalia, Macedonia, Larissa, Amphipolis, Thessalonice, Pella, Edesus, Berea, Pharsalia, Carystus, Eubea, Beotum, Chalcis, Delphi, Acarnania, Aetolia, Apollonia, Brundusium, Tarentum, Thurii, Locri, Rhegium, Lucani, Neapolis, Puteoli, Tuscum mare, Corsica, Baleares, Hispania media. Gnomoni uII  pedes, umbre uI. Magnitudo diei summa horarum equinoctialium Xu. Sexta comprehensio, qua continetur urbs Roma, amplectitur Caspias gentes, Caucasum, Septentrionalia Armenie, Apolloniam supra Rhyndacum, Nicomediam, Niceam, Chalcedonem, Byzantium, Lysimachiam, Chersonesum, Melanensium, Abderam, Samothraciam, Maroneam, Oenum, Bessicam, Thraciam, Mediam, Peoniam, Illyrios, Dyrrachium, Canusium, Apulie extima, Campaniam, Hetruriam, Pisas, Lunam, Lucam, Genuam, Liguriam,  Antipolin, Massiliam, Narbonem, Tarraconem, Hispaniam, Tarraconensem mediam, et inde per Lusitaniam, Gnomoni pedes IX, umbre uIII. Longissima diei spatia, horarum equinoctialium Xu addita nona parte unius hore, aut, ut Nigidio placuit, quinta. Septima diuisio ab altera Caspii maris ora incipit, uadit super Callatim, Bosphorum, Borysthenem, Tomos, Thracie auersa, Triballos, Illyrici reliqua, Adriaticum mare, Aquileiam, Altinum, uenetiam, uicentiam, Patauium, ueronam, Cremonam, Rauennam, Anconam, Picenum, Marsos, Pelignos, Sabinos, Umbriam, Ariminum, Bononiam, Placentiam, Mediolanum, omniaque ab Apennino, transque Alpes, Galliam Aquitaniam, uiennam; Pyreneum, Celtiberiam. Umbilico XXXu pedum, umbre XXXuI. Ut tamen in partem uenetie exequetur  umbra gnomoni, amplissima dies horarum equinoctalium Xu, et quintarum partium horarum trium. Hactenus antiquorum exacta celebrauimus. Sequentium diligentissimi quod superest terrarum tribus assignauere segmentis. A Tanai per Meotim lacum, et Sarmatas usque Borysthenem, atque ita per Dacos partemque Germanie, Gallias, Oceani littora amplexi, quod esset horarum XuI. Alterum per Hyperboreos et Britanniam, horarum XuII. Postremum Scythicum a Ripheis iugis in Thulen, in quo dies continuarentur, ut diximus, noctesque per uices. Iidem et ante principia que fecimus, posuere circulos duos. Primum per insulam Meren, et Ptolemaidem, in Rubro mari ad elephantorum uenatus conditam,  ubi longissimus dies XII horarum esset, dimidia hora amplior; secundum per Syenen Aegypti euntem, qui esset horarum XIII.« Hec de Plinii Secundi scriptis excerpta hunc in nostris opusculis habeant locum.



CAPUT XXXIu. De quinque circulis mundi et subterraneo siderum meatu.
[68Kb]

Sane quoniam de temporibus loquentes necesse habuimus aliquoties equinoctialis, uel solstitialis,  uel brumalis, meminisse circuli, uel zone, de iis paulo latius dicendum putauimus. Solent enim philosophi inequalitates temporum, uel [1 1Kb] cursuum solis annuorum, iis distinguere uocabulis, ut equinoctialem uocent zonam, uel circulum, illam celi regionem, qua sol circa equinoctia; solstitialem, qua circa solstitium; brumalem, qua in hyeme mundum consueuit ambire. Circuli autem uel zone uocantur  ex eo quod circuitu solis efficiuntur, e quibus equinoctialis, que media est zona, equali spatio terras super subtusque circumflectitur, at solstitialis tam parum spatii sub terris quam brumalis, agit super terras. Itemque brumalis, qui super terras angustus est, tantam habet amplitudinem circuitus sub terra, quantam solstitialis supra terram, quia nimirum sol in equinoctio tantum spatii noctu sub terris quantum  interdiu super terras exigit, tanto utique discrimine sub Boreas partes occultus quanto uisus iter suum deflectens ad Austros. Porro in bruma tantum sub terre inferiora longe lateque circumfertur quantum in solstitia supra terram edita longo latoque circumlabitur flexu. Similiter estiuo, id est, solstitiali, decurrens in circulo, tam breuem sub aquilonia terre loca noctu facit digressum quam super meridiana eius loca diebus hybernis breuem facit ascensum. Sicut enim quelibet anni uertentis nox illam habet longitudinem quam ante uI menses habuit, et post uI menses habitura est dies, ita omni nocte sol tantum agit iter sub terra, quantum ante uI menses egit, et post uI menses acturus est super terram; et tantum nunc noctu ad Aquilonem, quantum tunc interdiu gyrans ad meridiem. Sed et stelle omnes,  expleto uI mensium curriculo, illam celi plagam interdiu, quam noctu antea lustrando, circumeunt, eandem replicato totidem mensium tempore repetentes, solitis noctu transigunt excubiis, tanto latiorem queque sub terris quanto angustiorem supra, itemque tanto breuiorem subtus quanto productiorem supra terras cursum peragentes. Unde fit ut in anno solari, Arcturus, Orion, et canis, sed et lacteus circulus, ceteraque militia celi una uice plus terre orbem quam sol ipse circumeat. Extra hos sane circulos solis tres, duos utrobique circulos, Septentrionalem ponunt et Australem: quorum Septentrionalis semper nostris uisibus apparens, non solis, sed Arcturi, et que circa eum sunt stellarum ambitu conficitur; et quia uicinitate caret solis, frigidus esse non cessat. Cui similis est Australis, et ipse ob longinquitatem  solis gelidus, obque terre obiectum nobis semper absconditus. De quo utroque in Dei laude dicitur: Qui facit Arcturum et Oriona, et Hyadas, et interiora Austri. Et alibi: Qui extendit Aquilonem super uacuum. Meminit horum et Peta:

Quinque tenent celum zone, quarum una corusco
Semper sole rubens, et torrida semper ab igni.

Ipsa est equinoctialis, quam quia semper sol aut presens, aut hinc uel inde uicinus illustrat, nimirum subiecta terrarum exusta flammis et cremata, cominus uapore torrentur.

Quam circum extreme dextra leuaque trahuntur
Cerulea glacie concrete, atque imbribus atris.

Septentrionalem dicit et Australem, quibus subiecta  omnia, ob solis molliorumque siderum absentiam, infesta rigore et gelu premuntur eterno, teste ipso mari congelato, quod ab insula Thule diei unius nauigatione distat ad Boream.

Has inter mediamque due mortalibus egris
Munere concesse diuum.

Solstitialem et brumalem significat, que uicina utrinque feruentis et gelidarum sunt ui temperate; ideoque ambas dicunt habitabiles, id est, habitationi habiles, et nec frigoris immanitate, nec caloris mortalium a se repellentes accessum, quamuis unam solummodo probare possunt habitatam. Neque enim uel Antipodarum ullatenus est fabulis accommodandus assensus, uel aliquis refert Historicus uidisse,  uel audisse, uel legisse se, qui meridianas in partes solem transierunt hybernum, ita ut eo post tergum relicto, transgressis Aethiopum feruoribus, temperatas ultra eos hinc calore, illinc rigore, atque habitabiles mortalium repererint sedes. Denique solertissimus naturalium inquisitor Plinius Secundus qui non negat terram, etsi sit figure pinee nucis, nichilominus undique incoli, uide quid de iis scribens zonis dicat. »Circa, inquit, due tantum inter exustam et rigentes temperantur, eeque ipse inter se non peruie propter incendium sideris. Facillimum sane harum zonarum dant exemplum, qui gelidissimo hiemis rigore ad focum oblongo schemate factum sese calefaciunt, ubi ignis ipse quasi media zona, et proxima queque illi prorsus intangibilia sunt ob ardorem;  que uero sunt longius a flammis hinc uel inde remota communi frigore torpent. Porro que inter hec utrinque temperata sunt, et ad calefaciendum accommoda, siue ex una, siue ex utraque ignis parte stare uoluerint, qui hunc sibi algide noctis in tenebris sub diuo ad lucem fotumque pararunt. Qui si circumire ignis in modum solis posset, quinque nimirum circulos redderet; quia uero stat, lineas quinque facit, unam in medio feruidam, duas circum gelidas, totidem inter has temperatas.«



CAPUT XXXu. De quatuor temporibus, elementis, humoribus.
[29Kb]

 Tempora sunt anni quatuor, quibus sol per diuersa  celi spatia discurrendo subiectum temperat orbem, diuina utique procurante sapientia, ut non semper eisdem commoratus in locis, feruoris ariditate mundanum depopuletur ornatum, sed paulatim per diuersa commigrans, terrenis fructibus nascendis maturandisque temperamenta custodiat. A quo temperamento uidetur temporibus inditum nomen, uel certe quia quadam sue similitudine qualitatis ad inuicem contemperata uoluuntur, tempora recte uocantur. Hiems enim, ut pote longius sole remoto, frigida est et humida. uer, illo super terras redeunte, humidum et calidum. Aestas, illo superferuente, calida et sicca. Autumnus, illo ad inferiora decedente, siccus et frigidus; sicque fit ut amplexantibus singulis medio moderamine que circa se sunt, orbis instar ad inuicem  cuncta concludantur. Quibus eque qualitatibus disparibus quidem per se, sed alterutra adinuicem societate connexis, ipsa quoque mundi elementa constat esse distincta. Terra namque sicca et frigida, aqua frigida et humida, er humidus et calidus, ignis est calidus et siccus; ideoque hec autumno, illa hiemi, iste ueri, ille comparatur estati. Sed et homo ipse, qui a sapientibus microcosmos, id est, minor mundus appellatur, iisdem per omnia qualitatibus habet temperatum corpus, imitantibus nimirum singulis iis, quibus constat humoribus, modum temporum quibus maxime pollet. Sanguis siquidem qui uere crescit, humidus et calidus. Cholera rubea, que estate,  calida et sicca. Cholera nigra, que autumno,  sicca et frigida. Phlegmata, que hyeme, frigida sunt et humida. Et quidem sanguis in infantibus maxime uiget, in adolescentibus cholera rubea, melancholia in transgessoribus id est, fel cum fece nigri sanguinis admixtum, phlegmata dominantur in senibus. Item sanguis eos in quibus maxime pollet facit hilares, letos, misericordes, multum ridentes et loquentes. Cholera uero rubea facit macilentos, multum tamen comedentes, ueloces, audaces, iracundos, agiles. Nigra bilis, stabiles, graues, compositos moribus, dolososque facit. Phlegmata, tardos, somnolentos, obliuiosos generant. Horum autem principia temporum diuerse ponunt diuersi. Isidorus namque Hispaniensis episcopus, hyemem IX Calendarum Decemb., uer uIII Calend. Mart., estatem IX Calendas Iunias,  autumnum X Calendas Septembres habere dixit exortum. Greci autem et Romani, quorum in huiusmodi disciplina potius quam Hispanorum auctoritas sequi consueuit, Hyemem uII Id. Nouemb., uer uII Id. Februa., estatem uII Id. Maii, Antummum uII Id. Augusti inchoare decernunt, hiemis uidelicet et estatis initia, uespertino uel matutino uergiliarum ortu occasuque signantes. Item ueris et autumni, cum Pleiades media fere die uel nocte oriuntur et occidunt, ponentes ingressum. Denique et in libris  cosmographorum authenticis ac nobilissimis, ita  eadem tempora ad lineam distincta reperimus, adnotato etiam ortu uergiliarum uII, Id. Maii, occasu quoque eorumdem uII Id. Nouemb. Et Plinius Secundus, in libro secundo naturalis Historie, eodem modo distinguenda iudicauit. Sed et homo Ecclesie sanctus Anatolius, in opere suo paschali, cum de equinoctiis et solsticiis, deque horarum ac momentorum incrementis subtilissime disputasset, ita disputationem suam simul et ipsum libellum terminauit: »Hoc autem non ignores, quod ipsa quatuor, que prediximus temporum confinia, licet mensium sequentium Calendis approximentur, unumquodque tamen medium temporum, id est, uerni et estatis, autumni et hiemis teneat, et non exinde temporum principia inchentur, unde mensium Calende initiantur, sed  ita unumquodque tempus inchoandum est, ut a prima die ueris tempus equinoctium diuidat, et estatis IX Cal. Iul., et autumni uIII Calendas Octob., et hyemis uIII Calendas Ian., similiter diuidat.« Ubi autem Dei populus in lege temporum faceret initia, testatur Scriptura, que precepit dicens: Obserua mensem nouarum frugum, et uerni primum temporis, et facies Phase Domino Deo tuo. Quem secuti esse Aegyptii uidentur, ex eo quod eruditissimus eorum antistes Protereus ait: Illud etiam oportet  attendere, quod errent nimium, qui primi mensis  initium lunaris cursus a XXu die mensis Phamenoth, qui est XII Calendas April. omnino esse constituunt, eo quod tunc initium uerni temporis ab iis qui hoc inuenire uoluerunt cum omni diligentia prefixum esse uideatur. uocatur autem uer, quod in eo cuncta uernent, hoc est uirescant. Aestas ab estu qui in ea maturandis fructibus datur. Autumnus, de autumatione fructuum, qui in eo colliguntur. Porro hiems a doctoribus frigus interpretatur, et sterilitas. Et hec quidem nostris partibus temporum uocabula  congruunt. uerum Indos, ubi alia celi facies, alii sunt ortus siderum, binas estates in anno binas habere perhibent messes, media inter [1 1Kb] illos hieme Etesiarum flatu, nostra uero brumali lenes [2 1Kb] ibi auras et mare nauigabile narrant. Sed et Aegyptus nostra  hieme media, maxime campos herbis floreos, et syluas fertur habere pomis onustas.



CAPUT XXXuI. De annis naturalibus.
[24Kb]

Annus uel ab innouando cuncta que naturali ordine transierant, uel a circuitu temporis nomen accepit, quia ueteres am pro circum ponere solebant, ut Cato dicit in Originibus, oratorum amterminum, id est, circumterminum; et ambire dicitur, pro circumire.  Est autem annus lunaris, est et solaris, est et errantium discretus stellarum, est et omnium planetarum unus, quem magnum specialiter nuncupant. Sed lunaris annus quadrifarie accipitur: primus est namque, cum luna XXuII diebus et uIII horis zodiacum  percurrens, ad id signum ex quo egressa est reuertitur. Secundus duobus diebus et quatuor horis prolixior, qui consuete mensis appellatur, cum solem, a quo noua digressa est, XXIX diebus et XII horis exactis iam defecta repetit. Tertius, qui XII mensibus huiusmodi, id est, diebus CCCLIu expletur, et uocatur communis, eo quod duo sepissime tales pariter currant. Quartus qui Grece dicitur, id est, super augmentum, et habet XIII menses, id est, dies CCCLXXXIu, qui uterque apud Hebreos a principio mensis paschalis incipit, ibidemque finitur. Apud Romanos uero ab incipiente luna mensis Ianuarii sumit initium, ibique terminatur. Item solis est annus, cum ad eadem loca siderum rediit, peractis CCCLXu diebus, et uI horis, id est, quadrante  totius diei, que pars quater ducta cogit interponi diem unum quod Romani bissextum uocant, ut ad eumdem circuitum redeatur. Quartus solaris gyri annus bissextilis est, ceteris tribus uno die prolixior, quo confecto, sol ad cuncta signorum loca eisdem dierum noctiumque quibus ante quadriennium reuertitur horis. Annus errantium stellarum est quo illarum queque zodiaci ambitum perlustrat, de quo supra diximus. Annus magnus est, cum omnia simul errantia sidera ad sua queque loca, que simul habuere, recurrunt. De quo Iosephus, in primo Antiquitatum libro, cap. 4,  cum longeuitatem primorum hominum describeret, ita meminit: »Nullus autem ad uitam modernam, et annorum breuitatem, quibus nunc uiuimus, uitam comparans antiquorum, putet falsa que de illis sunt dicta, et eo quod nunc uita tanto non ducatur tempore, credat neque illos ad uite illius longitudinem peruenisse. Illi namque cum essent religiosi, et ab ipso Deo facti, cumque eis pabula opportuniora ad maius tempus existerent preparata, tantorum annorum curriculis rite uiuebant; deinde propter uirtutes, et gloriosas utilitates, quas iugiter perscrutabantur, id est, astrologiam et geometriam, Deus eis amplius uiuendi spatia condonauit, que nunc haud ediscere potuissent, nisi sexcentis uiuerent annis, per tot enim annorum curricula magnus annus impletur.  Annum autem ciuilem, id est, solarem, Hebrei ab equinoctio uerno, a solstitio Greci, Aegyptii ab autumno, a bruma incipiunt Romani.«



CAPUT XXXuII. De disparibus antiquorum annis.
[13Kb]

Hec de annis sint dicta naturalibus, ceterum antiquos diuersarum gentium populos diuerse in obseruatione annali a uero deuiasse etiam beatus Augustinus edocet, qui cum, duodecimo de ciuitate Dei libro, contra eos ageret qui etiam sanctam Scripturam  putabant aliter primis seculi temporibus annos computasse, id est, tante breuitatis, ut unus annus noster decem illos habuisse credatur, dicentes: Cum audierit quisque uel legerit nongentos annos quemque uixisse, debet intelligere nonaginta, decem quippe illi anni unus est noster, et decem nostri, centum illi fuerunt; dicit inter alia. »Ut autem aliter annum tunc fuisse computatum non sit incredibile, adiiciunt quod apud plerosque scriptores historie reperitur, Aegyptios habuisse annum Iu mensium, Acarnanas uI mensium, Lauinios XIII mensium.« Plinius Secundus cum commemorasset relatum fuisse in litteras quemdam uixisse CLII, alium decem amplius, alios ducentorum annorum habuisse uitam, alios trecentorum annorum, alios quadringentorum,  quosdam ad quingentos, alios ad sexcentos, nonnullos  ad octingentos etiam peruenisse, hec omnia inscitia temporum accidisse arbitratus est. »Alii quippe, inquit, estate determinabant annum, et alterum hyeme; alii quadripartitis temporibus, sicut Arcades inquit, quorum anni trimestres fuerunt.« Adiecit etiam aliquando Aegyptios, quorum paruos annos quaternorum mensium fuisse supradiximus, lune fine limitasse annum. »Itaque apud eos, inquit, in singula millia annorum uixisse produntur.«



CAPUT XXXuIII. De ratione bissexti.
[6Kb]

De ratione bissexti non noua nunc cudere, sed que in epistola roganti amico quondam dixi, etiam iis inserere opusculis placuit, ubi post prefationem  congruam ita subieci. »Sicut, inquam, saltum lune  quem dicunt, locus et hora citior incensionis eius per X et IX annos efficit; ita e contrario bissextum non alia causa quam tarditas solaris cursus generat. Sunt enim nonnulli qui facilitate computandi absque labore comprehendant quanta bissexti crescentis particula per singulos annos, uel menses, uel etiam septimanas, et dies incessantes adimpleatur. Nec tamen dicere nouerint qualiter eadem particula crescat, uel que sit causa queue ratio crementi ipsius, quidue nasceretur erroris infesti, si non ipse dies bissexti suo iuxta morem necessarium intercalaretur in ordine. Bissextus igitur ex quadrantis ratione per quadriennium conficitur. Quadrantem namque solent appellare quartam partem cuiuslibet rei, uerbi gratia, pecunie, temporis,  loci, et ideo quarta pars diei, qui XXIu horis cum sua nocte completur, id est, hore uI quadrans consuete uocatur. Quadrantis autem huiusce per quadriennium in diem integrum colligendi, et in loco suo intercalandi hec est ratio, quia sol annuum celi ambitum, id est, XII signa circuli zodiaci notissima, non in CCCLXu diebus, sed superadditis uI horis adimplere cognoscitur; unde fit, ut si, uerbi gratia, nunc equinoctialem celi locum mane oriens intrauerit, in hunc anno sequente meridie, tertio uespere, quarto media nocte, quinto rursus in exortu diei, utpote completo diei totius circuitu recurrat, sicque necessario diem superfluum admoneat ubilibet interponendum, annique quarti plenitudini esse copulandum. Quem Aegyptii anno suo solemniter expleto, id  est, Iu Calendarum Septembrium, Romani autem uI Calendarum Martiarum die, unde et bissextum uocant,  intercalare consuerunt. Quod si quis calculatorum facere negligens CCC solum ac LXu diebus omnes se annos agere debere putauerit, magnum sibi mox inueniet annui circuitus occurrisse dispendium, ita ut post aliquot annorum uertentium curricula, estiuis mensibus uernum tempus, uernis brumale, brumalibus autumnale, autumnalibus estiuum se offendisse peruersus computator horrescat. Si cui sane que de signifero et celi ambitu paucis diximus, forte habentur incognita, huic uulgari, et fortassis compendiosiori, ac manifestiori ratione satisfacere curauimus, ut qui celi signis intendere puerili in schola non dedicit, saltem horologii lineis in terra, que necessaria querit apprehendat. Et hic ergo sciat solem morulis suis et tarditate quotidiana quadrantis  huius annui disponente opere Creatoris esse ministrum, quem diligentior inquisitio declarat, non ad eamdem horologii lineam per CCCLXu dies posse plene reduci, sed si, uerbi gratia, presenti anno in equinoctio uernali, quod iuxta Aegyptios, qui calculatorum palmam tenent, XII Calendarum Aprilium die solet uenire, a medio orientis surrexerit, eadem die post annum aliquanto inferius oriri, et tertio, quarto, quintoque anno eamdem diminutionem in tantum naturali sui cursus augere temperantia, ut nisi dies bissextilis antea iuxta morem intercaletur, iam XI Calendarum Aprilium die facturus equinoctium a medio surgat orientis, eamdem nichilominus tarditatis sue constantiam in ceteris quoque per totum annum seruaturus exortibus simul et occasibus.«



CAPUT XXXIX. De mensura crementi et bissextilis.
[1Kb] 

Sed de mensura crementi bissextilis ne te nostra lateat sententia, dicimus quadrantem eius diei, id est, sex horas per annum accrescere, horam autem per duos menses, dimidium uero hore per unum mensem, solis dico naturalem; porro quartam partem hore, id est, punctum per medium mensis, quia solem nouimus zodiacum circulum, id est, duodecim signa horoscopi per CCCLXu dies et uI horas ambire; singula autem signa eiusdem zodiaci per XXX dies et X horas ac semissen naturali cursu peragere, dimidium uero signi cuiusque per Xu dies u horas et quadrantem unius hore percurrere. Nec omnino putamus  eorum suscipiendam esse sententiam, qui, quasi nocti nichil tribuentes, tres tantum horas per annum bissexto adcrescere confirmant. Quod si ita esset, non ante annorum uIII circuitum dies qui creuerat totus compleretur, diem namque totum, id est, cum sua nocte XXIu habere horas, etiam uulgus ignobile nouit. Qui dum totus per quadriennium non negetur impleri, qua ratione quarta pars eius per singulos Iu annorum negatur impleri? uerum si quis nostram in hoc spernendam putat assertionem, legat beati Aurelii Augustini quartum de sancta Trinitate libellum, ubi de senarii numeri, in quo mundus factus est, perfectione disserens, etiam huius quadrantis mentionem facere, imo et eum certi mysterii gratia per omnipotentem conditoris sapientiam prouisum  factumque docere non omisit. »Unum enim, inquit, et duo et tria, sex fiunt; qui numerus propterea perfectus dicitur, quia partibus suis completur. Habet enim eas, tres, sextam, tertiam et dimidiam, nec ulla pars alia, que dici possit quota sit inuenitur in eo. Sexta ergo eius unum est, tertia duo, dimidia tria. [1 1Kb] Una autem, et duo et tria consummant eumdem senarium, cuius perfectionem nobis Scriptura sancta commendat in eo maxime, quod Deus uI diebus fecit opera sua, et sexto die factus est homo ad imaginem Dei, et sexta etate generis humani, Filius Dei uenit, et factus est filius hominis, ut nos reformaret ad imaginem Dei. Annus etiam unus, si XII menses integri considerentur, quos triceni dies complent, talem quippe mensem ueteres obseruauerunt,  quem circuitus lunaris ostendit, senario numero pollet. Quod enim ualent sex in primo ordine numerorum, qui constat ex unis ut perueniatur ad X; hoc ualent LX in secundo ordine, qui constat ex denis, ut perueniatur ad centum. Sexagenarius  ergo numerus dierum sexta pars anni est.« Et paulo post: »Proinde, inquit, per senarium primi uersus multiplicatur, tanquam senarius secundi uersus, et fiunt sexies sexageni trecenti et sexaginta dies, qui sunt integri XII menses. Sed quoniam sicut mensem circuitus lune ostendit hominibus, sic annus circuitu solis animaduersus est, restant autem u dies, et quadrans diei, ut sol impleat cursum suum, annumque concludat; quatuor enim quadrantes faciunt unum diem, quem necesse est intercalare ex cursu quadriennio, quod bissextum uocant, ne temporum ordo turbetur; etiam ipsos u dies et quadrantem si consideremus, senarius numerus in eis plurimum ualet, primo, quia, sicut fieri solet, ut a parte totum computetur, non sunt iam dies quinque,  sed potius sex, ut quadrans ille accipiatur pro die; inde quia in ipsis quinque diebus sexta pars mensis est, ipse autem quadrans uI horas habet, totus enim dies, id est, cum sua nocte XXIu hore sunt, quarum pars quarta, qui est quadrans diei, uI hore inueniuntur; ita in anni cursu senarius numerus plurimum ualet.« Hec de tanti auctoris excerpere dictis libuit, ut de natura bissexti mee pusillitatis sensum relegens, non solum hunc per senas horas annuatim crescere, sed et multiplicem eiusdem senarii numeri perfectionem, qua et annus ipse constat, ex ore doctissimi tractatoris intelligas.



CAPUT XL. Quare sexto Calendas martias intercaletur.

Ob hoc autem bissexti diem in mense Februario  placuit intercal re Romanis, quia hic breuior ceteris et extremus anni mensis erat. uerum ideo nondum expleto eo, quemadmodum Aegyptii et Greci decurso totius anni sui curriculo facere uolebant, ne omnino discissa lege sua ueteri, initium Martii mensis a Februarii fine seiungerent. Ideo non ante sextum Calendarum Martiarum diem, quia Deum Terminum colentes, Terminalia sacra, que uicesimo tertio mensis eiusdem die semel instituerant, in alium diem mutare prorsus non audebant, sed iis rite celebratis, sic tandem necessarios aliquandiu perplures, crescente autem per etates seculi peritia, unum quadrantis interponebant diem. Heu miseri desipientes! qui nescientes eum cuius regni non erit finis, qui dixit: Ego sum principium, [2 1Kb] quod et loquor uobis,  terminum diuino cultu honorandum, et ei sacra ac sacrificia credebant agenda. Sed multo miserius dementes qui habentes promissionem regni celestis, his potius que termino sunt obnoxia adherere petituri quam ad eterna uolunt properare, sine fine uicturi.



CAPUT XLI. Quod et luna quadrantem habeat.
[2Kb] 

Inter hec autem meminisse debet calculator ut lunam mensis Februarii ceteris annis XXIX dierum, anno autem bissextili computet XXX, siue illam ante intercalatum quadrantem, seu postmodum, terminari contingat. Cuius adiectione diei efficitur lunarem tunc annum, si communis sit, CCCLu, si embolismus, CCCLXXXu diebus compleri. Palam namque apparet quadrantem de quo sermo est, non ad solis tantummodo, sed ad lune cursum eque pertinere, quia si lune quoque quadrantem accommodare negaueris, sed bissextili anno eiusdem quantitatis mensem lunarem Februario, cuius et antea solebas, aptaueris, fit profecto ut et quarta decima luna  paschalis eiusdem anni pridie quam debuerat adueniat. Ideoque paschalis ratio uacillet, et totius mox anni cursus titubet, statusque ille semper inuiolabilis circuli decennouenalis magis magisque turbatus euertatur. Quare oportet ut sicut, dictante quadrantis ratione, quarto anno, quem bissextilem dicimus, in una eademque sexta Calendarum Martiarum linea, uerbi gratia, tertiam quartamque solemus ponere  feriam, ita etiam tunc ibidem lunam, uerbi gratia, tertiam simul ac quartam computare meminerimus: hac semper industria peruigiles, ut cum lunam mensis Februarii tunc uno die plus quam solebat habere fecerimus, in diebus tamen Calendarum Martiarum, excepto solum undecimo circuli decennouenalis anno, ipsam quam et ante consueuerat luna seruet etatem. Nam et ideo maxime lune quadrantem dandum monemus, ne maior solito in Calendas Martias existendo, ratum paschalis obseruantie cursum recto a tramite deflectat. Quibus autem quantisue temporum particulis idem lune quadrans accrescat, maiore quesitu indiget; namque cum ipso quadrante etiam crebra embolismorum interruptio, et saltus quoque ratio, ne tota discursus  lunaris mensura ad purum dignosci queat, obsistit.



CAPUT XLII. De saltu lune.
[19Kb]

De quo tamen saltu uerisimile apparet quod eum citior quam uulgo putatur lunaris incensionis locus et hora procreet. Nam quomodo fieri posset ut per annos denos et nouenos unum necesse esset solito  dierum lune numero auferri, si non hoc uelocitas aliqua lunaris gyri paulatim toto circuli decennouenalis tempore procuraret? Quomodo e contra tarditate cursus solaris agi probatum est, ut unus per quadriennium eius cursui dies augeatur. Huius autem uelocitatis et, ut ita dicam, anticipationis, tametsi ordo non facile patet, mensura nequaquam latet. Constat enim quia diminutio illa atque ablatio diei unius, que, quoquo modo agitur, per denos et nouenos annos tota conficitur, hora per annos singulos, et uno puncto, et nona decima parte unius puncti, augetur. Dies namque XXIu habet horas, e quibus cum XIX totidem annis circuli decennouenalis distribueris, remanent u; has per Iu multiplica, quia uidelicet hora quatuor punctis constat, fiunt  XX; da singulos annis singulis, et remanet unus: hunc diuide per XIX, et uidebis quod ad saltum lune complendum, ut diximus, annuatim, hora et punctus, et nona decima pars puncti unius adcrescit. Non ergo unis iisdemque uel articulis temporum, uel celi climatibus lune celebratur accensio, sed semper aliquanto citius quam precedenti mense prouenerat, ut sit unde unus anno nono decimo transiliatur dies. Diuersis autem locis circuli decennouenalis diuersi quique calculatores hunc eumdem lune saltum interponendum, id est, mensem lunarem, qui ceteris annis tricenos dies habere consueuerat, unde triginta dierum esse faciendum putauere; et ratio quidem naturalis in promptu est, cuncta huiusmodi crementa, uel detrimenta solis et  lune in partibus equinoctiorum, ubi primo creata sunt, initium finemque sortiri, solis quidem in uerni, lune uero in autumnalis loco equinoctii. Denique Anatolius, qui uerissime in equinoctio uerno initium mensium, et caput circuli totius, terminumque decernit, non ipse hanc in capite uel fine sui circuli decennouenalis, sed decimo quarto eius anno, qui est ultimus ogdoadis, mutationem lune posuit, faciens illam ascendere in equinoctio de octaua in uicesimam. At contra uictorius tertio ad finem ogdoadis anno, hanc interserendam censuit lunam Calendarum Ianuariarum, de quarta in sextam decimam conuertens. Porro Aegyptii, in quorum sententiam catholica nunc consentit Ecclesia, eamdem mutationem primo anno circuli decennouenalis adfigunt,  facientes epactas lune annuas, quarum locus est in XI Calendas Aprilis, de octaua decima in nullam facere saltum. Ideoque annum eumdem, si non bissextus adsit, diebus trecentis quinquaginta tribus consummantes. Quod etiam Dionysius in epistola tangere uidetur, cum ait: »A decima quinta luna paschalis festi, anni, uerbi gratia, precedentis, usque ad decimam quartam sequentis, si communis annus est, CCCLIu dies habebit; si embolismus, CCCLXXXIu. Quod si unus dies plus minusue contigerit, euidens error est, excepto uidelicet anno primo sepe dicti decennouenalis cycli, quem a decima quarta luna pasche ultimi, id est, noni decimi anni usque ad quartam decimam lunam eiusdem primi numerare curamus.« Propter quod idem ultimus  epactas, id est, adiectiones lunares XuIII tunc retinens, primo anno non XI, ut in ceteris annis fieri solet, sed XII dies accommodat. Et quia XXX dierum fine uoluuntur, nulla epacta in principio ipsius cycli ponuntur. Secundus autem annus epactas XI suscipit. Et ideo, sicut diximus, a quinta decima luna pasche primi cycli, usque ad finem eius in communibus annis et embolismis prefixos dies nos inuenire non dubium est. Huiusmodi ergo cogit diuersitas, sex solum primos circuli decennouenalis annos equali nobiscum etate lunam putare uictorium. Nam deinceps inserta mutatione saltus, una semper die maiorem nobis eam usque dum etiam nos finito eam circulo toto inserimus habere non cessat; qui profecto saltus non alibi aptius quam XII  Calendarum Aprilium die uidetur anno reddendus, propter originem uidelicet quam prefati sumus conditionis siderum, ut luna mensis Martii, que eo fit die uicesima  nona, dehinc uertatur in nonam. Sed sunt qui hoc nobis in luna Nouembris mensis agendum magis autument, quatenus huiusmodi impedimentis cum precedentis anni fine absolutis, nouum de cetero annum libero possint computo ingredi, iuxta exemplum uidelicet Aegyptiorum, qui hoc in penultimo anni sui mense, qui est noster Iulius, facere perhibentur. Sed siue hic, siue illic, siue alibi feceris, necesse est ibidem, ni fallor, tres pariter menses undetricenorum computare dierum.



CAPUT XLIII. Quare luna aliquoties maior quam computatur, appareat.
[11Kb]

Notandum sane quod huius ratio saltus lunaris, longa sui facit exundantia crementi lunam aliquoties  maiorem quam putatur uideri, adeo ut etiam die tricesima uesperascente illam non gracilem in celo apparere contingat, et quanto circuli decennouenalis  terminus amplius instat, tanto hoc crebrius patiatur causa existente perspicua, quod saltus ille, de quo loquimur, iam maxima tunc sit ex parte perfectus. Sed in naturalis assertione ueritatis, que et Niceno  concilio probata firmatur, hec est specialiter regula tenenda, ut lune etatem non iuxta quosdam a meridiana uel dimidia post meridiem, sed a uespertina potius hora mutare nouerimus, quia nimirum luna  que uespere primum mundo exorta est uespertinis ex eo semper horis necesse est aliam aliamque sumat etatem, singulas quasque uicenis et quaternis explicans horis, sicut e contrario sol qui mane primo ortus est, teste Genesis Scriptura a mane usque ad mane diem compleuit unum. Quid enim rationis est lune mutationem meridianis computari ab horis, cum nec imposita tunc in celo, nec sit regressa super terram, sed nec ulla legis solennia meridianis uel pomeridianis, sed omnia uespertinis incipiant simul et consummentur in horis? Nisi forte quia Adam peccans ad auram post meridiem increpatus a Domino, et de paradisi gaudiis est pulsus, ad remunerationem celestis uite quam seculi huius erumna mutauimus, mutatio lunaris, que crementis decrementisque  perennibus labores nostros imitatur, in ea specialiter qua exulare cepimus debuit hora notari, ut ex ipsa lunaris hora mutationis quotidie uersiculi illius admoneremur, quia stultus ut luna mutatur, nam sapiens cum sole permanebit, suspiraremusque, ad illam ardentius uitam pace eterna beatissimam, quando erit lux lune sicut lux solis, et lux solis septempliciter sicut lux uII dierum. uerum quia, sicut scriptum est, a luna signum diei festi, et quo modo prima lune lux a uespera mundum irradiauit, ita omnis dies festus in lege a uespera initiari, in uesperam perfici debere precipitur, congruentius etas lunaris a uespertina hora quam aliunde noua computabitur, eamdemque etatem quam uespere inchoat, sequentem usque seruabit  ad uesperam. Et siquidem eam paulo ante uesperam accendi a sole contigerit, mox sole occidente primam computari et esse necesse est, quia uidelicet illam temporis horam, qua primum terris fulgere cepit, adiit. Sin autem post occubitum solis accendatur, non tamen primam priusquam uesperam uiderit, sed tricesimam potius oportet estimare. Etiam si XXIII horas post occasum solis accensa suppleuerit, illam tamen quam occidente sole habuerat, ne prime conditionis ordo turbetur, usque ad alium eius occasum retinere debebit etatem. Nec mirum lunam cum tot horas noua transegerit manifestam in celo monstrari cum aliquoties etiam sexta uel septima post accensionem appareat hora. Sepe namque euenit, maxime posita ea in Ariete, una  eademque die illa mane simul et uespere cerni, motu uidelicet ascensionis circa meridiem facto. Quod si qui grauius huic insistens questioni, dixerit se nouam lunam eo anno quo saltus inserendus est, hoc est, ultimo circuli decennouenalis biduo priusquam prima caneretur multis cum testibus uidisse, id est, quarto Nonarum Aprilium die, cum eiusdem anni XIu luna paschalis in circulo memorato Xu Calendarum Maiarum sit adnotata, ideoque non nisi pridie Nonas Apriles esse prima ualeat, rationemque a nobis huius cause exegerit, hic nostra pusillitas, ne sui fragilitate deficiat, ad paterne, imo diuine auctoritatis auxilium concurrat. Paterne etenim auctoritatis subsidio fulcimur, dum Nicene synodi scita sectamur, que quartas decimas festi paschalis  lunas tam firma stabilitate prefixit, ut decennouenalis earum circuitus nusquam uacillare, nunquam fallere possit. In quo uidelicet circuitu, lunam paschalem anni de quo agitur II Nonas Aprilis fieri primam nulli calculantium in dubio est. Ideoque hanc aliter definire nulli fidelium fas est. Quid enim? numquid credendum est quia illam quam nos Iu Nonas Aprilis nouam uidimus lunam, nemo uiderit de illis CCCuIII pontificibus qui in Niceno concilio residebant, nemo de minorum cetu graduum, qui illorum consiliis aderant et statutis, et non potius intelligendum, quia cum lunam anni illius paschalem a pridie Nonas Aprilis incipere signabant, aliud maius periculum per hoc declinauerint, ne uidelicet si aliter decernerent, indissolubilis ille communium annorum  et embolismorum status solueretur, quem inuiolabiliter obseruandum diuine legis auctoritate Hebreis tradentibus agnouerant? Sed et specialiter diuine auctoritatis indiciis obseruantiam lunarem quam tenemus defendimus. Legimus namque, scribente beato Cyrillo Alexandrie episcopo, quia Pachomius monachus insignis factis apostolice gratie, fundatorque Aegypti cenobiorum, ediderit ad monasteria que regebat litteras, quas angelo dictante perceperat, ut non errorem incurrerent in solemnitatis paschalis ratione, scirentque lunam primi mensis in anno communi et embolismo. Legimus, eodem referente Cyrillo, quia si non scripsisset synodus Nicena cyclum lunarem primi mensis, sufficeret cyclus lapidis selenitis in Perside ad exemplum rationis paschalis, cuius candor  interior cum luna primi mensis crescit et decrescit. Legimus, item, scribente sancto Paschasino Lilybei antistite ad beatissimum papam Leonem, quia tempore Zosimi pape cum esset ultimus circuli decennouenalis annus, et declinarent quidam decimo Calendarum Maiarum die Pascha tenere, celebrantes octauo die Calendarum Aprilium, id est, pro embolismo communem tenentes annum, que esset paschalis obseruantie ueritas multiplici miraculo superne uirtutis claruerit. »Quedam, inquit, uilissima possessio Melthinas appellatur, in montibus arduis ac syluis densissimis constituta, illic perparua atque uili opere constructa ecclesia est, in cuius baptisterio nocte sacrosancta paschali, baptizandi hora, cum nullus canalis, nulla sit fistula,  nec aqua omnino uicina, fons ex sese repletur, paucisque qui fuerint consecratis, cum deductorium nullum habeat, ut uenerat aqua, ex sese discedit. Tunc ergo sub sancte memorie papa Zosimo usque ad lucem aqua non ueniente, non consecrati qui baptizandi fuerant recesserunt. Illa uero nocte que lucescebat in diem Dominicam, decimo die Calendarum Maiarum, fons sacer hora competenti repletus est; euidenti ergo miraculo claruit occidentalium partium fuisse errorem.« Liquet itaque quia uetus hec de hac etate lunari questio est, etiam olim beati pape Leonis industria diligenter exquisita, ipsa est que longam inter Orientis et Occidentis Ecclesias grauemque controuersiam fecit. Hec et Hilarium papam post tot Niceni concilii tempora nouum  cyclum petere, et uictorium paschalem nouum condere persuasit. In huius certamine prefatus papa Leo adnitente Prospero uiro doctissimo ac disertissimo uincere sedulus, instans tandem unanimitate eorum qui Nicene synodi decretis inuincibiliter adherebant laudabiliter uinci gaudebat. Unde mihi meisque in eadem questione nil melius agendum, nil dicendum reperio, quam quod illum fecisse comperio, qui nobis in tantum scientia, merito, auctoritate precellit, certam uidelicet Patrum reuerendissimorum sententiam in eis que nobis dubia sunt et incerta sectari. Neque enim putandum est nos uel acutius antiquis diuersitatem lunaris discursus deprehendere, uel salubrius posse dignoscere, que in eadem diuersitate potissimum sit uia sequenda.



CAPUT XLIu. De circulo decennouenali.
[4Kb] 

Decennouenalis circuli ordinem primus Eusebius, Cesaree Palestine episcopus, ob quartas decimas lunas festi paschalis, ipsumque diem Pasche inueniendum, composuit, eo quod luna cuiuslibet etatis post tantum temporis ad eumdem redeat anni solaris diem, non quod Aegyptus, uel cetera per Orientem Christi Ecclesia, uerum eatenus lune cursum, uel diem, nescierit rite inuenire paschalem, sed quia ea que ipsis temporibus annuatim cum labore inuestigata et per orbem mandata sepius in questionem uenire solebant facilius, prefixa semel regula circulari, semper obseruari et sine scrupulo ambigendi  poterant edisci. Denique fertur antiquitus Alexandrine  Ecclesie antistiti delegatum ut officiose operam curamque inuestigationi computi paschalis impenderet, quatenus pontifici apostolice sedis adnuncians, per eum diem Pasche solemnem ceteros Ecclesiarum principes agnoscere faceret. Unde beatissimus papa Leo Martianum principem postulans ut Alexandrino antistiti delegaret, quatenus paschale sancti Theophili, in quo uIII Calendarum Maiarum die Pascha uidetur affixum, diligenti perscrutaretur examine, arbitratus ab eo non recte memoratum diem fuisse conscriptum, inter alia hec dicit: »Studuerunt quidem sancti Patres occasionem huius auferre, omnem hanc curam Alexandrino antistiti delegantes, quoniam apud Aegyptios huius supputationis antiquitus tradita uidebatur esse peritia, per  quem quotannis dies predicte solemnitatis sedi apostolice indicaretur, cuius scripti ad longinquiores Ecclesias indicium generare percurreret. uerum ut huiusmodi labor aliquando quiesceret, composuit memoratus uir circulum nunc longe lateque notissisimum, quo decimas quartas lunas primi mensis ex ordine comprehendendo, diem Pasche, qui mox sequenti dominica futurus erat, facillime cuilibet inueniendum relinqueret. Cuius circuli Proterius Alexandrine urbis antistes, ad inquisitionem sancti pape Leonis, luculentissimam reddens rationem, talis rescripti ab eo meruit tenore predicari: Letificauerunt me littere dilectionis tue, quas frater et cepiscopus noster Nectarius pio adportauit officio. Oportebat enim ut ab Alexandrine Ecclesie presule talia  scripta ad sedem apostolicam mitterentur, que ostenderent  magisterio beatissimi Petri apostoli hoc ab initio per beatum Marcum eius discipulum didicisse Aegyptis, quod constat credidisse Romanos.«



CAPUT XLu. De embolismis et communibus annis.
[10Kb]

Diuiditur autem circulus idem in embolismos, annosque communes, quos Hebreorum quoque priscorum auctoritate constat obseruatos: communes quidem annos, id est, CCCLIu dierum XII, embolismus autem, id est, CCCLXXXIu dierum, continens uII. Primus namque et secundus communes, tertius est embolismus, quartus et quintus communes, sextus embolismus, septimus communis, octauus embolismus, nonus et decimus communes, undecimus embolismus,  duodecimus et tertius decimus communes, quartus decimus embolismus, quintus decimus et sextus decimus communes, septimus decimus embolismus, octauus decimus communis, nonus decimus embolismus. Qui utrique, sicut et supra dictum est, ab exordio primi mensis, quem Hebrei Nisan uocant, hoc est, ab accensione lune paschalis, initium sumunt, cuius exordium mensis hac regula debet obseruari, ut nunquam luna pasche XIu uernum precedat equinoctium, sed uel in ipso equinoctio, hoc est XII Calendarum Aprilium die, uel eo transgresso, legitima procedat. Unde fit ut ab octauo Iduum Martiarum usque in Nonarum Aprilium diem lunaris anni sint querenda primordia. Ipsa autem luna decima quarta, cum primum XII Calendas Aprilis, cum nouissime  XIu Calendas Maias occurrendo, diem festi paschalis ad XI Calendas Aprilis, usque in uII Calendas Maias faciat inquirendum. Embolismorum autem, sicut Dionysius ait, ista ratio probatur existere, quod annorum communium uidetur damna supplere, quatenus ad solare tempus lunaris exequetur excursio. Quamuis enim solis annuum cyclum per singulos menses luna circumeat, tamen eius perfectionem duodecim suis mensibus implere non preualet. Denique in annis communibus ad rationem solaris anni undecim dies lune deesse cernuntur. in embolismis uero decem et nouem diebus eumdem annum uidetur solarem luna transcendere. Et Hebrei quidem, qui solos lunares in lege nouerant, et obseruabant menses, iuxta naturalem lune cursum tricenis, undetricenisque  diebus communium annorum menses duodenos explicabant, et tertio uel secundo ubi decebat anno, tertium decimum in fine anni mensem triginta dierum apponebant embolismum. Porro Romani, qui dispares habent menses, non unoquolibet in loco embolismos computando interponere uoluerunt, sed  potius ubilibet mediis anni temporibus uacuum congruumque inter Calendas locum inuenire potuissent. Primam igitur embolismorum lunam quarto Nonas Decembris, secundam quarto Nonas Septembris, tertiam pridie Nonas Martias, quartam pridie Nonas Decembris, quintam quarto Nonas Nouembris, sextam quarto Nonas Augusti, septimam tertio Nonas Martias, nasci dixerunt, solertissime quantum potuerunt curantes ut cuiuscunque etatis luna in Calendas occurrisset, ipsa eiusdem mensis luna diceretur esse putanda. Quod tamen non usquequaque ualuerunt obtinere propter prefixum paschalis lune cursum, cuius cum extrema nonnunquam in Calendas Maias incurrant, et secundum quoque uel etiam tertium post Calendas diem teneant, non tantum Maii mensis,  sed potius Aprilis lune, sicut semper esse dicenda est.



CAPUT XLuI. De ogdoade et hendecade.
[5Kb] 

Est et alia prefati circuli diuisio, qua in ogdoadem et hendecadem, id est, in uIII et in XI, distinguitur  annos, eo quod octauo et undecimo anno luna paschalis supremas sue natiuitatis metas subeat, et utrumque eorum [1 1Kb] solito embolismis more unus communis precedat annus; uel certe quia antiquis uisum est uIII annos solares totidem lunaribus annis dierum numero equari, quod ab eruditioribus euo sequente doctoribus expertum est, nisi annis XI adiectis, nequaquam fieri posse, ad indicium utriusque obseruationis ogdoadibus est et hendecadibus tota lune digesta conuersio. Nam et Greci quondam, quos et antiquissimi Romanorum perhibentur imitati, cum ad lune cursum adhuc annos computarent, uIII annis communibus pari ratione confectis, embolismos trium mensium pariter intercalabant. Si enim octies undecim, et quartam partem, uolueris supputare, XC  dies, hoc est, tres menses efficies. uerum etiam nunc sunt qui solis octo annos totidem annis lunaribus, itemque solis XI totidem putant annis lunaribus dierum equalitate componi. Ubi primo dicendum, quod absque ulla contradictione est: Si octoni anni utriusque sideris aliquando longitudine concordant, semper idem facere habebunt, neque ullum undenorum annorum equalitas locum inueniet. Si autem uel semel XI anni amborum simul incipiunt, simulque terminantur, semper ipsum facturi sunt, nec erit quando octonorum concordia redire possit annorum. Deinde numerus ipse pulsandus, uidendumque quia octo anni solares habent dies, exceptis bissextis, MMDCCCCXX, octies enim trecenteni sexageni et quini faciunt IIMDCCCCXX. At lunares anni totidem  uide quot habeant dies, octies trecenteni quinquageni et quaterni faciunt MMDCCCXXXII, adde XC trium mensium embolismorum dies, fiunt MMDCCCXXII. Sed duo qui minus habentur in ogdoade solari duorum bissextorum superant adiectione supplenda. uideamus et hendecadem utriusque sideris, si forte  ibi sol bissextile querat auxilium; utrumque enim tempus necesse est una regula complectatur. Undecies treceni sexageni et quini fiunt IIIIMXXu. Item undecies trecenteni quinquageni et quaterni fiunt MMMDCCCXCIIII. Adde embolismorum mensium dies CXX, fiunt IIIIMXIIII. Tolle unum saltus diem, remanent IIIIMXIII. uide igitur si hic opus habeat hendecas solis subsidio bissextili, ut additis uidelicet duobus uel tribus diebus, lunarem compensare sufficiat hendecadem. Non utique eget quadrantili iuuamine ad equiparandam lune hendecadem, quam duobus insuper diebus exsuperare probatur, sed suis potius superabundat diebus, quod minus est in ogdoade solis adimplet. Liquidoque patet in horum concordatione temporum nichil preiudicare bissextos,  sed quotquot in circulo decennouenali incurrerint, omnes utroque sideri, iuxta quod supra docuimus, equaliter esse proficuos. Denique ut rei ipsius euisceremus interna, primo anno circuli decennouenalis nulle sunt epacte, quia in XI Calendas Apriles lune finitus est cursus. Item nono eiusdem circuli anno, id est, post dies MMDCCCCXXII, nono Calendarum Aprilium die, trigesima est luna, quod etiam epactarum, que tunc XXuIII sunt, ordo manifeste testatur. Quid ergo opus erit ad completionem lunaris ogdoadis duos solaris cursus superadiicere dies, id est decimum et nonum Calendarum Aprilium, si hoc duo bissextiles poterant perficere dies? Non ergo duos dies qui in ogdoade solis a lunari ogdoade minus sunt, duorum intercalatione bissextorum, sed duorum magis  qui in hendecade eius a lunari plus sunt adiectione supplentur. Nec nocet quod saltum lune, quem quidam in ogdoadis initio ponunt, in hendecade ponendum memorauimus. Ubicunque enim interposueris, eodem proposita questio fine soluetur, et habet circulus decennouenalis menses solares  CCXXuIII, lunares CCXXXu, dies, exceptis bissextis, uIMDCCCCXXXu; decies nouies enim duodeni CCXXuIII; adde uII, fiunt CCXXXu. Item decies nouies trecenteni sexageni et quini uIMDCCCCXXXu; decies nouies trecenteni quinquageni et quaterni uIMDCCXXuI; adde embolismorum uII mensium dies CCX, fiunt uIMDCCCCXXXuI; subtrahe unum saltus lunaris diem, et uno eodemque dierum numero solis et lune cursum decennouenalem cyclum includere probabis. Item ogdoas solis habet menses XCuI, lune autem XCIX, hendecas uero solis menses habet CXXXII, lune autem CXXXuI. De numero dierum supra dictum est.



CAPUT XLuII. De annis dominice Incarnationis.
[10Kb]

Primo decennouenalis circuli uersu temporum ordo  prefigitur, quem Greci calculatores a Diocletiani  principis annis obseruauere. Sed Dionysius uenerabilis abbas Romane urbis, et utriusque lingue Grece uidelicet ac Latine non ignobili preditus scientia, paschales scribens circulos, noluit eis, sicut ipse testatur, memoriam impii et persecutoris innectere, sed magis elegit ab Incarnatione Domini nostri Iesu Christi annorum tempora prenotare, quatenus exordium spei nostre notius nobis existeret, et causa reparationis humane, id est, passio Redemptoris nostri euidentius eluceret. Qui in primo suo circulo quingentesimum tricesimum secundum dominice Incarnationis annum in capite ponendo, manifeste docuit secundum sui circuli annum ipsum esse quo eiusdem sacrosancte Incarnationis mysterium cepit. Quia enim lunaris circulus decennouenalis  est, solaris autem XX et uIII conficitur  annis, multiplicatis per se inuicem ambobus, summa DXXX et II colligitur annorum. Qua tandem replicata, totus solaris lunarisque recursus ordo in se sua per uestigia reuoluitur, eandemque decennouenalis lunarisque cycli annum, easdem epactas lune, solis quoque dies concurrentes, eandem quartam decimam lunam, eundem dominice Pasche diem ac lunam ipsius ex ordine restituens. Quod etiam uictorius, quamuis alterius institutionis, paschalem condens, descripto tot annorum circulo, manifeste probauit. Quia ergo secundo anno circuli quem primum Dionysius scripsit, quingentesimus tricesimus tertius ab Incarnatione Domini completus est annus, ipse est nimirum iuxta concursus siderum ille in quo incarnari dignatus est, quia hic secundus annus decennouenalis  octauus decimus est cycli lunaris, XI habens epactas, u concurrentes septimane dies, lunam pasche decimam quartam uIII Calendas Apriles; omnia tunc fuere simillima, et si esset qui tunc Pascha more nunc Ecclesiis usitato die Dominica faceret, ipsa nimirum dies, quo modo hic adnotatum est, uI Calendas Apriles ueniret, ac lunam haberet decimam sextam. Denique Dionysius ipse nobis quodammodo tacite que dicimus in paschalibus que scripsit argumentis ostendit, ubi ad inueniendum quotus sit annus circuli decennouenalis, sumere annos Domini, et priusquam hos per X et IX partiamur unum precipit adiicere, significans illo incarnato unum circuli decennouenalis annum iam fuisse completum. Item ad sciendum quotus sit annus cycli lunaris, sumere monet  annos Domini, et subtrahere semper duo, ac sic per X et IX partiri, ut, uidelicet, duobus qui reliqui  tunc erant annis sublatis, ceteros calculatos per nonam decimam partem diuidens, quod reliquum foret teneret; porro ad inuestigandum quot sint epacte lunares, annos Domini rite sumere, diuidere, multiplicare. Item diuidere, sed nullo dempto uel addito, iubet, quia nimirum secundo decennouenalis cycli anno, incipientes epacte, ad inueniendum suum statum, addi quid uel demi de annis Domini qui secum inchoauerant, minime poscebant. Item si uelimus scire adiectiones solis, id est, concurrentes septimane dies, sumere annos Domini iubet, et addita quarta parte, IIII insuper regulares semper adiicere docet, ac sic tandem per uII partiri, quia nimirum u erant concurrentes anno quo natus est Dominus, ut et computandi fixa series procurrere posset, necesse habeat  computator IIII que precesserunt annectere. His igitur ita se habentibus, annum passionis dominice diligenter inquirere, nec ignota querendi uia est, si non computus errat alicubi. Habet enim, ni fallor, Ecclesie fides, Dominum in carne paulo plus quam XXXIII annis usque ad sua tempora passionis uixisse, quia uidelicet XXX annorum fuerit baptizatus, sicut euangelista Lucas testatur, et tres semis annos post baptisma predicauerit, sicut Ioannes in Euangelio suo non solum commemorato redeuntis Pasche tempore perdocet, sed et idem in Apocalypsi sua. Daniel quoque in suis uisionibus prophetice designat. Sancta siquidem Romana et apostolica Ecclesia hanc se fidem tenere et ipsis testatur indiculis, que suis in cereis annuatim scribere solet, ubi tempus dominice passionis  in memoriam populis reuocans, numerum annorum triginta semper et tribus annis minorem quam  ab eius incarnatione Dionysius ponat, adnotat. Denique anno ab eius incarnatione iuxta Dionysium septingentesimo primo, indictione quarta decima, fratres nostri qui tunc fuere Rome, hoc modo se in natali Domini in cereis sancte Marie scriptum uidisse, et inde descripsisse referebant: »A passione Domini nostri Iesu Christi anni sunt DCLXuIIII.« Quoniam igitur, ut supra memorauimus, DXXXII annis circulus paschalis circumagitur, his adde XXXIII uel potius XXXIIII, ut illum ipsum quo passus est Dominus attingere possis annum, fiunt DLXuI. Ipse est ergo annus dominice passionis et resurrectionis a mortuis. Quia sicut quingentesimus tricesimus tertius primo, ita quingentesimus sexagesimus sextus tricesimo quarto per uniuersos solis et lune concordat discursus.  Et ideo circulis beati Dionysii apertis, si quingentesimum sexagesimum sextum ab incarnatione Domini contingens annum, quartam decimam lunam in eo IX Calendarum Aprilium quinta feria repereris, et diem Pasche dominicum uI Calendarum Aprilium luna decima septima, age Deo gratias, quia quod querebas, sicuti ipse promisit, te inuenire donauit. Nam quod Dominus Xu luna feria sexta crucem ascenderit, et una Sabbatorum, id est, die Dominica resurrexerit a mortuis, nulli licet dubitare catholico, ne legi, que per agnum paschalem decima quarta die primi mensis ad uesperam immolari precipit, pariter et Euangelio, quod Dominum, eadem uespera tentum a Iudeis, et mane sexta feria crucifixum ac sepultum, prima Sabbati resurrexisse perhibet, uideatur  incredulus. Quod autem uIII Calendarum Aprilium crucifixus, uI Calendarum earundem die resurrexerit, multorum late Doctorum ecclesiasticorum constat sententia uulgatum. Quamuis Theophilus Cesariensis, antiquus uidelicet uicinusque apostolicorum temporum doctor, in epistola synodica quam aduersus eos qui decima quarta luna cum Iudeis Pascha celebrabant, una cum ceteris Palestine episcopis scripsit, ita dicit: »Et impium non est ut passio dominica tanti sacramenti mysterium foras limitem excludatur. Passus namque Dominus ab XI Calendas Apriles, qua nocte a Iudeis est traditus, et ab uIII Calendas Apriles resurrexit. Quomodo tres dies foras terminum excludentur?« Constitutumque est in illa synodo ut ab XI Calendas Apriles usque in uIII Calendas  Maias Pascha debeat obseruari, ut in eodem libro superius scriptum est. Nam Galli quacunque die uIII Calendas Aprilis fuisset, quando Christi resurrectio fuisse tradebatur, pascha semper celebrabant. Sin uero annum qualem querebas, in loco  quem putabas inuenire non poteris, uel Chronographorum incurie, uel tue potius traditati culpam adscribe, tantum diligentissime cauens, ne Chronicorum scripta defensando intemerabile legis uel Euangelii testimonium uidearis impugnare, dicendo Dominum saluatorem uel Xu uel XuI imperii Tiberii Cesaris, uel XXIX aut XXX sue etatis anno sacrosanctum crucis subisse mysterium, cum Euangelia manifeste significent Xu anno Tiberii precursorem Domini predicare cepisse, ipsumque mox inter alios baptizasse Iesum, incipientem iam fieri quasi XXX annorum.



CAPUT XLuIII. De indictionibus.
[1Kb]

Secundus ordo circuli decennouenalis complectitur  indictiones Xu annorum circuitu in sua semper uestigia reduces, quas antiqua Romanorum industria comperimus ad cauendum errorem qui de temporibus forte [1 1Kb] oboriri poterat, institutas. Dum enim, uerbi gratia, quilibet imperator medio anni tempore uita uel regno decederet, poterat euenire ut eundem annum unus historicus eiusdem regis adscriberet temporibus, eo quod eius partem regnaret; alter uero historicus eundem successori illius potius attitulandum putaret, eo quod et hic partem eque eius haberet in regno. uerum ne per huiuscemodi dissonantiam error temporibus inolesceret, statuerunt indictiones, quibus uterque scriptor, imo etiam uulgus omne, temporum cursum facillime seruaret, quas pro facilitate quoque calculandi Xu esse uoluerunt, ut  planissimo numero, et ad multiplicandum promptissimo, compendiosius transacti temporis status in memoriam possit reduci. Quidam autem putant, quia [2 1Kb] quondam in republica post censum quinto anno peractum urbs Roma lustrabatur, ad indicium terne lustrationis et census indictiones esse conditas. Incipiunt autem indictiones ab uIII Calendas Octobris, ibidemque terminantur



CAPUT XLIX. Argumentum inueniendi quota sit indictio.

Hoc autem argumento quota sit anno quocunque computare uolueris indictio reperies: sume annos ab Incarnatione Domini quotquot fuerint in presenti, uerbi gratia, DCCXXu; adde semper tria, quia quarta  indictione secundum Dionysium natus est Dominus, fiunt DCCXXuIII; [3 1Kb] hec partire per Xu, quindecies quadrageni, sexcenti, quindecies octoni centumuies, remanent octo: octaua est Indictio. Si uero nichil remanserit, decima quinta est.



CAPUT L. De epactis lunaribus.
[6Kb] 

Tertia prefati circuli linea continet epactas lunares, que ad cursum solis annuatim undenis diebus accrescere solent; inde epacte Greco uocabulo, id est, adiectiones dicte, quod per annos singulos XI dierum, ut diximus, accumulentur augmento. uel certe quia ad inueniendas quote sint lunas Calendarum, IX per totum adiiciuntur annum, ut supra docuimus: epacte iure, id est, adiectiones, uocantur, et quidem per totum anni uertentis orbem [1 1Kb] suos queque dies habet adiectiones lunares XI. Nam, uerbi gratia, si hodie cum scribo quinta est luna, isto ipso die post annum decima sexta erit luna, post duos annos uigesima septima, post tres octaua, nec  eadem huc que nunc est priusquam XXIX annorum peracto circulo redit. Sed proprie que in circulo decennouenali annotate sunt epacte lunam quota sit in XI Calendas Apriles, ubi paschalis est festi principium,  signant, hanc prefixam sui cursus regulam semper obseruantes, ut quoties minorem Xu numerum habent, paschalem lunam preferant; quoties autem maiorem, in sequentem lunam pascha querendum premonstrent. Quia nimirum lune paschalis plenitudo non equinoctium preire, sed, sicut in principio creaturarum ordinatum est, sequi potius debet, quando primum ortus est sol inchoatione diei uernum tenens equinoctium, deinde orta est luna in inchoatione noctis autumnalis equinoctii tenens ipsa particulam. Unde multum errare constat eos qui lune paschalis initium a tertio Nonarum Martiarum die querendum definiunt, quia uidelicet ibi nata luna ante tempus equinoctii plenilunium ostendit. Ideoque solennitati paschali inhabilis est, in qua, sicut  diximus, primum solem primitiue creationis statum, ac deinde lunam necesse est conscendere, ut et hic per equinoctii transgressum longitudinem noctis superet, et illa per plenilunium totam eius quantulacunque  est longitudinem illustret. Quod ad Christi et Ecclesie sacramentum respicere nemo est fere qui ambigat, de quo et in primordiis huiusce opusculi aliqua perstrinximus, et nunc paucis replicemus. Quia sicut luna et stelle non a seipsis, ut perhibent, sed a sole habent ut luceant, sic et Ecclesia, sanctique omnes non sue merito uirtutis, sed gratia largitoris habent bonum quo uiuunt. Et sicut non nostri uigore arbitrii fortitudinem nostram, sed illo nos suscipiente, illius misericordia preueniente custodimus, nec sufficientes sumus cogitare aliquid a nobis quasi ex nobis, sed sufficientia nostra ex Deo est, ita etiam in tempore quo nostre redemptionis insignia celebramus, solaris perfectio splendoris que illuminat lunarem que illuminatur antecedere debet.



CAPUT LI. Quomodo errent quidam in primi mensis initio.
[5Kb] 

Sed error eorum qui aliter sapiunt, uide an ipsis saltem qui huiusmodi condunt leges iniquas, et scribentes iniustitiam scribunt, ratus ac ueritate uideatur esse suffultus. uictorius qui illorum circulos scripsit, dicit in prologo eiusdem operis inter alia sic: »Latini namque a [1 1Kb] III Nonarum Martiarum usque ad IIII  Nonas Aprilis, diebus scilicet XXIX, obseruandum maxime censuerunt, ut quocunque eorum die luna fuerit nata efficiat primi mensis initium, cuius luna decima quarta si feria sexta prouenerit, subsequens Dominicus, id est, luna decima sexta festiuitati paschali sine ambiguo deputetur. Sin autem die Sabbati plenilunium esse contigerit, et consequenti Dominico luna decima quinta reperire, eadem hebdomada transmissa, in alterum diem Dominicum, id est, lunam uigesimam secundam transferri debere Pascha dixerunt, ne minus eiusdem dominici peragendo mysterio destinarent quam sextam decimam, nec amplius quam uigesimam secundam lunam aliquando reciperent, eligentes potius in lunam uigesimam secundam diem festi paschalis extendi, quam dominicam passionem  ante lunam quartam decimam ullatenus inchoari. Quartas decimas porro lunas mensis eiusdem a Xu Calendarum Aprilium usque in XuI Calendas Maias asserunt esse seruandas.« Item in fine eiusdem prologi: »Cum uero contigerit, inquit, lunam uicesimam septimam Sabbato, uel maxime die Calendarum Ianuariarum, prouenire absque bissexto, nouerit sanctitas uestra quod Pascha XIII Calendas Apriles secundum Latinos haud unquam celebrandum, etiamsi  luna conueniat, penitus inuenitur. Aut uIII Calendas Maias secundum Aegyptios, quod aliquoties obseruandum est, reperiri non posse.« uideamus ergo Latinos suos quomodo commendet uictorius. Dicit eos maxime censuisse a III Nonas Martias natam lunam efficere primi mensis initium, et decima sexta luna die Dominico Pascha celebrandum. Et iterum dicit, nunquam XIII Calendas Apriles, etiamsi luna conueniat, Pascha celebrandum secundum Latinos, sed magis secundum Aegyptios uIII Calendas Maias. Constat autem lunam III Nonas Martias natam, XIII Calendas Apriles esse sextam decimam. Obsecro te, sancte frater uictori, si III Nonas Martias nata luna facit primi mensis initium, quid rationis est, ut non in eo Pascha celebremus, sed potius alium differamus  in mensem, cum lex toties imperet ut omnes qui possint in primo mense Pascha faciant, soli autem qui in uia fuerint et immundi secundo hoc mense celebrent? Quid est, rogo, quod addis, absque bissexto? An forte quia quando Calende Ianuarie Sabbato sunt, tertia decima Calendarum Aprilium dies in Dominicum occurrit, si bissextilis annus non est; si autem bissextus intercesserit, eadem dies secunda feria prouenit, docere uis cum secunda feria fuerit XIII Calendas Aprilis in luna decima sexta, sequenti dominica uII Calendas Aprilis luna uigesima secunda Pascha rite celebrari; cum uero eadem dies XIII Calendas Aprilis lunam decimam sextam Dominica die habuerit, non posse in ea Pascha celebrari, quia necdum equinoctium transierit; sed nec in sequenti dominica, quia  luna superadulta, hoc est, uigesima tertia illam incidat in diem, atque hac cogente necessitate in secundi tempora mensis Pasche differenda solennia? Mirus calculandi preceptor, qui principaliter doceas lunam III Nonas Martias natam efficere primi mensis initium, et rursum ratione ipsa superatus compelleris fateri, nisi interueniente bissexto, nullatenus lunam hac die natam, sed potius eam que post XXIX dies fuerit accensa, paschalibus festis congruam. Si uero adfuerit bissextus, tunc effici lunam sequentis anni primam, que absque illo fieri poterat extrema transacti. Et quid est quod ais: etiamsi luna conueniat, XIII Calendas Aprilis nunquam Pascha celebrandum penitus inueniri? Quomodo enim potest luna conuenire paschalibus solenniis, ubi nunquam paschalia  sunt celebranda solennia? Et si nunquam XIII Calendarum Aprilium Pascha celebrandum, etiamsi sexta decima prouenerit, errant profecto Latini qui lunam paschalem a III Nonas Martias inchoare decernunt, in qua decimo sexto et decimo septimo eo quod equinoctium non transierit, non licet Pascha fieri. Et merito illorum contempta obseruatione, cum Aegyptiis potius eo anno in octauo Calendas Maii Pascha differendum suades. Si autem magis obseruandum  quod Aegyptii docent autumas, quare non illorum per omnia scientiam sectaris? uerum quia hoc facere non uis, sed inter utrosque medius incedens, magis Latinorum quos uituperas, quam Aegyptiorum quos prefers, calculum tuis legendum sequendumque contradis, nos Aegyptiam calculandi disciplinam, que et tuo iudicio, et uniuersalis Ecclesie consensu uerior apparet, omnibus sequendam nouimus, initium uidelicet primi mensis ab octauo Iduum Martiarum usque in Nonarum Aprilium diem; quartas decimas uero lunas Pasche, a duodecimo Calendarum Aprilium usque in decimum quartum Calendas Maias; porro diem Pasche dominicum ab undecimo Calendarum Aprilium usque in septimum Calendarum Maiarum, et hoc in luna decima quinta usque ad uigesimam primam esse  querendum. uerum ne nos amatores uictorii temere illum aggressos esse lacerent, legant librum doctissimi et sanctissimi uiri, uictoris uidelicet Capuani episcopi, de Pascha, quod quindecimo Calendas Maias putabatur celebrari debere, indictione autem decima tertia, nouies proconsule Basilio, et quanti a prudentibus et catholicis Ecclesie doctoribus estimatus sit suus magister inuenient, cuius principium libri est: »Cum paschalis ueneranda solennitas quanam die potissimum proueniret per anni presentis indictionem tertiam decimam a nobis sollicite quereretur, et iuxta Patrum uenerabilium constituta octauo Calendarum Maiarum diceremus resurrectionem Domini procul dubio celebrandam, aliquibus minime rationabilis uisa est nostra responsio, eo quod uictorius quidam  in circulo paschali quem edidit aliter diem dominice resurrectionis adfixerit, licet et hunc designauerit quem nos celebrandum pariter profitemur.« Et in processu operis: »Sed nunc, [1 1Kb] inquam, ordo expetit, ut cyclorum quos uictorius edidit patefaciam euidenter errores, dum nescit legitimum diem definire paschalem, ut cum in preteritis ostensus hoc modo fuerit deliquisse, in presentibus ac futuris et auctoritate careat, et occasionem praue persuasionis amittat.«



CAPUT LII. Argumentum quot sint epacte lunares.

Si autem uis cognoscere per annos singulos quot sint epacte, sume annos Domini quot fuerint, utputa in presenti octaua indictione DCCXXu, hos partire  per XIX: decies nouies triceni DLXX, decies nouies octoni cenquinquais dipondius, remanent III; hos item multiplica per XI, fiunt XXXIII; tolle XXX, remanent III. Tres sunt epacte, id est, adiectiones lunares.



CAPUT LIII. De epactis solis.
[1Kb]

Quarto decennouenalis circuli tramite designantur epacte solis, id est, concurrentes septimane dies unius semper ternos per annos, duorum autem per  annum bissextilem usque ad septimum numerum adiectione crescentes, quarum circulus habet annos quater septenos, id est, XXuIII, quia nimirum non ante potest consummari quam bissextus, qui quarto redire solet anno, cunctos septimane dies contingat, dominicam uidelicet, sextam feriam, quartam feriam, secundam feriam, Sabbatum, quintam feriam, tertiam feriam, hoc etenim illos ordine percurrit. Cumque suas queque anni dies habeat concurrentes, he que in circulo adfixe concurrentes sunt, specialiter que sit nono Calendarum Aprilium feria designant, uidelicet ut propius festiuitatis paschalis exordio posite, facillime diem epactarum, uel decime quarte lune quota sit feria pandant, ac per hoc ad paschalis inuentionem diei dominici planum faciant iter.  Contingit autem eadem concurrentium annua dies, quod calculatorem meminisse iuuat, etiam II Calendas Aprilis, uII Idus Aprilis, XuIII Calendarum Maiarum, et XI Calendarum earundem. Cuius circuli talis est cursus, ut quecunque bissextili anno sunt concurrentes, ipse et ante quinquennium fuerint, et post annos uI future sint. Que primo post bissextum anno sunt, eedem et ante annos XI transierint, et post uI redeant. Que secundo post bissextum, eedem et ante annos uI transierint, et post XI remeent. Que tertio post bissextum, ipse et ante uI annos preterierint, et post u reuertantur. Et huius ordo discretionis cunctos annorum uertentium complectitur dies. Notandum sane quod huius gyri solaris, qui XXuIII annis peragitur, causa facit decennouenales  circulos XXuIII debere compleri, priusquam idem per omnia paschalis obseruantie cursus in seipsum redeat, ut omnis nimirum huius circuli annus caput circuli decennouenalis instituat. Itemque annus quisque circuli decennouenalis huius caput adsequatur, ac per hoc tota paschalis obseruantie series non minus quingentis triginta duobus annis explicetur.



CAPUT LIu. Argumentum quot sint epacte solis, et quando bissexti annus.

Quoniam uero communis atque indiscretus epactarum,  id est, adiectionum solis, cum bissexto cursus est, amborum pariter qui sit status argumento condisce. Si ergo uis scire quando bissextus dies sit, sume annos Domini DCCXXu, partire hos per Iu, et si nil remanserit bissextus est; si uero unum, aut duo, uel tria remanent, primus, aut secundus, aut tertius est annus a bissexto, utputa quater centeni CCCC, quater octogeni CCCXX, quater asse quarta, remanet unum, quia primus est annus a bissexto. Si uis nosse adiectiones solis, id est, concurrentes septimane dies, sume annos ab incarnatione Domini quot fuerint, utputa DCCXXu per indictionem octauam, et annorum qui fuerint quartam partem semper adiice, id est, nunc CLXXXI, qui fiunt simul DCCCCuI; his adde Iu, fiunt DCCCCX. Hos partire  per uII, septies centeni DCC, septies triceni CCX, et non remanet aliquid, quia uII sunt epacte solis, id est, concurrentes septimane dies.



CAPUT Lu. De reditu et computu articulari utrarumque epactarum.
[2Kb]

uerum quia facillime diem Pasche, uel ceteros temporum recursus, comprehendit qui solis et lune circulum memoriter tenet, excepto eo quod eosdem circulos per decem et nouem et per uiginti octo multiplicandos partiendosque nouit, omnis calculator meminisse debet easdem concurrentes solis tricesimo abhinc anno quas et proximo secuturas, easdem sexagesimo quas et quarto, easdem nonagesimo quas et sexto, easdem centesimo uigesimo quas et octauo, easdem centesimo quinquagesimo quas et decimo,  et ceteras in hunc modum esse redituras. Quocunque enim numero annorum transacto concurrentes scire desideras, eundem numerum uide quoties habeat XXX, et tricesima parte geminata, concordiam uertentium cognosces annorum. uerbi gratia, trecenti decies habent XXX, et propterea eedem concurrentes CCC anno que XX sunt future, si quid residui fuerit, et hoc adiicies. Eodem modo etiam in preterita tempora concurrentium ordo respicit. Item quia circulus lunaris decennouenalis est, presentis anni epacte uicesimo anno redeunt, sequentis abhinc quadragesimo, tertii sexagesimo, quarti octuagesimo,  quinti centesimo, sexti centesimo uigesimo, septimi centesimo quadragesimo, octaui centesimo sexagesimo, noni centesimo octuagesimo, decimi ducentesimo, et cetere similiter. Quod et de luna decima quarta Pasche, ceterisque que decennouenali circulo includuntur eque sentiendum est. Poterit diligens calculator hoc modo etiam prolixiores sibi temporum sequentium annotare recursus, quibus semper meminerit etiam preteriti eui congruere statum. Memoratu autem dignum uidetur quia quidam ob compendium calculandi utriusque ordinem circuli, et solaris uidelicet et lunaris, transferunt in articulos; nam quia manus humana articulos habet, adiunctis unguibus, X et IX, singulis his singulos aptantes annos, lunarem cursum in leua manu intrinsecus  a radice pollicis incipiunt, et in ungue minimi digiti intrinsecus eundem consummant. Item quia manus bine articulos, exceptis unguibus, habent XXuIII, iis singulos annos singulis aptant, inchoantes a minimo leue digito, et in dextere pollice complentes, non ut in lunari cyclo singulos ex ordine digitos expedientes ad numerum, sed ob rationem quadrantis per quaternos transuersim digitos quadriennium omne signantes, ita ut minimorum bis terni articuli digitorum totidem bissextiles contineant annos; item proximorum a minimis bis terni articuli digitorum proximos a bis ternis bissextis annos totidem explicent, secundi similiter secundos, et tertii  digiti tertios totidem annos equa ratione complectantur; porro septimus bissextilis cum tribus se sequentibus annis bis binos sibi pollicum uindicet articulos. [1 1Kb] Hoc siue alio quisque sibi calculator ordinare uoluerit modo, nichilominus circulum utriusque sideris libenter capient manus. Sed innumera huiusce discipline, sicut et ceterarum artium, melius uiue uocis alloquio quam stili signantis traduntur officio.



CAPUT LuI. De cyclo lunari.
[4Kb]

Quinta circuli decennouenalis regione lunaris cyclus includitur, a quarto [2 1Kb] eas incipiens, et tertio completur in anno, qui proprie Romanorum est, et ad mensem Ianuarium pertinens; nam sicut annus quisque  decennouenali circuli propter legalem Hebreorum obseruationem a paschali mense inchoat, ibidemque finitur, ita et hic Romanorum institutione a luna Ianuarii mensis inchoat, atque ibi desinit, sicut ille, sic et iste, primum et secundum communes annos, tertium habet embolismum, quartum et quintum communes, sextum embolismum, septimum communem, octauum embolismum. Hendecas quoque cycli lunaris instar decennouenalis circuli uII annos communes, et Iu habet embolismos. Et habent communes anni menses lunares XII, id est, dies trecentos quinquaginta tres. Embolismi autem menses tredecim, dies uidelicet trecentos octuaginta quatuor, preter  unum duntaxat septimum decimum cycli huius annum, qui est decennouenalis primus, in quo unus dies ratione saltus lunaris intercipitur. Quod ut manifestius fiat, singulorum ex ordine cursum uideamus annorum, et quod Dionysius in mense paschali, nos in Ianuario, facere curemus.

Anno lunari primo, decennouenali quarto, a Calendis Ianuariis, usque in XIII Calendas Ianuarias, quia communis est, fiunt dies CCCLIII.

Anno lunari II, decennouenali u, a XII Calendas Ianuarias usque u Idus Decembris, quia communis est, fiunt dies CCCLIu.

Anno lunari III, decennouenali uI, a Iu Idus Decembris, usque in u Calendas Ianuarias, quia embolismus est, fiunt dies CLXXXIu.

 Anno lunari Iu, decennouenali uII, a Iu Calendas Ianuarias, usque in XuI Calendas Ianuarias, quia communis est, fiunt dies CCCLIu.

Anno lunari u, decennouenali uIII, a Xu Calendas Ianuarias, usque in uIII Idus Decembris, quia communis est, fiunt dies CCCLIu.

Anno lunari uI, decennouenali IX, a uII Idus Decembris, usque in uIII Calendas Ianuarias, quia embolismus est, fiunt dies CCCLXXXIu.

Anno lunari uII, decennouenali X, a uII Calendas Ianuarias, usque in XIX Calendas Ianuarias, quia communis est, fiunt dies CCCLIu.

Anno lunari uIII, decennouenali XI, a XuIII Calendas Ianuarias, usque in Iu Nonas Ianuarias, quia embolismus est, fiunt dies CCCLXXXIu.

 Anno lunari IX, decennouenali XII, a III Nonas Ianuarias, usque in XI Calendas Ianuarias, quia communis est, fiunt dies CCCLIu.

Anno lunari X, decennouenali XIII, a X Calendas Ianuarias, usque in III Idus Decembris, quia communis est, fiunt dies CCCLIu.

Anno lunari XI, decennouenali XIu, a II Idus Decembris, usque in III Calendas Ianuarias, quia embolismus est, fiunt dies CCCLXXXIu.

Anno lunari XII, decennouenali Xu, a II Calendas Ianuarias, usque in XIu Calendas Ianuarias, quia communis est, fiunt dies CCCLIu.

Anno lunari XIII, decennouenali XuI, a XIII Calendas Ianuarias, usque in uI Idus Decembris, quia communis est, fiunt dies CCCLIu.

 Anno lunari XIu, decennouenali XuII, a u Idus Decembris, usque in uI Calendas Ianuarias, quia embolismus est, fiunt dies CCCLXXXIu.

Anno lunari Xu, decennouenali XuIII, a u Calendas Ianuarias, usque in XuII Calendas Ianuarias, quia communis est, fiunt dies CCCLIu.

Anno lunari XuI, decennouenali XIX, a XuI Calendas Ianuarias, usque in Nonas Decembris, quia communis est, fiunt dies CCCLIu.

Anno lunari XuII, decennouenali I, a Nonis Decembris usque in X Calendas Ianuarias, quia embolismus est, fiunt dies CCCLXXXIu.

Anno lunari XuIII, decennouenali II, a IX Calendas Ianuarias, usque in II Idus Decembris, quia communis est, fiunt dies CCCLIu.

 Anno lunari XIX, decennouenali III, ab Idibus Decembris, usque in II Calendas Ianuarias, quia embolismus est, fiunt dies CCCLXXXIu.

Idcirco autem septimi decimi lunaris anni computus ab ipso quo prior explicitus est annus die incipit, et non a sequente ut ceterorum, ne propter saltum lune, quem dicunt, unus eidem anno dies deesse uideatur. Quod ipsum Dionysius decennouenalem cyclum huiusmodi ordine percurrens edocuit, ab eodem die quo ultimi conclusit anni metas primi inchoando principium.



CAPUT LuII. Argumentum de eo: quota sit luna in calendis Ianuariis.

Potest qui uult a cyclo lunari facere argumentum,  ad inueniendum quota sit luna Calendarum Ianuariarum. Sume enim cyclum lune quemlibet, ut puta quintum, multiplica per XI, fiunt Lu; adde unum semper regularem, fiunt LuI; partire per XXX, remanent XXuI: uigesima sexta est luna in Cal. Ian., anno quinto cycli lunaris. Item sume octo, multiplica per XI; fiunt LXXXuIII, adde unum regularem, et partire per XXX, remanent XXIX: uicesima nona est luna in Calendas suprascriptas anno cycli lunaris octauo. Tantum memor esto, septimo decimo, octauo decimo, et nono decimo cycli memorati anno non unum, ut reliquis, sed duos adiicere regulares, et lunam Cal. Ian. sine errore reperies.



CAPUT LuIII. Argumentum quotus sit annus cycli lunaris, uel decennouenalis.


Ipse autem cyclus lune si uis nosse quotum agat annum, sume annos Domini, ut puta DCCXXu, et subtrahe semper duo, remanet DCCXXIII; hos partire per X et LX, remanet unum, primus annus est cycli lunaris. Quoties autem nichil remanet; nonus decimus est. Et quia decennouenalis circulus communem cum lunari uiam quamuis ocyor currit, si uis scire et eius quotus sit annus, sume annos Domini, ut puta DCCXXu, et unum semper adiice, fiunt DCCXXuI; hos partire per X et IX, remanent Iu, quartus est annus cycli decennouenalis. Quod si nichil remanserit, ultimus est.



CAPUT LIX. De quarta decima Luna pasche.


Sextus sepe dicti circuli locus amplectitur lunas XIIII primi mensis, que paschalis dominice diem singulis annis absque omni ambiguitate demonstrent; nam que post XIIII lunam Dominica dies occurrit, ipsa est paschalis dominice resurrectionis dies. Que quidem decima quarta luna primum in equinoctio, id est, duodecimo Calendarum Aprilium, ultimum uicesimo nono abhinc die, id est XIIII Cal. Maiarum suum uespere processum terris ostendit, quibus terminis per annos denos et nouenos legali tempore paschalis obseruantie discursus constat esse comprehensos; et si fieri posset ut eadem omnibus anni Sabbati die luna decima quarta contigisset, nil nostre paschalis obseruantie tempus a legali discreparet.  Nam et ipsi, iuxta legis edicta, semper decima quarta luna primi mensis ad uesperam immolantes, et comedentes agni immaculati carnem, sanguinemque illius ad repellendum exterminatorem nostris postibus aspergentes, id est, [1 1Kb] aquam baptismi, et paschalium celebrantes solennia missarum, spiritualem superaremus Aegyptum, atque illucescente mane in luna decima quinta eiusdem mensis primum azymorum diem intraremus, septemque dies eiusdem [2 1Kb] celebritatis legitimos a mane quinti decimi diei usque in uesperum uicesimi primi mensis; ipsius, id est, a Dominico Pasche usque in Dominicum octauarum Pasche debita cum ueneratione compleremus. Sed quomodo lune dies eadem diuersas septimane deuoluitur inferias; inde fit ut qui propter  resurrectionem nostri Redemptoris in Dominicum diem Pasche initium reseruare docemur, aliquoties nostra festiuitas septimo post legalium azymorum exordium die sumat ingressum, non tamen unquam contingat ut non nostra solennitas paschalis aliquem legalium pasche dierum, sepe autem omnes intra se complectatur. At contra hi qui Dominicum Pasche diem a decima sexta luna usque ad uigesimam secundam celebrandum estimant, duplici miseria laborant, quia et legitimum pasche principium nunquam habent, et crebro euenit ut nullum dierum qui in lege prescripti sunt, in sua paschali obseruatione consequantur, dum et uesperam quarti decimi diei, quo Pascha initiari statutum est, et mane quinti decimi, quo septima Azymorum  dierum solennitas inchoari precepta, a sua prorsus festiuitate repudiant. Atque insuper in huius [3 1Kb] penam peccati uicesimum secundum diem, qui in tota paschali institutione per Moysen nec semel appellatus inuenitur, frequenter in sui pasche principium sanciri precipiunt. Sunt qui in alteram partem a uia ueritatis, sed non minore labantur errore, cum Scriptura precipiat uia regia gradiendum, et neque ad dexteram neque ad sinistram ab ea diuertendum. Qui, a [4 1Kb] tertia decima luna usque ad uigesimam Dominicum Pasche obseruandum decernendo, preoccupant sepius initium pasche legalis, dum quod ipsa in decima quarta luna fieri statuit, illi in decimam tertiam conuertunt; et quod de uigesima statuit, sanctam eam et celeberrimam consecrans, quasi  hec ad pascha minime pertineat, funditus contemnunt. Quos inter alios fidei et actionis catholice defensores  etiam beatus Theophilus, Alexandrine antistes Ecclesie, manifesta ratione deuincit, scribens imperatori Theodosio maiori: »Sed quia accidere, inquit, interdum solet ut occasione decime quarte lune mensis primi nonnulli in errorem cadant, si decima quarta ipsa luna in Dominicum diem ueniat, quo facto, necesse est iam ieiunium solui Sabbati die, quando [5 1Kb] decima tertia luna uenire monstratur, et incipimus legi contraria facere. Conuenit itaque diligenter aduertere ut quoties decima quarta luna in Dominicum [6 1Kb] incurrit diem, in sequentem septimanam paschalem diem potius differamus, duplici hoc modo: primum quidem, ne decima tertia luna inuenta in Sabbati die soluamus ieiunium, quod consequens non est, quod nec ipsa lex precipit, maxime  cum et lumen ipsius lune imperfectum adhuc in proprio globo esse uideatur; deinde, ne Dominica die luna decima quarta constituta ieiunare cogamur, indecentem rem illicitamque facientes, hoc enim Manicheorum secte consuetudo possedit.« Quoniam igitur nec decima quarta luna ueniente in Dominicum diem ieiunare debemus, neque consequens est, ut si in Sabbati die decima tertia eueniat soluamus ieiunium, necessario asserimus hoc in septimanam sequentem deberi differri, sicuti paulo superius comprehendi, non tamen ex hac dilatione preuaricatione aliqua circa paschalem calculum perpetrata; quemadmodum enim decimus numerus complectitur nonum, sic et quoties decima quarta luna in Dominicum incurrerit diem, eo quod in eo ieiunare non  liceat, in proximam septimanam differri necesse est diem Pasche; nulla enim ex hoc imminutio fieri pasche uidetur, quia ipsi sequentes dies complectuntur et reliquos.



CAPUT LX. Argumentum inueniendi eam.
[2Kb]

Oportet autem calculatorem quemque peritum decimas quartas lunas primi mensis, sicut et epactas lune annuas retinere memoriter. Sed [7 1Kb] et si quis has quoque argumento inuenire desiderat, uideat quot sint epacte lunares anni cuiuscunque computare uoluerit, et siquidem XIIII aut Xu sunt [8 1Kb] , XI Calendarum Aprilium uel XII Calendarum earundem die decimam quartam lunam uenire cognoscat, quia nimirum  XI Calendarum suprascriptarum, sicut sepe dictum est, proprius est omnium locus epactarum.  Sin autem pauciores sunt epacte, dimittat eas crescere per dies usque dum quartum decimum impleant numerum, et ibi se lunam pasche decimam quartam habere non dubitet. Porro plures quindenario numero si habuerit epactas, et has usque ad tricesimum numerum, id est, ipsius terminum mensis per dies crescere sinat, et sic a noua luna inchoans, atque usque ad decimam quartam ex ordine percurrens, diem uotis paschalibus aptum rite reperiet. Sed et hoc notandum, quia decima quarta luna si communis est, annus XI diebus prius; si uero embolismus, XIX [1 1Kb] tardius quam precedente anno transierat semper redire consueuit, excepto uno duntaxat primo circuli decennouenalis anno, in quo propter rationem saltus lunaris XII diebus annotinum cursum  precurrere solet.



CAPUT LXI. De die dominico Pasche.
[4Kb]

Septimo decennouenalis circuli titulo dies Pasche Dominicus comprehenditur, qui de dominica nostri Saluatoris resurrectione a mortuis exordium cepit; nam cum in ueteri Testamento tribus argumentorum indiciis paschale tempus sit [2 1Kb] obseruari preceptum, uidelicet ut post equinoctium, ut mense primo, ut tertia eius septimana, id est [3 1Kb] , a uespera decime quarte lune, quod est initium decime quinte, usque in [4 1Kb] uesperum, id est, terminum uigesime prime celebretur, quarta in eiusdem obseruatione regula est nobis a tempore dominice resurrectionis imposita,  ut cum equinoctio transcenso lunam primi mensis decimam quartam uespere ortum facere uiderimus, non statim ad faciendum Pascha prosiliamus, sed Dominicum diem [5 1Kb] quo ipse Pascha, id est, transitum  de morte ad uitam, de corruptione ad incorruptionem, de pena ad gloriam, resurgendo facere dignatus est, expectantes, in ipso tandem congrua Pasche solennia celebremus. Quod si quis obiecerit, non equinoctii memoriam, sed tantum primi mensis et tertie in eo septimane posuisse legiferum, sciat quia etsi equinoctium nominatim non exprimit [6 1Kb] , hoc tamen ipso quod a plenilunio primi mensis Pascha faciendum precipit, equinoctii transcensum plenaria ratione depromit, quoniam absque ulla dubietate constat eam que prima transito equinoctio plenum suum globum ostenderit, primi mensis existere lunam. Quoties ergo diem Dominicum mox aduentante decima quinta luna habemus, nil nostrum tempus paschale a legali dissonat, quamuis aliis sacramentorum  generibus eiusdem pasche solennia colimus. Quoties uero secundo, uel tertio, uel quarto, uel quinto, uel sexto, uel septimo ab hinc die idem Dominicus occurrerit, ne sic quidem legem aut prophetas soluimus, sed euangelice potius gratie sacramentis adimplemus; quia enim et Saluator noster, sicut Theophilus, cuius supra memini, uenerabilis Alexandrie episcopus scribit, decima quarta quidem est traditus luna, hoc est, quinta post Sabbatum, decima quinta autem crucifixus, die tertia resurrexit, hoc est, decima septima luna, que tunc in Dominica die uidetur inuenta, sicuti et ex Euangeliorum obseruatione comperimus. Habemus ergo solatium quo recte facere Pascha possimus, etiam si dilatio fuerit consecuta propter incurrentem necessitatem,  ut si decima quarta primi mensis in Sabbato euenerit luna, aut si in aliis ante Sabbatum diebus septimane sequentis acciderit [7 1Kb] , sine dubitatione Pascha celebremus. Si uero in Dominicum inciderit,  omni modo in septimanam sequentem, ut sepius dictum est, differamus, propter eas quas prefati sumus causas. His ergo demonstratis atque patefactis, hoc etiam considerandum est, quod et lex frequenter causa necessitatis eos qui [1 1Kb] constrictione temporis quadam non potuerunt in primo mense Pascha celebrare, secundo idem facere precipit; melius enim est in necessitate [2 1Kb] positos superiora quam inferiora sectari, quoniam inferiora a superioribus continentur, superiora autem ab inferiori numero non includuntur, illud iterum quod iam posuimus declarantes, quod decimus numerus nonum intra se contineat, nonus autem decimum continere non possit. Quod si lex ad secundum mensem transire nos precipit, si non possimus sanctum Pascha primo mense celebrare  propter quasdam necessitates, non intelligo cur non si [3 1Kb] decima quarta in Dominicum diem incurrerit luna, in septimanam sequentem rationabiliter dilationem Pasche facere debeamus, manente et primo mense et decima quinta luna in qua Saluator crucifixus est, manente etiam et septima decima quando post triduum resurrexit. Ubi autem primum Dominicus resurrectionis Christi dies fuerit, uarie refertur, et quidem, ut supra memorauimus, quidam uIII Calendarum Aprilium, sed alii uI, nonnulli u Calendarum earundem die, fuisse asseuerant. Ubi notandum quia si octaua Calendarum memoratarum, ut antiquiores scripsere, resurrectio Domini facta est, quintus profecto circuli decennouenalis tunc agebatur annus, habens concurrentes uII et  lunam decimam quartam, sicut semper XI Calendarum Aprilium. Si autem uI Calendarum Aprilium Dominus resurrexit, tertius decimus circuli prefati annus extitit, u habens concurrentes, et lunam decimam quartam, ut semper nono Calendarum Aprilium. Porro si quinto Calendarum suprascriptarum resurrectio celebrata est Christi [4 1Kb] , secundus circuli decennouenalis existens annus concurrentes habebat quartam et lunam decimam quartam, sicut semper octauo Calendarum Aprilium, que [5 1Kb] cuncte decime septime lune, in qua die Dominica prima sacrosancte resurrectionis sunt acta mysteria, cursu panduntur indubio: tantum diligentissime cauendum, ne hanc decima sexta luna, ut quidam, patratam confirmando, non solum ineuitabile nostre calculationis  dispendium, sed et grauissimum catholice fidei incurramus periculum.



CAPUT LXII. De luna ipsius diei.

Ultima sepe memorati circuli meta panduntur lune Dominici pasche propter uariantem eiusdem Dominici [6 1Kb] occursum septem dierum ambitu incluse, id est, a decimo quinto usque ad uigesimum primum: qui pro certo dies creberrima legis sunt adnotatione prefixi, dicente Domino: Primo mense decima quarta die mensis comedetis azyma, usque ad diem uigesimum  primum eiusdem mensis ad uesperam; septem diebus fermentatum non inuenietur in domibus uestris. Cuius primi mensis septemque eius dierum azymorum nunc regula talis est, ut que post equinoctium decima quinta luna occurrerit, primi mensis intelligatur, et hec quemcunque septem dierum usque ad uicesimum primum Dominicum acceperit, paschalis festi gaudiis aptum porrigat. Quod ideo toties repeto, quia fuere quidam qui Dominicum Pasche diem, uerbi gratia, septimo Calendarum Aprilium die, luna uicesima notantes, dicerent: Et quid peccare nos ostenditis in constituendo tempore Pasche, cum nullus unquam calculator uetuerit septimo Calendas Apriles Pascha celebrari? omnibus eque confitentibus tunc equinoctium esse transcensum, nullus negauerit  lunam uigesimam Dominico paschali aptam? Quibus respondendum quia et septimo Calendas Apriles, ubi luna congruerit, et luna uigesima, ubi dies opportunus arriserit, dominicum Pascha rite actitabitur. Sed quia luna, que septimo Calendas Apriles die XX est, plenilunium ante equinoctium habuit, non licet luna existente uicesima septima Calendas Apriles Dominicum Pasche diem celebrari. Que uero in equinoctio, uel post equinoctium plena est, mox ubi Dominicus aderit dies, pascha legitimum dabit. Idem error, eadem est responsio, cum memorati calculatores undecimo Calendas Apriles, luna decima sexta, decimo Calendas Apriles, luna decima septima [7 1Kb] nono Calendas Apriles, luna decima octaua, octauo Calendas Apriles, luna decima  nona, septimo Calendas Apriles, luna uigesima, sexto Calendas Apriles, luna uigesima prima, quinto Calendas Apriles, luna uigesima secunda, pascha faciendum decernunt. Quod eo sepius anno faciunt, cum in Calendas Ianuarias uigesimam quintam habuerint lunam. Cum uero hanc ibi uigesimam septimam habuerint, tunc longius a ueritate deuiant, quia nimirum primo mensis deputant lunam que, tertio Nonas Martias nata, triduo fere ante equinoctium plena existere monstratur. Et quia luna decima quinta, decima sexta, et decima septima diem pasche Dominicum facere non ualet, eo quod has etates decimo quarto, decimo tertio, et duodecimo Calendas Apriles die tenuerit, profecto nec reliquas suas etates quamuis equinoctium sequentes, eiusdem  Dominice resurrectionis conuenientes, potest habere [8 1Kb] solenniis.



CAPUT LXIII. Quid inter pascha et azyma distet.

Et quoniam de pasche obseruatione aliquanta perstrinximus, etiam hoc intimare placuit, quod iuxta legis scripturam alia pasche, alia solennitas est azymorum. Una quippe dies pasche, id est, transitus est, quarta decima uidelicet primi mensis, in qua uesperascente agnus immolari iussus est; et mox sequenti nocte transiuit Dominus Aegyptiorum primogenita  percutiens, et signatas agni sanguine domus filiorum Isrel liberans; sequentes uero dies septem, id est, a decimo quinto usque ad uigesimum primum mensis eiusdem, azymorum proprie uocantur; scriptum namque est in Exodo, ubi agnus immolari decimo quarto die primi mensis ad uesperam mandatur: Et comedetis festinantes, est enim pascha, id est, transitus Domini. Et: Transibo per terram Aegypti nocte illa, percutiamque omne primogenitum in terra Aegypti. Et paulo post: Et cum dixerint uobis filii uestri: Que est ista religio? dicetis: uictima transitus Domini est, quando transiuit super domos filiorum Isrel in Aegypto, percutiens Aegyptios, et domus nostras liberans. Item in Leuitico: Mense primo, inquit, decimo quarto die mensis ad  uesperam, phase Domini est, et decimo quinto die mensis huius solennitas est azymorum Domini; septem diebus azyma comedetis, dies primus erit uobis celeberrimus sanctusque. Omne opus seruile non facietis in eo, sed offeretis sacrificium in igne Domino septem diebus. Et ne nos quispiam uerba legis aliter quam ueritas habet intellexisse autumet, uideat doctissimus legalium literarum, et sacerdos, quid de iis sentiat Iosephus. Scribit in libro Antiquitatum in hunc modum: »Decima quarta luna primi mensis agnus immolatur, decima quinta autem succedit festiuitas azymorum, que septem diebus celebratur. Secunda uero azymorum die, [1 1Kb] que est sexta decima, frugum primitias quas metunt offerunt. Quem legalium morem sacrorum etiam nunc Ecclesie  consuetudo non ignobiliter imitatur, unam uidelicet noctem transitus dominici, id est, resurrectionis eius a mortuis, quam pios triumphando fideles saluare dignatus est, principaliter obseruans in cuius exortum sanguis, ipsius uidelicet agni immaculati, populum eius fonte regenerationis ablutum mundat ab omni peccato, ac deinde alios septem dies in memoriam  eiusdem dominice resurrectionis congrua festiuitate subiungens. uerum quia ipsa quoque dies pasche a fermento castigari precipitur, hanc Euangelii Scriptura aliquando primam azymorum cognominat. Et primo, inquiens, die azymorum quando pascha immolabant, dicunt ei discipuli: Quo uis eamus et paremus tibi ut manduces Pascha? Item die Xu mensis primi, a qua uII dies azymorum inchoant, propter uiciniam pasche nomine uocat illius, cum dicit: Et ipsi non introierunt in pretorium, ut non contaminarentur, sed manducarent pascha; non quia legi contraria est euangelica Scriptura, sed quia sacramentum quod [2 1Kb] decebat hac nobis societate uocabulorum uiuacius inculcare curauit. Salua enim subtiliore discussione, possumus intelligere quod mystica  pasche solennia singuli nostrum in die baptismatis egerint, spiritualem uidelicet exterminatorem signo preciosi sanguinis euadendo, spirituales transeundo tenebras, toto autem uite [3 1Kb] proficientes tempore, quod deinceps in hac peregrinatione gerimus, septem dies azymorum celebremus, quibus, sicut Apostolus edocet, non in fermento malitie et nequitie, sed in azymis sinceritatis et ueritatis epulari debemus. Et quia nos in baptismo, ut de potestate Satane in partem sortis sanctorum transire queamus, sinceritatem ac ueritatem necesse est tenere, itemque toto nostre peregrinationis tempore, quod septenario dierum numero uoluitur, quotidiano profectu ad meliora transire precipimur, quasi et in pasche azymis uesci, et in diebus azymorum pascha spiritualiter  agere cognoscimur.«



CAPUT LXIu. Typica pasche interpretatio.
[12Kb]

Nam sicut tota paschalium obseruantia ceremoniarum, ita etiam tempus quo agi precepta est totum  mysterio sacro redolet. In primis namque equinoctium transgredi in dominice pasche celebratione iuxta legis decreta curamus, ut uidelicet solennitas in qua mediator Dei et hominum, destructa potestate tenebrarum, mundo lucis iter aperuit, etiam temporis ordine foris quid intus habeat ostendat. Et que nobis eterne beatitudinis lumen promittit, tunc maxime celebretur, cum solis lumen annuo proficiens incremento, primam sumit de noctis umbra uictoriam. Deinde mensem primum anni qui et Nouorum uocatur, in quo pascha celebremus attendimus. Ipse autem est mensis in quo mundus iste formatus, et homo est primus in paradisi sede locatus. Quia per huius mysteria solennitatis primam nos stolam recepturos, primum superne beatitudinis regnum,  a quo in longinquam regionem discessimus nos repetituros esse speramus. De cuius gloria regni beatus apostolus Petrus: Celos autem nouos, inquit, et terram nouam, et promissa ipsius expectamus, in quibus iustitia habitat. Sed et Iohannes in Apocalypsi sua: Et dixit qui sedebat in throno: Ecce noua facio omnia. Deinde etiam tertiam mensis eiusdem septimanam in pascha obseruamus, quod resurrectionis dominice gaudiis aptissime congruit. Quia et eadem sacrosancta eius resurrectio tertia die facta est, et tertio tempore seculi, id est, cum gratie celestis aduentu tota eius in carne dispensatio, que per resurrectionis consummata est gloriam, mundo apparuit. Prima seculi namque tempora lege naturali per patres, media lege litterali per prophetas, extrema  carismate spirituali per seipsum ueniens illustrare dignatus est. Sed et ipsa tunc lune conuersio pulcherrimum nobis sacramenti celestis spectaculum prebet; namque luna, que rotundi facta schematis, a sole lumen, ut supra diximus, accipit, ideoque semper ex dimidio orbe, quem ad solem habet, lucida est, ex altero autem dimidio semper obscura, a prima usque ad Xu lucis crementum ad terras, defectum uero habet ad celos. A Xu autem usque ad nouissimam crementum eiusdem sue lucis a terrenis auersum, paulatim ad celestia reuertitur. Quia nimirum eius conuersio recte paschalis gaudii mysteria signat, quibus omnem mentis nostre gloriam a uisibilibus auertere deliciis, caducisque fauoribus, atque ad solam celestis gratie lucem suspendere  contemplando docemur. uel si utramque eius [1 1Kb] conuersionem in bonum delectat interpretari, possumus intelligere, quod crescens ad oculos humanos lumen lune uirtutum gratiam, quibus apparens in carne Dominus mundo illuxit, insinuet, de quibus dicitur: Et iehsu proficiebat sapientia et etate, et gratia apud Deum et homines. Recrescens uero ad  celos, resurrectionis ascensionisque illius gloriam designet, que in se quidem ipsa mox perfecta prouenit, sed in animo fidelium quibusdam lucis sue profectibus usque ad finem seculi crescere non desinit. Resurgens enim Dominus a mortuis primo singulis ac binis, ac deinde pluribus, modo septem, modo undecim, modo duodecim, modo plus quam quingentis fratribus simul, ad ultimum discipulis omnibus apparuit; quibus uidentibus ascensurus in celum, precepit eos sue dispensationis esse testes in Hierusalem, et in omni Iudea, et Samaria, et usque ad ultimum terre. Et bene luna cum nostros crescit ad oculos, paulatim a sole recedit; cum uero ad celos, paribus ad eum spaciis redit. Hoc enim est quod ipse dixit: Exiui a Patre, et ueni in mundum; iterum  relinquo mundum, et uado ad Patrem. Et quod de ipso psalmus: A summo celo egressio eius, et occursus eius usque ad summum eius. Quia ergo luna eo sue lucis incremento, quod exiens a sole ad nostros reuoluit obtutus, Domini saluatoris in carne, usque ad tempora passionis doctrinam uirtutesque significat, eo autem quod ad solem rediens paulatim ad inuisibilem nobis celi faciem recolligit, resurrectionis illius ac posterioris glorie miracula demonstrat, merito a decima quinta paschalis uoti gaudiis apta predicatur. His quidem paschalis temporis a legis obseruatione sumptis indiciis, heredes Noui Testamenti etiam diem Dominicam, quam Scriptura unam siue primam Sabbati cognominat, adnectimus; nec immerito, que et conditione primitiue lucis excellens,  et triumpho dominice resurrectionis insignis, et nostra quoque nobis resurrectione manet semper exoptabilis. Septem quoque dies lune, id est, a Xu usque ad XXI per quos eadem Dominica naturali ordine discurrit, uniuersitatem Ecclesie, que per totum mundum paschalibus est redempta mysteriis, aperte denuntiant. Nam et septenario sepe numero uniuersitatem designare Scriptura consueuit. Unde quod ait Propheta: Septies in die laudem dixi tibi, nil melius intelligitur quam quod alibi ait: Semper laus eius in ore meo. Et specialiter totam catholice Ecclesie perfectionem eo figurari Iohannes testatur, qui ad septem Asie scribens ecclesias, uniuersalis per orbem Ecclesie mysteria patefecit. Unde et per omnia que singulis septem scribit hortamenta, hunc uersiculum  intexere curauit: Qui habet aures audiat quid spiritus dicat Ecclesiis, quod unicuilibet dixerat, hoc omnibus se dixisse palam probans Ecclesiis. Nec minus etiam moralem nobis commendant paschalia tempora sensum. In nomine quidem pasche, ut de uitiis ad uirtutes transitum quotidie faciamus spiritualem. In mense autem Nouorum, in quo adulti fructus aduentu  suo pronunciant ueterum cessationem, ut exuentes ueterem hominem cum actibus eius, renouemur spiritu mentis nostre, et induamus nouum hominem qui, et cetera. Et ut uegetati diuersarum uarietate uirtutum, earumque foliis ueluti amene arboris adumbratione uelati, tanquam lete atque fructifere segetes pullulemus in plenilunio, ut perfectum splendorem fidei et sensus gerentes, a peccati tenebris segregemur. In reuersa eadem luce lunari ad celos, quod a quinta decima luna fieri incipit, ut quanto magni sumus humiliemur in omnibus, dicentes cum Apostolo singuli: Gratia autem Dei sum id quod sum. Que profecto gratia muneris superni, quia tertio tempore seculi manifestius effusa est, pulcherrima figurarum consequentia tertia lune hebdomade,  lumen ipsius quod eatenus ad terras creuerat, ad celestia iam crescere inchoat, pulchre hanc in pascha obseruare precipimur, ut gratie quam accipimus nunquam obliti, per singulos gradus spiritualis transitus largitori illius obediendo uicem rependere meminerimus; uel certe, increscente ad homines luna, uite nobis actiue, in reuersa uero ad celos speculatiue typus ostenditur. uel in hac nobis conuersione dilectio proximi, in illa nostri signatur auctoris. Aut huc conuersus lucis eius profectus, ut bona foris operemur admonet, porro illuc, ut eadem bona opera solo superne mercedis intuitu geramus. Huc, ut luceat lux nostra coram hominibus, et uideant bona nostra opera, illuc, ut glorificent Patrem nostrum qui in celis est. In una Sabbati, que  Noui Testamenti propria solennitas est, instruimur, ut spe future nostre in Christo resurrectionis patienter in presenti omnia aduersa pro Christo, et ipsam mortis toleremus iniuriam, audientes ab Apostolo: Quia si spiritus eius qui suscitauit Iesum a mortuis habitat in nobis, qui suscitauit Iesum a mortuis, uiuificabit et mortalia corpora nostra, per inhabitantem Spiritum eius in nobis. Cuius spiritus quia septiformis est gratia, potest eadem uII dierum lunarium numero, quo prefata una Sabbati, id est, dies Dominica circumfertur intimata, non inconuenienter intelligi. uerum de mysterio temporis pasche si quis plenius scire uult, legat beati Aurelii Augustini ad Ianuarium epistolam de ratione paschali.



CAPUT LXu. De circulo magno pasche.
[1Kb] 

Circulus pasche magnus est, qui, multiplicato  per inuicem solari ac lunari cyclo, DXXXII conficitur annis. Siue enim decies nouies uiceni et octoni, seu uicies et octies deni ac noueni multiplicentur, DXXXII numerum complent. Unde fit ut idem circulus magnus decennouenalis, lune circulos XXuIII, solis autem, qui uicenis octonisque consummari solent annis, X et IX habeat circulos, bissextos decies nouies septenos, id est, CXXXIII, embolismos CXCu menses solares, uicies octies CCXXuIII, id est, uIM,CCCLXXXIIII, menses autem lunares, uicies octies CCXXXu, id est, uIM, DLXXX dies, exceptis bissextis, uicies octies uIM, DCCCCXXXu, id est, CXCIIIIM, CLXXX, appositis autem bissextis CXCIIIIM, CCCXIII. Qui ubi memoratam ex ordine mensium dierumque summam compleuerit, mox in  seipsum reuolutus, cuncta que ad solis uel lune cursum pertinent, eodem quo preterierant semper tenore restaurat: tantum anni dominice Incarnationis suo certo tramite proficiunt in maius, et indictiones, quoquo ferantur in ordine, nil siderum cursum, atque ideo nichil paschalis calculi ordinem mouent. Quod ut apertius clarescat, placuit eundem plenario ordine circulum presenti opusculo preponere, sumpto exordio a quingentesimo tricesimo secundo dominice Incarnationis anno, ubi primum Dionysius circulum cepit, et perducto opere usque ad millesimum sexagesimum [1 1Kb] tertium eiusdem sacrosancte Incarnationis annum, quatenus legentes quique non solum presentem uel futurum prospicere, sed et preteritum omnem paschalis statum temporis  inenarrabili possent intuitu respicere, atque ad dilucidationem prisce lectionis annos omnes, qui aliquando in questionem uenerant, quando uel quales fuerint euidentius [2 1Kb] agnoscat:



CAPUT LXuI. [* 88Kb] Chronicon siue de sex huius seculi etatibus.
[1Kb]

De sex huius mundi etatibus, ac septima uel octaua quietis uiteque celestis, et supra in comparatione prime hebdomadis in qua mundus ornatus est aliquanta perstrinximus, et nunc in comparatione eui unius hominis, qui Grece a philosophis, hoc est, minor mundus solet nuncupari, de iisdem aliquanto latius exponemus.

 Prima est ergo mundi huius etas, ab Adam usque ad Ne, continens annos, iuxta Hebraicam ueritatem, M,DCLuI, iuxta Septuaginta interpretes  [a 1Kb] MM,CCXLII, generationes iuxta utramque Editionem numero X. Que uniuersali est deleta diluuio, sicut primam cuiusque hominis obliuio demergere consueuit etatem; quotus enim quisque est qui suam recordetur infantiam?

Secunda etas a Ne usque ad Abraham, generationes, iuxta Hebraicam auctoritatem, complexa X, annos autem CCXCII: porro, iuxta Septuaginta interpretes, annos M,LXXII, generationes uero XI. Hec quasi pueritia fuit generis populi Dei, et ideo in [1 1Kb] ea lingua inuenta est, id est, Hebrea. A pueritia namque incipit homo nosse loqui post infantiam, que hinc appellata est, quod fari non potest.

Tertia ab Abraham usque ad Dauid, generationes, iuxta utramque [b 1Kb] auctoritatem XIu, annos uero  [c 1Kb] DCCCCXLII, complectens. Hec uelut quedam adolescentia fuit populi Dei, a qua etate quia incipit homo posse generare, propterea Mattheus euangelista generationum ex Abraham sumpsit exordium, qui etiam pater gentium constitutus est, quando mutatum nomen accepit.

Quarta a Dauid usque ad transmigrationem Babylonis, annos habens, iuxta Hebraicam ueritatem, CCCCLXXIII, iuxta Septuaginta translationem XII amplius, generationes, iuxta utrosque Codices, XuII. Quas tamen euangelista Mattheus certi [d 1Kb] mysterii gratia XIu ponit. A qua uelut iuuenili etate in populo Dei regum tempora ceperunt; hec namque in hominibus etas apta gubernando solet existere regno.

 Quinta quasi senilis etas, a transmigratione Babylonis, usque in aduentum Domini Saluatoris in carnem, generationibus et ipsa XIu, porro annis DLXXXIX extenta, in qua, ut graui senectute fessa, malis crebrioribus plebs Hebrea quassatur.

Sexta, que nunc agitur etas, nulla generationum uel temporum serie certa est, sed ut etas decrepita, ipsa totius seculi morte consummanda. Has erumnosas plenasque laboribus mundi etates quique felici morte uicerunt, septima iam Sabbati perennis etate suscepti, octauam beate resurrectionis etatem, in qua semper cum Domino regnent, exspectant.


PRIMA AETAS.

Prima igitur etate seculi nascentis, prima huius die, fecit Deus lucem quam appellauit diem. Secunda,  firmamentum celi in medio librauit aquarum, ipsis aquis ac terra cum celo superiore ac uirtutibus que  in eo conditorem laudarent, ante horum sex dierum exordium creatis. Tertia die, congregatis in suum locum aquis que cuncta contexerant, aridam iussit apparere. Quarta, sidera in firmamento celi posuit, que nunc, quantum equinoctii coniectura colligimus, duodecima Kalendarum Aprilium uocatur. Quinta, natatilia et uolatilia creauit animantia. Sexta, animalia terrestria, et ipsum hominem formauit Adam, de cuius latere dormientis matrem omnium uiuentium produxit Euam, que nunc, quantum mihi uidetur esse credibile, decima Kalendarum Aprilium dies appellatur. Unde merito creditur, si non uerior sententia uincit, quod beatus [e 1Kb] Theophilus, cum ceteris, non solum Palestine, sed et permultis aliarum regionum episcopis de Pascha disputans, scripsit  eodem decimo Kalend. April. die Dominum fuisse crucifixum. Decebat enim una eademque non solum hebdomadis sed et mensis, die, secundum Adam pro generis humani salute, uiuifica morte sopitum, de productis e latere suo Sacramentis celestibus sponsam sibi sanctificare Ecclesiam, qua uidelicet die primum Adam, patrem uidelicet humani generis, ipse creauerat, eique, de latere costam tollens, edificauit mulierem, cuius adiutorio genus propagaret humanum.

[A. M. Hebr. 130. Sep. 230.] Adam, annorum CXXX, genuit Seth; cui superuixit annis DCCC. uerum Septuaginta interpretes ante natum Seth posuere annos CCXXX, postea DCC. Seth interpretatur resurrectio, significans resurrectionem Christi  a mortuis, cuius mortem illatam a Iudeis significat Abel, qui dicitur luctus, a fratre Cain occisus.

[A. M. Hebr. 235. Sept. 435.] Seth, annorum Cu, genuit Enos; cui superuixit annis DCCCuII. Porro Septuaginta ante natum Enos annos CCu, postea posuere DCCuII. Enos interpretatur homo, de quo bene dicitur: Iste cepit inuocare nomen Domini, quia hominum est proprium ut, sue fragilitatis memores, inuocent conditoris auxilium, eorum duntaxat qui in fide Christi uiuentes filii resurrectionis esse letantur.

[A. M. Hebr. 325. Sept. 625.] Enos, annorum XC, genuit Cainan; cui superuixit annis DCCCXu. Sed Septuaginta ante natum Cainan CXC annos, postea DCCXu posuere.

 [A. M. Hebr. 395. Sept. 795.] Cainan, annorum LXX, genuit Malaleel: post cuius ortum uixit annis  DCCCXL. Septuaginta ante natum Malaleel CLXX, postea dixere DCCXL.

[A. M. Hebr. 460. Sept. 960.] Malaleel, annorum LXu, genuit Iareth; cui superuixit annis DCCCXXX. Septuaginta ante natum Iareth CLXu, postea posuere DCCXXX.

[A. M. Hebr. 622. Sept. 1122.] Iareth, annorum CLXII, genuit Enoch; cui superuixit annis DCCC. In hac generatione nusquam utrique Codices discrepant. Hunc Enoch nonnulla [1 1Kb] diuine scripsisse, Iuda apostolo attestante, comperimus. Sed, ut beatus Augustinus dicit: » [a 1Kb] Non frustra non sunt in eo canone Scripturarum qui seruabatur in templo Hebrei populi succedentium diligentia sacerdotum, nisi quia ob antiquitatem suspecte fidei iudicata sunt, nec  utrum hec essent que ille scripsisset poterat inueniri.« Unde illa que sub eius nomine proferuntur, et continent illas de gigantibus fabulas, quod non habuerint homines patres, recte a prudentibus iudicantur non ipsius esse credenda.

[A. M. Hebr. 687. Sept. 1287.] Enoch, annorum LXu, genuit Mathusalam; post cuius ortum uixit CCC annis, et ambulauit cum Deo. Septuaginta ante natum Mathusalam posuere CLXu annos, postea CC. Et bene in septima generatione Enoch, qui interpretatur dedicatio, tulit a mortalibus Deus, quia ciuitas electorum in sex huius seculi pro Deo laborans etatibus, in septima Sabbati futuri gloriam dedicationis exspectat. At quia reprobi sola presenti sunt felicitate contenti, Cain ciuitatem quam statuit  non in septima generatione, sed in primogenito Enoch filio consecrat.

[A. M. Hebr. 874. Sept. 1454.] Mathusalam, annorum CLXXXuII, genuit Lamech; cui superuixit annis DCCLXXXII, id est, usque ad diluuium. Septuaginta ante natum Lamech CLXuII ponunt annos, postea DCCC et II. [b 1Kb] Qui numerus, ut lector facillime uidebit, iuxta Hebraicam ueritatem, XX annis, iuxta ipsorum uero auctoritatem, XIu annis diluuii tempora transit. De qua famosissima [c 2Kb] questione doctissimi Patres, Hieronymus in libro Questionum Hebraicarum, Augustinus in libro de Ciuitate Dei quinto decimo, plenissime disputant.

[A. M. Hebr. 1056. Sept. 1642.] Lamech, annorum  CLXXXII, genuit Ne; cui superuixit annis DXCu. Septuaginta ante natum Ne ponunt annos CLXXXuIII, et postea DLXu. In hac sola generatione summa uniuersitatis discrepat, quia XXIu annis plus uixisse Lamech in Hebreis quam in Septuaginta translatorum Codicibus inuenitur.

[A. M. Hebr. 1656. Sept. 2242.] Ne anno DC uenit diluuium, mense secundo, XuII die mensis. Sane de differentia annorum inter Hebream et Septuaginta interpretum auctoritatem, ne quis nos laceret nouas mouisse questiones, legat prefatorum Patrum memorata opuscula, et intelliget hanc iam olim notissimam fuisse distantiam; cuius originem distantie cum beatus Augustinus solertissime quesisset, dixit in libro suprascripto capitulo XIII inter  alia sic: »Credibilius ergo quis dixerit, cum primo de bibliotheca Ptolemei describi ista ceperunt, tunc aliquid tale fieri potuisse in Codice uno, sed primitus inde descripto, unde iam latius emanaret, ubi potuit quidem accidere etiam scriptoris error. Et hoc in illa questione de uita Mathusale non absurdum est suspicari.« Et post aliquanta: »Recte fieri, inquit, nullo modo dubitauerim, ut cum diuersum aliquid in utrisque Codicibus inuenitur, quandoquidem ad fidem rerum gestarum utrumque esse non potest uerum, ei lingue potius credatur unde est in aliam per interpretes facta translatio.«


SECUNDA AETAS.

Secunda seculi etate, prima huius die, que est uicesima septima mensis secundi, egressus est Ne  de arca, in qua pauci, id est, uIII anime salue facte sunt per aquam. Quod commemorans in Epistola beatus apostolus Petrus  mirifice statim exponere curauit, cum subiunxit quod et nos nunc similis forme saluos fecit baptisma, non carnis depositio sordium, sed conscientie bone interrogatio in Deum, per resurrectionem Iesu Christi qui est in dextra Dei. In aqua diluuii baptismum, in arca et iis que continebat Ecclesiam et fideles illius, in octonario animarum numero mysterium Dominice resurrectionis in cuius fide baptizamur, docens esse figuratum.

[A. M. Hebr. 1658. Sept. 2244.] Sem, C annorum, genuit Arphaxad, biennio post diluuium. Ab Arphaxad  Chaldeos originem duxisse Hieronymus scribit. Superuixit autem Sem nato Arphaxad D annis, id est, usque ad quinquagesimum annum natiuitatis Iacob.

[A. M. Hebr. 1693. Sept. 2379]. Arphaxad, annorum XXXu, genuit Sale. Hic Septuaginta interpretes una generatione plus quam Hebraica ueritas posuere, dicentes quod Arphaxad, cum esset annorum CXXXu, genuerit Cainan; qui, cum CXXX annorum fuerit, ipse genuerit Sale. Quorum translationem euangelista Lucas hoc loco uidetur esse secutus. uerum chronographi [a 1Kb] Grecorum cum generationum seriem ad auctoritatem Hebraicam castigassent, ablata una generatione Cainan, nec tamen numerum annorum in generationibus quas cum eis habuere communes, ad eorum auctoritatem  castigare curassent, propriam secuti auctoritatem, dederunt huic etati annorum summam, minorem quidem Septuaginta translatorum Editione annis CXXX, sed Hebraica ueritate annis DC et L maiorem, id est, annos DCCCC et XLII. uixit autem Arphaxad post natum Sale annos CCC et III, cui tamen Septuaginta post natum Cainan scribunt annos [1 1Kb] CCCCXXX, et Cainan post natum Sale [2 1Kb] CCCXXXuIII.

[A. M. Hebr. 1723. Sept. 2639.] Sale, annorum XXX, genuit Heber; cui superuixit annis CCCCIII. Septuaginta ante natum Heber posuere annos CXXX, postea CCCXXX. Ab hoc Heber Hebreorum nomen et genus oritur.

[A. M. Hebr. 1757. Sept. 2773.] Heber, annorum  XXXIu, genuit Phalech; cui superuixit annis CCCCXXX. Septuaginta ante natum Phalech annos posuere CXXXIu, postea [3 1Kb] CCLXX. Phalech interpretatur diuisio, cui propterea tale nomen imposuere parentes, quia tempore natiuitatis ipsius terra per linguarum confusionem diuisa est. Cuius diuisionis Arnobius rhetor in expositione psalmi CIu ita meminit: »Sem primogenito Ne, pars facta est a Perside et Bactris usque in Indiam longe, et usque [b 1Kb] Rhinocoruras. Que spacia terrarum habent linguas sermone Barbarico XX et uII: In quibus linguis gentes sunt patriarum. CCCC et uI, non diuersarum linguarum, sed, ut dixi, diuersarum patriarum. uerbi gratia, cum una lingua Latina sit, sub una lingua diuerse sunt patrie, Brutiorum, Lucanorum, Apulorum,  Calabrorum, Picentum, Thuscorum, et his atque huiusmodi similia si dicamus.

»Cham uero secundus filius Ne, a Rhinocoruris usque Gadira, habens linguas sermone Punico a parte Garamantum, Latino a parte Boree, Barbarico a parte Meridiani Aethiopum et Aegyptiorum, ac barbaris interioribus uario sermone XX duabus linguis, in patriis CCCXC et Iu. Iapheth autem tertius, a Media usque Gadira ad Boream. Habet autem Iapheth flumen Tigridem, qui diuidit Mediam et Babyloniam in patriis ducentis, sermone uario, in linguis XX et III. Fiunt ergo omnes simul lingue LXXII. Patrie autem generationum M, que in tripartito seculo hoc ordine site sunt. Habet, ut diximus, Iapheth flumen Tigridem, qui diuidit Mediam  et Babyloniam; Sem autem Euphraten: Cham uero Geon, qui uocatur Nilus.«

[A. M. Hebr. 1787. Sept. 2903.] Phalech, annorum XXX, genuit Reu; cui superuixit annis CCIX. Septuaginta ante natum Reu CXXX annos ponunt, postea CCIX. His temporibus primum templa constructa, et quidam principes gentium tanquam dii sunt adorati.

[A. M. Hebr. 1819. Sept. 3035.] Reu, annorum XXXII, genuit Seruch: cui superuixit annis CCuII. Septuaginta ante natum Seruch CXXXII annos ponunt, postea CCuII. Scytharum regnum dicitur exortum, ubi primus regnauit Tanaus.

[A. M. Hebr. 1849. Sept. 3165.] Seruch, annorum XXX, genuit Nachor; cui superuixit annis CC. Septuaginta  ante natum Nachor ponunt annos CXXX, postea CC. Aegyptiorum imperium dicitur inchoare, primo eis regnante [c 1Kb] Zoues.

[A. M. Hebr. 1878. Sept. 3244.] Nachor, annorum XXIX, genuit Thare; cui superuixit annis CXIX. Septuaginta ante natum Thare ponunt annos LXXIX, postea CXXIX. Assyriorum Sicyoniorumque regnum nascitur; his primum Belo, illis Aegialeo regnante:

[A. M. Hebr. 1948. Sept. 3314.] Thare, annorum [d 1Kb] LXX, genuit Abraham; cui superuixit annis CXXXu. Hactenus secunda seculi etas protenditur, cuius tota serie recensita beatus Augustinus, in libro de Ciuitate Dei XuI, capitulo decimo, hoc modo conclusit: »Fiunt itaque anni a diluuio usque ad Abraham M, LXXII, secundum uulgatam Editionem,  hoc est, interpretum Septuaginta: In Hebreis autem Codicibus longe pauciores annos perhibent inueniri, de quibus rationem aut nullam aut difficillimam reddunt.«


TERTIA AETAS.

[A. M. Hebr. 2023. Sept. 3389.] Tertia mundi etas a natiuitate cepit Abraham patriarche; qui, LXXu annorum cum esset, relicta gente patria, ad imperium Dei uenit in terram Chanaan, accipiens promissionem nascituri de suo semine Saluatoris, in quo benedicerentur omnes gentes, simul et seipsum in gentem magnam esse futurum; quarum una spiritalis, altera est promissio carnalis. His temporibus Ninus et Semiramis Assyriis regnant.

[A. M. Hebr. 2034. Sept. 3400.] Abraham, annorum  LXXXuI, genuit Ismel, a quo Ismelite: genuit autem Ismel XII duces, et uixit annos CXXXuII.

[A. M. Hebr. 2048. Sept. 3414.] Idem Abraham, annorum C, genuit Isaac, qui primus et solus in tota Testamenti ueteris serie legitur octaua die circumcisus, quod non sine magno mysterio priuilegium est filio promissionis donatum.

[A. M. Hebr. 2108. Sept. 3474.] Isaac, annorum LX, genuit Esau et Iacob, patriarchas Idumee et Isrelitice gentis; post quorum ortum uixit annos CXX. His temporibus primus apud Argos regnauit Inachus annis L; cuius filia Io, quam Aegyptii, mutato nomine, Isidem colunt.

[A. M. Hebr. 2238. Sept. 3604.] Iacob, annorum  CXXX, descendit in Aegyptum in animabus LXX. Huius temporibus Memphis in Aegypto ab Ape Argiuorum rege condita. Sparta quoque a Sparto filio Phoronei regis Argiuorum conditur.

[A. M. Hebr. 2453. Sept. 3819.] Habitatio filiorum Isrel qua manserunt in Aegypto fuit CCCCXXX annorum; quibus expletis, eadem die egressus est omnis exercitus Domini de terra Aegypti, ut Scriptura testatur Exodi: quorum tamen summam annorum chronographi a septuagesimo quinto anno natiuitatis Abraham, quando terram repromissionis intrauit, computant, sequentes Editionem Septuaginta interpretum, que dicit: Habitatio autem filiorum Isrel [1 12Kb] qua habitauerunt in Aegypto, et in terra Chanaan, ipsi  et patres eorum, anni CCCCXXX; quam necessario sequendam et ipsa Hebraica ueritas ostendit; que narrat Chaath filium Leui, quem natum esse constat in terra Chanaan, uixisse annos CXXXIII, et filium eius Amram Patrem Moysis annos CXXXuII, et ipsum Moysen LXXX fuisse annorum, tempore egressionis de Aegypto, quia nimirum horum summam annorum constat CCCC et XXX implere non posse. Annuit autem horum translationi et Apostolus cum  ait: [a 1Kb] Abrahe dicte sunt promissiones et semini eius; non dicit Et seminibus, quasi in multis, sed, quasi in uno, Et semini tuo qui est Christus. Hoc autem dico, testamentum confirmatum a Deo, que post CCCC et XXX annos facta est lex, non irritum facit ad euacuandas promissiones patrum.

[A. M. Hebr. 2493. Sept. 3859.] Moyses annis XL eductum ex Aegypto regit populum Isrel in deserto; quorum primo anno tabernaculum Domino construit, et uII mensibus opus perficiens, mense primo anni secundi, prima die mensis erexit. Hucusque, ut [b 1Kb] Eusebius commemorat, quinque libri Moysis continent gesta annorum MMM,DCCXXX, secundum Septuaginta Seniorum interpretationem. Quot uero annos huius temporis Hebraica ueritas contineat,  Iosephus in primo contra Appionem grammaticum libro ita commemorat: »Neque igitur innumera apud nos habentur uolumina inter se inuicem discordantia, sed II tantum et XX sunt libri, qui omnium temporum seriem continent, qui et iuste creduntur diuinitus inspirati. Ex quibus quinque sunt Moysi, continentes leges uite, et successionis humane prosapiam, usque ad ipsius Moysi terminum pertendentes. Qui paulo minus ad tria millia annorum continentiam gerunt.«

[A. M. Hebr. 2519. Sept. 3885.] Iosue annis [c 1Kb] XXuI regit populum Isrel, ut Iosephus docet; nam Scriptura sancta quot fuerint anni ducatus illius tacet. Quare uero Eusebius in Chronicis XXuII posuerit, infra dicemus. Primo autem sui ducatus anno,  Iosue, primo mense, decima die mensis, populum, patefacto Iordanis alueo, in terram repromissionis induxit; quo uidelicet anno, ut in Chronicis prefati Eusebii reperimus, principium erat quinquagesimi primi iubilei secundum Hebreos, id est, MM,D anni erant ab initio mundi completi, singulis iubileorum ordinibus per quinquagenos annos deputatis. At uero hanc temporis huius esse summam nostra inquisitio nequaquam inuenire ualuit. Constat enim quia M,DCLuI ad diluuium usque fuere anni; inde ad Abraham CCXCII, qui LXXu erat annorum quando promissionem Dei accepit; promissionis anni CCCCXXX, ducatus Moysi anni XL, qui profecto numerus non MM,D, sed uII minus, id est, MM,CCCCXCIII, ut prenotauimus, annos implet.

 [A. M. Hebr. 2559. Sept. 3925.] Othoniel annis XL, de tribu Iuda primus Isreli Iudex, Domino iubente, constituitur. Huius temporibus primis filii Isrel seruiere Chusan Rasathaim, regi Mesopotamie, uIII annis.

[A. M. Hebr. 2639. Sept. 4005.] Aoth annis LXXX, filius Gera filii Gemini, qui utraque manu utebatur pro dextera, cuius in principiis seruiuit Isrel Eglon regi Moab annis XuIII, donec eum ipse percusso  Eglon liberauit. Hoc tempore Cyrene ciuitas condita est in Libya.

[A. M. Hebr. 2679. Sept. 4045.] Debbora annis XL, prophetissa de tribu Ephraim cum Baruch de tribu Neptalim, cuius in initio ducatus oppressit filios Isrel Iabin rex Chanaan XX annis, qui regnauit in Asor. Sed occiso ab Isrel principe militie eius Sisara, humiliatus tandem ac deletus est. Hoc tempore Miletus condita.

[A. M. Hebr. 2719. Sept. 4085.] Gedeon annis XL, ex tribu Manasse. Sub quo seruiuit Isrel Madianitis et Amalechitis uII annis, sed Gedeon pugnante liberatus est. Tyrus condita est ante templum Hierosolymorum annis CCXL, ut scribit [a 1Kb] Iosephus.

[A. M. Hebr. 2722. Sept. 4088.] Abimelech annis  III, filius Gedeonis, qui regnabat in Sichem. Hercules Ilium uastat.

[A. M. Hebr. 2745. Sept. 4111.] Thola annis XXIII, filius Phoa patrui Abimelech, uir de Issachar, qui habitabat in Sanir montis Ephraim. Bellum Lapitharum et Centaurorum, quos scribit Palephatus, primo de Incredibilibus libro, nobiles fuisse equites Thessalorum. In Troia post Laomedontem regnauit Priamus.

[A. M. Hebr. 2767. Sept. 4133.] Iair annis XXII, ex tribu Manasse. Hercules agonem Olympiacum constituit, a quo usque ad primam [b 1Kb] Olympiadem supputantur anni CCCCXXX.

[A. M. Hebr. 2773. Sept. 4139.] Iepte Galaadites annis uI. Philistini et Ammonite deprimunt Isrel,  ex quibus Ammonite debellantur ab Iepte, qui in libro Iudicum ab etate Moysis usque ad semetipsum ait supputari annos CCC.

[A. M. Hebr. 2780. Sept. 4146.] Abesan de Bethleem annis uII. Agamemnon imperat Mycenis annis [c 1Kb] XXXu, cuius anno Xu Troia capitur.

[A. M. Hebr. 2790.] Achialon Zabulonites annis X Hic cum annis decem suis in Septuaginta interpretibus  [d 1Kb] non habetur; pro quorum damno supplendo Eusebius Iosue filio Nun, Samueli et Sauli, quorum annos Scriptura non dicit, [e 1Kb] plures annos quam in Iosepho legebat, adnotauit, quatenus ab egressu Isrel ex Aegypto usque ad edificationem templi CCCCLXXX annorum summam, quam Scriptura predicat, haberet.

A. M. Hebr. 2798. Sept. 4154.] Labdon de tribu Ephraim annis uIII. Huius anno tertio Troia capta est, completis a primo anno Cecropis, qui primus apud Atticam regnauit, annis CCCLXXu; a quadragesimo autem et tertio regni Nini Assyriorum regis annis DCCCXXXu. Mortuo Labdon seruiuit Isrel Philisteis annis XL.

[A. M. Hebr. 2818. Sept. 4174.] Samson de tribu  Dan annis XX. Hactenus liber Iudicum tempora signat, habens annos CCXCIX, iudices autem XII. Latinis, qui postea Romani nuncupati sunt, post tertium annum captiuitatis Troie, siue, ut [f 1Kb] quidam uolunt, octauum, regnauit Aeneas annis tribus; post quem Ascanius annis XXXuIII. Ante Aeneam Ianus, Saturnus, Picus, Faunus, Latinus in Italia regnarunt annis circiter CL. Ascanius Aenee filius Albam urbem condidit.

[A. M. Hebr. 2858. Sept. 4194.] Heli sacerdos annis XL. In Hebreorum libro XL anni inueniuntur, in Septuaginta autem interpretatione [g 1Kb] XX. Hectoris filii Ilium receperunt, expulsis Antenoris posteris, Heleno sibi subsidium ferente. Latinorum tertius Syluius Aenee filius, regnat annis XXIX; qui quod  post mortem patris editus, ruri fuerat educatus, et Syluii, et Posthumi nomen accepit, a quo omnes Albanorum reges Syluii uocati sunt. Reges [h 1Kb] Sicyoniis defecerunt, qui ab Aegialeo usque ad Zeuxippum regnauerunt annis DCCCCLXII. Post quos sacerdotes [i 9Kb] Carni constituti sunt.

[A. M. Hebr. 2870. Sept. 4206.] Samuel annis XII, ut docet Iosephus. In Scriptura enim sacra,  quam diu prefuerit minime patet. Ab hoc tempora prophetarum incipiunt. Latinorum quartus Aeneas Syluius regnauit annis XXXI.

[A. M. Hebr. 2890. Sept. 4226.] Saul primus Hebreorum rex annis XX. Et huius, quia in canonica Scriptura non habetur, de libro antiquitatum Iosephi, tempus regni notauimus. In Lacedemone regnauit primus Euristheus annis XLII; Corinthi primus Alethis annis XXXu.


QUARTA AETAS.

Quarta mundi etas, non solum cum inchoato Iudee gentis imperio, sed et cum innouata promissione, que patribus olim data est, imperii Christiani sumit exordium, iurante Domino Dauid ueritate, de fructu uentris eius sedere super sedem eius.

 [A. M. Hebr. 2930. Sept. 4266.] Dauid primus ex tribu Iuda rex, annis XL. Latinorum quintus Latinus Syluius annis L. Ephesus condita ab Andronico. Carthago condita est, ut quidam uolunt, a Charcedone Tyrio, ut uero alii, a Didone filia eius, anno CXLIII post Troianum excidium.

[A. M. Hebr. 2970. Sept. 4306.] Solomon filius Dauid annis XL. Qui quarto regni sui anno, mense secundo, templum Domino edificare cepit in Hierusalem, collectis ab egressu Isrelis ex Aegypto annis CCCCLXXX, ut Regum quoque liber testimonio est; quod in figuram uniuersi temporis, quo in hoc seculo Christi edificatur Ecclesia, que in futuro perficitur, uII annis perfecit, et septimo octaui anni mense dedicauit. Latinorum sextus Alba Syluius,  Syluii Aenee filius, regnauit annis XXXIX. Regina Saba uenit audire sapientiam Solomonis.

[A. M. Hebr. 2987. Sept. 4323.] Roboam filius Solomonis annis XuII. Hieroboam de tribu Ephraim, separauit X tribus a domo Dauid et a Domino, in figuram hereticorum, qui suos sequaces a Christo et Ecclesia segregant. Huius quinto anno Sesac rex Aegypti, ueniens Hierosolymam, templum spoliauit. Latinorum septimus [a 1Kb] Aegyptus Syluius, Albe superioris regis filius, regnauit annis XXIu. Samus condita, et Smyrna in urbis modum ampliata.

[A. M. Hebr. 2990. Sept. 4326.] Abia filius Roboam annis III. Hic pugnantem contra se Hieroboam superauit, occisis de exercitu eius MD, eo quod sperasset in Domino.

 [A. M. Hebr. 3031. Sept. 4367.] Asa filius Abia annis XLI. Ab hoc conductus Benedab rex Syrie Damasci contra Isrel, percussit omnem terram Neptalim. Latinorum octauus Capys Syluius Aegypti superioris regis filius, regnat annis XXuIII. Asa idola destruit, templum mundat, egredientem contra se Zara Aethiopem cum suo sternit exercitu. Ambri rex Isrel emit montes Samarie a Somer duobus talentis argenti, et edificat eam. Ahiel de Bethel Hiericho instaurat.

[A. M. Hebr. 3056. Sept. 4392.] Iosaphat filius  Asa annis XXu. Helias Thesbites tres semis annos pluuiam continuit propter peccata Achab et populi Isrel, et inter cetera magnalia Heliseum filium Saphath, qui erat de Abelmaula, pro se unxit prophetam. Latinorum nonus [b 1Kb] Carpentus Syluius, superioris regis Capys filius, regnauit annis XIII. Post quem filius eius Tyberinus Syluius annis uIII, a quo et fluuius appellatus est Tyberis, qui prius Albula dicebatur. Post quem Agrippa Syluius filius eius annis XL. Iosaphat fecit rectum coram Domino.

[A. M. Hebr. 3064. Sept. 4400.] Ioram filius Iosaphat annis uIII. Helias curru igneo rapitur quasi usque in celum, et Heliseus heres prophetie derelictus, primo miraculo aquas Hiericho sanat. In diebus Ioram recessit Edom ne esset sub Iuda, et constituit  sibi regem. Ambulauit autem Ioram in uiis domus Achab, filia quippe Achab erat uxor eius.

[A. M. Hebr. 3065. Sept. 4401.] Azarias filius Ioram anno I. Ionadab filius Rechab clarus habetur. Azariam cum filio suo Ioas, et nepote Amasia, ob enormitatem scelerum, et quia nec patrem filiumue quispiam eorum bonum habebat, euangelista Mattheus a Domini Saluatoris genealogia secludit.

[A. M. Hebr. 3071. Sept. 4408.] Athalia mater Azarie annis uI, que uidens interfectum ab Hieu rege Isrel filium suum Azariam, interfecit omnem stirpem regiam domus Ioram, preter solum Ioas filium Azarie, quem Iosabeth soror Azarie, uxor Ioade pontificis, furata est de medio filiorum regis,  cum interficerentur. In Septuaginta interpretibus [c 1Kb] uII annis regnasse Athalia narratur.

[A. M. Hebr. 3111. Sept. 4448.] Ioas filius Azarie annis XL, Iste bono principio et fine usus pessimo, in principiis sui regni templum innouat, in extremis, inter cetera facinora, Zacariam quoque filium Ioade, tutoris quondam e regnificatoris sui, inter templum et altare lapidari precepit; quem ob meritorum gratiam Dominus in Euangelio filium Barachie, id est, benedicti Domini cognominat. Latinorum duodecimus Aremulus Syluius, Agrippe superioris regis filius, regnauit annis XIX, qui presidium Albanorum inter montes ubi nunc Roma est posuit. Huius filius fuit Iulius, proauus Iulii Proculi, qui cum Romulo Romam commigrans fundauit  Iuliam gentem.

[A. M. Hebr. 3140. Sept. 4477.] Amasias filius Ioas annis XXIX. Heliseus propheta defunctus sepelitur in Samaria. Azahel rex Syrie affligit Isrel. Latinorum decimus tertius Auentinus Syluius, Aremuli superioris regis maior filius, regnauit annis XXXuII, atque in eo monte qui nunc pars urbis est, mortuus et sepultus eternum loco uocabulum dedit.

[A. M. Hebr. 3192. Sept. 4529.] Azarias, qui et Ozias, filius Amasie, annis LII. Assyriorum tricesimus  sextus Thonos concoleros, qui uocatur [a 15Kb] Grece Sardanapalus, Tharsum atque Anchialem condidit, et in prelio uictus ab Arbace Medo, semet incendio concremauit. Usque ad id tempus fuisse reges Assyriorum historia refert, et fiunt simul anni [b 1Kb] M,CXCuII. Omnes autem anni Assyriorum a primo anno Nini supputantur [c 1Kb] M,CCXL. Latinorum quartus decimus Procas Syluius, Auentini superioris regis filius, regnauit annis XXIII. Post quem, quintus decimus, Amulius Syluius annis XLIu. Arbaces Medus, Assyriorum imperio destructo, regnum in Medos [d 1Kb] transtulit, ubi primus ipse regnauit annis XXuIII. Macedonum regnum inchoat, primum habens regem Caranum annis XXuIII. Lacedemoniorum reges deficiunt, Lydorum incipiunt.

 [A. M. Hebr. 3208. Sept. 4545.] Ioatham filius Ozie annis XuI [e 2Kb] Olympias prima ab Eliensibus constituitur post annos Troiane captiuitatis CCCCu. Remus et Romulus generantur Marte et Ilia. Ioatham, inter cetera uirtutum bonarum opera, portam domus Domini sublimissimam edificauit, que in Actibus apostolorum Speciosa uocatur. Omnes siquidem porte templi in terra fuerunt, excepta Speciosa que pendebat, que ab Hebreis porta uocabatur Ioatham.

[A. M. Hebr. 3224. Sept. 4561.] Achaz filius Ioatham annis XuI. Ab hoc conductus Theglath Phalasar rex Assyriorum Rasin regem Syrie interficit, et habitatores Damasci transtulit Cyrenem. Roma condita in monte Palatino, XI Kalendas Maias, a geminis  Remo et Romulo, filiis Rhee Syluie, que erat filia Numitoris fratris regis Amulii, uirgo uestalis, sed constuprata. Consualibus ludis Sabine rapte, anno ab urbe condita tertio. Remus rutro pastorali a Fabio Romuli duce occisus est.

[A. M. Hebr. 3253. Sept. 4590.] Ezechias filius Achaz annis XXIX. Huius anno sexto Salmanasar, rex Assyriorum, capta Samaria, transtulit Isrel in Assyrios, cuius regnum a primo Hieroboam steterat  annis CCLX. Mortuo Romulo, qui XXXuIII regnauit annis, per quinos dies senatores rempublicam rexerunt, atque ita unus expletus est annus. Post quos Numa Pompilius annis XL, qui Capitolium a fundamentis edificauit.

[A. M. Hebr. 3308. Sept. 4645.] Manasses filius Ezechie annis Lu. Hic ob scelera sua catenatus et compeditus in Babyloniam ducitur, sed ob penitentiam et preces restituitur in regnum. Romanorum tertius Tullus Hostilius regnauit annis XXXII. Qui primus regum Romanorum purpura et fascibus usus est, et adiecto monte Celio urbem ampliauit.

[A. M. Hebr. 3310. Sept. 4657.] Amon filius Manasse annis II. In Hebraica ueritate II annis, in Septuaginta legitur regnasse [f 1Kb] XII. Histrus ciuitas in  Ponto condita. Amon a seruis suis interficitur.

[A. M. Hebr. 3341. Sept. 4689.] Iosias filius Amon annis XXXI. Hic mundata Iudea et Hierusalem, templo etiam innouato, post abiectas idololatrie sordes Pascha Domino celeberrimum facit decimo [1 1Kb] octauo anno regni sui, et cum Nechaone Aegyptiorum rege congressus occiditur in campo Mageddo, que nunc Maximianopolis uocatur. Romanorum quartus Ancus Martius, Nume ex filia nepos, regnauit annis XXIII. Qui Auentinum montem et Ianiculum Urbi addidit, et supra mare sexto decimo ab urbe milliario Ostiam condidit. Post quem Tarquinius Priscus annis XXXuII. Qui circum Rome edificauit, numerum senatorum auxit, Romanos ludos instituit, muros et cloacas edificauit,  Capitolium exstruxit. In Hebreo XXXI annis regnasse Iosias legitur, in Septuaginta Interpretibus [g 1Kb] XXXII. Sed et Eusebius inter regnum [h 1Kb] eius et Ioachim alium de suo adiicit annum, propter menses bis ternos, quibus Ioachaz uel Ioachim regnauerat. uerum quid ueritas habeat Hieremias pandit, qui se a decimo tertio anno Iosie usque ad annum quartum Ioachim XXIII annis prophetasse perhibet, et Nabuchodonosor quarto anno Ioachim  regnare cepisse; nono decimo autem regni eius anno Hierosolymam fuisse destructam.

[A. M. Hebr. 3352. Sept. 4700.] Ioachim filius Iosie annis XI. Post Iosiam regnauit Ioachaz filius eius tribus mensibus: quem Nechao uinctum ducens in Aegyptum, Ioachim constituit regem. Huius anno tertio Nabuchodonosor, capta Hierusalem, et plurimis captiuatis, in quibus erant Daniel, Ananias, Azarias, et Misel, partem uasorum templi Babyloniam transfert. A quarto Ioachim anno Scriptura regnum Nabuchodonosor computat, quia ex eo non solum Chaldeis et Iudeis, sed et Assyriis, Aegyptiis, Moabitis, aliisque innumeris gentibus incipit regnare. Ioachim, qui et Iechonias, filius Ioachim mensibus III et diebus X. Hic circumdata a Chaldeis Hierusalem  exiit ad regem Babylonis et mater eius, et ductus est in Babylonem cum populo suo anno octauo regni Nabuchodonosor.

[A. M. Hebr. 3363. Sept. 4711.] Sedechias qui et Mathias, filius Iosie annis XI. Huius anno undecimo, regis autem Babylonis decimo nono, Iudea captiuata in Babyloniam, et templum Domini incensum est, anno ex quo fundari cepit [a 1Kb] CCCCXXX. Qui autem reliqui fuerant Iudei transfugerunt in Aegyptum, qua post annos u percussa a Chaldeis, in Babyloniam sunt et ipsi transmigrati.


QUINTA AETAS.

Quinta mundi etas ab exterminio cepit regni Iudaici, quod iuxta prophetiam Hieremie LXX annis permansit.

 [A. M. Hebr. 3377. Sept. 4725.] Anno decimo quarto postquam percussa est ciuitas, qui est uicesimus quintus annus transmigrationis regis Ioachim, cum quo et Ezechiel captiuatus est, ipse Ezechiel in uisionibus Dei adductus in terram Isrel, uidit renouationem ciuitatis ac templi, ceremoniarumque eius. Romanorum sextus Seruius regnauit annis XXXIu, qui tres montes Urbi addidit, Quirinalem, Aesquilinum, uiminalem, Fossas circum muros duxit, census Romanorum ciuium primus instituit.

[A. M. Hebr. 3389. Sept. 4737.] Anno uicesimo sexto post euersionem Hierosolymorum, qui est annus tricesimus septimus transmigrationis regis Ioachim, subleuauit Euilmerodach rex Babylonis anno quo regnare ceperat, caput Ioachim regis Iude de carcere,  et posuit thronum eius super thronum regum qui erant cum eo in Babylone. Meminit huius temporis adhuc futuri propheta [b 1Kb] Hieremias ita scribens: Ecce ego mittam et adsumam uniuersas cognationes Aquilonis, ait Dominus, et Nabuchodonosor regem Babylonis  seruum meum, et adducam eos super terram istam, et super habitatores eius, et super omnes nationes que in circuitu illius sunt, et interficiam eos, et ponam eos in stuporem, et in sibilum, et in solitudines sempiternas, et seruient omnes gentes iste regi Babylonis LXX annis. Cumque impleti fuerint anni LXX, uisitabo super regem Babylonis, et super gentem illam, dicit Dominus, iniquitatem eorum, et super terram Chaldeorum, et ponam illam in solitudines sempiternas. Et [c 1Kb] alibi scribens ad transmigrationem quam transduxerat Nabuchodonosor de Hierusalem in Babylonem cum Iechonia rege: Cum ceperint, inquit, impleri in Babylone LXX anni, uisitabo uos, et suscitabo super uos uerbum meum bonum, et reducam uos ad locum istum, ait Dominus. [d 1Kb] Rursus eiusdem temporis  iam preteriti uerba Dierum ita recordantur: Si quis euaserat gladium, ductus in Babylonem seruiuit regi et filiis eius, donec imperaret rex Persarum, et compleretur sermo Domini ex ore Hieremie, et celebraret terra Sabbata sua. Cunctis enim diebus desolationis egit Sabbatum, usque dum complerentur LXX anni. Anno autem primo Cyri regis Persarum, ad explendum sermonem Domini quem locutus fuerat per os Hieremie, suscitauit Dominus spiritum Cyri regis Persarum, etc. Quibus uerbis ostenditur, quia uastata Chaldei Iudea, non ut Assyrii in Samariam alios misere colonos, sed desertam reliquere terram, donec ipsi post annos LXX in eam rediere Iudei. Consentit his [e 1Kb] Iosephus, in decimo Antiquitatum libro, scribens templum et Hierusalem, et omnem Iudeam  LXX annis permansisse desolatam. Qui rursum enumerando reges Babylonis  C fere annos ab euersa Hierusalem usque ad euersionem regni Chaldeorum facit colligi. Scribit enim, post Nabuchodonosor, qui, teste Scriptura sacra, XXu post euersam Hierusalem uixit annis, Euilmerodach filium eius regnasse annis XuIII; post quem Egesar filium eius XL; cui successisse filium eius Labosordoch mensibus IX. Hoc defuncto, ad Balthasar, qui Naboan nuncupatur, transisse imperium. Qui, cum iam [1 1Kb] XuII regnauerit annis, captam a Cyro Persarum et Dario Medorum rege Babyloniam exequitur. Darius autem Astyagis filius, qui Babyloniorum destruxit imperium, cum Cyro cognato suo, agebat annum  sexagesimum et secundum, cum Babylon fuisset inuasa, qui tamen alio nomine uocabatur a Grecis, quique Danielem prophetam sumens ad se, in Mediam duxit, et omni eum honore celebrauit. Huius Darii [g 1Kb] Daniel ipse ita meminit: In anno primo Darii filii  Asueri de semine Medorum, qui imperauit super regnum Chaldeorum, ego Daniel intellexi in libris numerum annorum, de quo factus est sermo Domini ad Hieremiam prophetam, ut complerentur desolationis Hierusalem LXX anni. Eusebius, in Temporum libro, XXX annos ab euersione Hierusalem usque ad initium Cyri regis Persarum, Iulius autem [a 1Kb] Africanus LXX computat. Porro [b 1Kb] Hieronymus, in expositione prophete Danielis, ita dicit: »Tradunt Hebrei huiuscemodi fabulam: usque ad septuagesimum annum, quo Hieremias captiuitatem populi Iudeorum dixerat esse soluendam, de quo et Zacarias in principio uoluminis sui loquitur: Irritam putans Dei pollicitationem Balthasar, falsumque promissum, uersus in gaudium fecit grande conuiuium, insultans quodammodo spei  Iudeorum, et uasis templi Dei, sed statim ultio consecuta est.

[A. M. Hebr. 3423. Sept. 4771.] Persarum primus Cyrus regnauit annis XXX. Hic ut impleretur uerbum Domini ex ore Hieremie, primo sui regni anno laxata Hebreorum captiuitate, L ferme hominum millia regredi fecit in Iudeam, restituens eis uasa templi Domini aurea et argentea uM,CCCC. Qui congregati in Hierusalem mense septimo edificauerunt altare, et a primo die mensis eiusdem ceperunt offerre holocaustum Domino. Anno autem secundo aduentus sui, mense secundo, templi fundamenta iecerunt, anno incensionis eius, iuxta Africanum LXXII, iuxta autem Chronica Eusebii XXXII: sed impedientibus Samaritis, intermissum est opus usque ad annum Darii  secundum, qui etiam in regno Asueri et Artaxerxis scripserunt accusationem aduersum Iudeos; et rescripsit Artaxerxes ne edificaretur Hierusalem. Romanorum septimus Tarquinius regnauit annis XXXu, qui causa Tarquinii iunioris filii sui, qui Lucretiam corruperat, a regno expulsus est.

[A. M. Hebr. 3431. Sept. 4779.] Cambyses Cyri filius annis uIII. Hic, deuicta Aegypto, cunctam eius religionem abominatus, ceremonias eius et templa deposuit: Babylonem in Aegypto edificauit. Hunc aiunt ab Hebreis Secundum Nabuchodonosor uocari, sub quo Iudith historia conscribitur.

[A. M. Hebr. 3432. Sept. 4780.] Fratres Magi mensibus uII. iehsu sacerdos magnus, et princeps gentis Zorobabel. Aggeus, Zacarias, et Malachias prophete  clarescunt. Pythagoras Physicus philosophus clarus habetur.

[A. M. Hebr. 3468. Sept. 4816.] Darius annis XXXuI. Inter Darium et Cambysen regnasse duos fratres Magos in libris Chronicorum Eusebii reperimus. uerum Hieronymus, in expositione Danielis, scribit post Cambysen Smerdem [1 1Kb] Magum [c 1Kb] regnasse, qui Pantapthen, inquit, filiam Cambysis duxit uxorem, qui cum a septem magis fuisset occisus, et in locum eius Darius suscepisset imperium, eadem Pantapthes nupsit Dario, et ex eo Xerxen filium genuit. Secundo anno Darii septuagesimus captiuitatis Hierusalem annus impletur, ut uult Eusebius, testem adhibens Zacariam prophetam, apud quem secundo Darii anno loquitur angelus: [d 1Kb] Domine exercituum,  usquequo tu non misereberis Hierusalem et urbium Iuda quibus iratus es? Iste septuagesimus annus est. Item quarto Darii regis anno dicit idem propheta: [e 1Kb] Cum ieiunaretis et plangeretis per hos LXX annos, nunquid ieiunium ieiunastis mihi? Sexto Darii anno templi edificatio completur, die tertia mensis Adar, qui est quadragesimus sextus annus, ex quo eius sub Cyro fundamenta sunt iacta. Unde in [f 1Kb] Euangelio dicunt Iudei: Quadraginta et sex annis edificatum est templum hoc. Ceperunt autem edificare anno secundo Darii, mense sexto, die uicesima quarta, et anno sexto, ut dictum est, mense duodecimo, die tertia compleuerunt. Ex quo apparet opus templi et antea non parua ex parte peractum, annos autem LXX a destructione illius usque ad perfectam restaurandi  licentiam esse computandos. Pulsis urbe regibus, qui imperauerunt annis [g 1Kb] CCXLIII, uix usque ad decimum quintum lapidem Roma tenebat imperium. Rome post exactos reges, primum consules a Bruto esse ceperunt, deinde tribuni plebis, ac dictatores; et rursum consules rempublicam obtinuerunt per annos ferme CCCCLXIu usque ad Iulium Cesarem, qui primus singulare arripuit imperium, Olympiade [2 1Kb] CLXXXIII [h 1Kb] .

[A. M. Hebr. 3488. Sept. 4836.] Xerxes filius Darii annis XX. Hic Aegyptum, que a Dario discesserat, capit, et aduersus Greciam pugnaturus, DCCX millia armatorum de regno, et CCC de auxiliis, rostratas etiam naues MCC, onerarias autem MMM numero habuisse narratur; attamen uictus patriam refugit.  Herodotus historiarum scriptor; Zeuxes pictor agnoscitur.

[A. M. Hebr. 3489. Sept. 4837.] [1 1Kb] Artabanus mensibus uII. Socrates nascitur.

[A. M. Hebr. 3529. Sept. 4877.] [2 1Kb] Artaxerxes, qui et Longimanus, id est, , annis XL. Huius anno septimo, prima die mensis primi, Esdras sacerdos et scriba legis Dei, ascendit de Babylone cum epistolis regis, et in prima mensis quinti uenit in Hierusalem cum uiris M,DCC, et inter alia strenue gesta castigauit filios transmigrationis ab uxoribus alienigenis. Eiusdem anno uicesimo Neemias pincerna, de Susis castro adueniens, murum Hierusalem LII diebus restituit, et ducatum genti XII annis prebuit. [a 1Kb] Hucusque diuina Scriptura temporum seriem  continet. Que autem post hec apud Iudeos sunt gesta, de libro Machabeorum, et Iosephi atque Africani scriptis exhibentur, qui deinceps uniuersam historiam usque ad Romana tempora prosecuti sunt. Et quidem [b 1Kb] Africanus in quinto Temporum uolumine huius temporis ita meminit: »Mansit itaque imperfectum opus usque ad Neemiam, et uicesimum annum regis Artaxerxis, quo tempore regni Persarum C et Xu anni fuerunt euoluti, captiuitatis autem Hierusalem centesimus octogesimus et quintus annus erat. Et tunc primum Artaxerxes iussit muros extrui Hierusalem, cui operi prefuit Neemias, et edificata est platea, et muri circumdati. Et ex illo tempore si numerare uelis, [c 1Kb] LXX annorum hebdomadas usque ad Christum poteris inuenire.« Xerxes menses II: post  quem Sogdianus menses uII. Plato nascitur. Hippocrates medicus insignis habetur.

[A. M. Hebr. 3548. Sept. 4896.] Darius cognomento Nothus annis XIX. Aegyptus recessit a Persis. Reuersis de captiuitate Iudeis non reges, sed pontifices prefuerunt usque ad Aristobulum, qui cum dignitate pontificis etiam regale sibi cepit usurpare uocabulum.

[A. M. Hebr. 3588. Sept. 4936.] Artaxerxes, qui cognominatus est Mnemon, Darii et Parysatidis filius, annis XL. Sub hoc rege uidetur Hester historia completa. Ipse quippe est qui ab Hebreis Asuerus,  et a Septuaginta interpretibus Artaxerxes uocatur. Athenienses XXIu litteris uti ceperunt, cum antea XuI tantum litteras haberent: Carthaginensium bellum famosum. Galli Senones duce Brenno Romam inuaserunt, excepto Capitolio, et incensam uI mensibus uastauerunt. Tribuni militares pro consulibus esse ceperunt. Aristoteles auditor est Platonis, octauum decimum etatis annum gerens.

[A. M. Hebr. 3614. Sept. 4962.] Artaxerxes, qui et Ochus, annis XXuI. Iste Aegyptum suo iunxit imperio. Nectanebo rege in Aethiopiam pulso, in quo Aegyptiorum regnum destructum est. Demosthenes orator omnium rumore celebratur. Romani Gallos superant. Plato moritur. Post quem academiam Speusippus tenuit.

 [A. M. Hebr. 3618. Sept. 4966.] Arses Ochi filius, annis Iu. Iudeorum pontifex Maximus Iaddus clarus habetur, cuius frater Manasses templum in monte Garizi construxit. Speusippus moritur, cui succedit Xenocrates. Quarto [d 1Kb] Ochi anno Alexander Philippi et Olympiadis filius, uicesimum etatis annum gerens Macedonibus regnare incipit.

[A. M. Hebr. 3624. Sept. 4972.] Darius, Arsami filius, annis uI. Alexander aduersum Illyricos et Thraces feliciter dimicans, subuersis Thebis, in Persas arma corripuit, et, apud Granicum flumen regiis ducibus oppressis, urbem Sardis capit. Idem, capta Tyro, Iudeam inuadit, a qua fauorabiliter exceptus Deo uictimas immolat, et pontificem templi laddum honoribus plurimis prosequitur, Andromacho locorum  custode dimisso. Septimo regni sui anno Alexandriam in Aegypto condidit. Nec mora Babylonem obtinuit, interfecto Dario, in quo Persarum regnum destructum est, quod steterat annis CCXXXI. Quo tempore etiam Latini a Romanis perdomiti sunt.

[A. M. Hebr. 3629. Sept. 4977.] Alexander post mortem Darii annis u regnauit; nam antea uII. Alexander Hircanos et Mardos capit, [e 1Kb] reuertensque in Hammone condidit Paretonium. Idem Indicum usque Oceanum uictoriis potius quam bellis peruenit, ac Babylonem reuersus, tricesimo secundo uite, regni autem sui duodecimo, anno, ueneni haustu  periit. Post quem, translato in multos imperio, Aegyptum Ptolemeus Lagi filius tenuit, Macedonas Philippus qui et Arideus frater Alexandri, Syriam et Babylonem et omnia regna Orientis Seleucus Nicanor, Asie regnauit Antigonus, qui apud [a 1Kb] Danielem per quatuor Hirci, qui Arietem contereret, cornua designatur.

[A. M. Hebr. 3669. Sept. 5017.] Aegypto primus regnauit Ptolemeus Lagi annis XL. Appius Claudius Cecus Rome clarus habetur, qui aquam Claudiam induxit, et uiam Appiam strauit. Ptolemeus, Hierosolymis et Iudea in ditionem suam dolo redactis, plurimos captiuorum in Aegyptum transtulit. Iudeorum pontifex maximus Onias Iaddi filius clarus habetur. Tertio decimo Ptolemei anno Syrie et Babyloni,  et superioribus locis regnare incipit Seleucus Nicanor; a quo tempore Machabeorum Hebrea historia [b 1Kb] Grecorum supputat regnum, a quo et Edesseni sua tempora computant. Seleucus Seleuciam, Laodiceam, Antiochiam, Apamiam, Edessam, Beream et Pellam urbes condidit. Iudeorum pontifex maximus religiosissimus ac piissimus Simon Onie filius clarus habetur. Post quem Eleazarus frater eius suscepit templi ministerium, filio eius Onia paruo admodum derelicto. Seleucus in eas urbes quas exstruxerat, Iudeos transfert, ius eis ciuium et municipalem ordinem cum Grecis equali honore concedens.

[A. M. Hebr. 3707. Sept. 5055.] Ptolemeus Philadelphus annis XXXuIII. Sostratus Cnidius Pharum  in Alexandria construxit. Ptolemeus Iudeos qui in Aegypto erant liberos esse permisit, et Eleazaro pontifici multa Hierosolymam et in templi donaria uasa transmittens, Septuaginta interpretes petit, qui Scripturam sanctam in Grecum uerterent eloquium. Aratus agnoscitur. Iudeorum pontificatum post Eleazarum auunculus eius Manasses accepit. Tante autem potentie fuisse narratur Ptolemeus iste Philadelphus, ut Ptolemeum patrem uinceret. Narrant autem historie habuisse cum peditum CC millia, equitum XX millia, curruum II millia, elephantos, quos primus adduxit ex Aethiopia, CCCC, et cetera his similia.

[A. M. Hebr. 3733. Sept. 5081.] Ptolemeus Euergetes, frater superioris regis, annis XXuI. Qui inde  Euergetes ab Aegyptiis est uocatus, quia, capta Syria  et Cilicia, et propemodum uniuersa Asia, inter innumera argenti pondera ac uasa pretiosa que cepit, etiam deos eorum quos Cambyses capta Aegypto in Persas portauerat retulit. Iudeorum pontifex Onias Simonis Iusti filius clarus habetur, cuius item filius Simon non minore gloria fulget, sub quo iehsu filius Syrach Sapientie librum componens, quem uocant Panareton, etiam Simonis in eo fecit mentionem.

[A. M. Hebr. 3750. Sept. 5098.] Ptolemeus Philopator filius Euergetis annis XuII. Antiochus rex Syrie, uicto Philopatore, Iudeam sibi sociat. Iudeorum pontifex maximus Onias filius Simonis insignis habetur, ad quem Lacedemoniorum rex Arius legatos mittit.

[A. M. Hebr. 3774. Sept. 5122.] Ptolemeus Epiphanes,  filius Philopatoris, annis XXIu. Secundus liber Machabeorum apud Iudeos huius temporis gesta continet. Onias sacerdos, adsumptis Iudeorum plurimis, fugit in Aegyptum, et a Ptolemeo honorifice susceptus, accepit eam regionem que Heliopoleos uocabatur, et, concedente rege, templum exstruxit in Aegypto simile templi Iudeorum, quod permansit usque ad imperium uespasiani annis CCL. Sub occasione igitur Onie pontificis infinita examina Iudeorum in Aegyptum confugerunt, eo tempore et Cyreneorum multitudine repleta est. Hec autem uel Onie uel ceteris fuit causa Aegyptum petendi, quia, pugnantibus contra se magno Antiocho et ducibus Ptolemei, posita in medio Iudea in contraria studia scindebatur, aliis Antiocho, aliis Ptolemeo  fauentibus.

[A. M. Hebr. 3809. Sept 5157.] Ptolemeus Philometor annis XXXu. Aristobulus natione Iudeus, Peripateticus Philosophus agnoscitur, qui ad Philometorem Ptolemeum explanationum in Moysen commentarios scripsit. Antiochus Epiphanes, qui post Seleucum cognomento Philopatorem annis XI regnauit in Syria, Iudeorum legem impugnans, omniaque sordibus idolorum complens, in templo Iouis Olimpii simulacrum ponit. Sed et in Samaria super uerticem montis Garizi Iouis Peregrini delubrum edificat, ipsis Samaritanis ut id faceret precantibus. uerum Mathathias sacerdos leges patrias uindicat, aduersus Antiochi duces arma corripiens, quo mortuo ducatum Iudeorum suscepit filius eius Iudas  Machabeus, anno [c 2Kb] CXLuI regni Grecorum, uicesimo  autem Ptolemei Olympiade CLu. Qui mox Antiochi duces de Iudea expellens, et templum ab idolorum imaginibus emundans, patrias leges post triennium suis ciuibus reddidit. Unde post secessum Onie sacerdotis in Aegyptum, de quo supra diximus, et mortem Alchimi, qui, effugato Onia, pontificatum indignus inuadere tentabat, omnium fauore Iudeorum Machabeo sacerdotium decernitur, quod post mortem eius frater Ionathas sortitus, XIX annos summa ministrauit industria.

[A. M. Hebr. 3838. Sept. 5186.] Ptolemeus Euergetes annis XXIX. Ionathas dux Iudeorum et pontifex cum Romanis et Spartiatis amicitias facit; quo a Triphone interfecto, in sacerdotium frater Simon assumitur, anno regni Euergetis septimo, quod uIII  annis strenuissime gerens filio Ioanni reliquit. Hic, aduersus Hircanos bellum gerens, Hircani nomen accepit, et a Romanis ius amicitie postulans, decreto senatus inter amicos relatus est. Samariam, que nostro tempore Sebaste uocatur, obsidione captam solo cequauit, quam postea Herodes instaurans Sebasten in honorem Augusti appellari uoluit.

[A. M. Hebr. 3855. Sept. 5203.] Ptolemeus Physcon qui et [a 1Kb] Soter, annis XuII. Cicero Arpini nascitur matre Heluia, patre equestris ordinis ex regio uoscorum genere. Hircano in pontificatum, quem ipse XXuI annis tenuit, Aristobulus succedit annum unum, qui rex pariter et pontifex primus apud Iudeos diadematis sumpsit insigne, post [b 1Kb] CCCCLXXXIu  annos Babylonice captiuitatis; post quem regnauit Ianneus cognomento Alexander annis XXuII, qui pontificatum quoque administrans crudelissime ciuibus prefuit.

[A. M. Hebr. 3865. Sept. 5213.] Ptolemeus, qui et Alexander, annis X. Huius anno septimo Syria in Romanam ditionem cessit, capto Philippo a Gabinio. Expulsus de regno Ptolemeus Physcon per matrem Cleopatram, in Cyprum secedit.

[A. M. Hebr. 3873. Sept. 5221.] Ptolemeus, qui a matre fuerat eiectus annis uIII, regressus de fuga regnum obtinuit, quia Alexandrum qui ante eum fuerat, ob interfectionem matris ciues pepulerant. Sylla Athenienses uastat.

[A. M. Hebr. 3903. Sept. 5251.] Ptolemeus Dionysius  annis XXX. Ab huius anno quinto Alexandra uxor Alexandri pontificis post mortem eius regnauit Iudeis annis IX, ex quo tempore Iudeos rerum confusio et uarie clades oppresserunt. Post cuius mortem Aristobulus et Hircanus filii eius contra se de imperio dimicantes, occasionem prebuere Romanis ut Iudeam  inuaderent. Itaque Pompeius Hierosolymam ueniens, capta urbe, et templo reserato, usque ad sancta sanctorum accedit, Aristobulum uinctum secum abducit, pontificatum confirmat Hircano, deinde Antipatrum Herodis Ascalonite filium procuratorem Palestine facit, mansitque in pontificatu Hircanus annis XXXIu. uirgilius Maro in pago qui Andes dicitur, haud procul a Mantua nascitur, Pompeio et Crasso consulibus. Pompeius, captis Hierosolymis, tributarios Iudeos facit. uirgilius Cremone studiis eruditur. Cesar Germanos et Gallos capit, et [c 1Kb] Britannos quoque, quibus ante eum ne nomen quidem Romanorum cognitum fuerat, uictos obsidibus acceptis stipendiarios facit.

[A. M. Hebr. 3925. Sept. 5273.] Cleopatra soror  Ptolemei annis XXII. Orto enim bello ciuili inter Cesarem et Pompeium, uictus Pompeius Alexandriam petit, ibique ab ipso a quo sperabat auxilia Ptolemeo percussus interiit; mox [1 1Kb] Cesar ubi Alexandriam uenit, ipsi quoque Ptolemeus parare uoluit insidias, unde bello ei inlato, uictus in illo periit. Cesar, Alexandria potitus, regnum Cleopatre dedit, cum qua consuetudinem stupri habuerat; cuius tertio regni anno ipse primus Romanorum singulare obtinuit imperium, a quo Cesares Romanorum principes appellati. Cleopatra regio comitatu urbem ingressa.

[A. M. Hebr. 3910. Sept. 5258.] Cesar, ob insolentiam morum, coniurantibus in eum LX uel amplius senatoribus equitibusque Romanis, in curia  confossus interiit, post annos [2 1Kb] Iu et uI menses quam regnare ceperat. Cassius, Iudea capta, templum spoliat.

[A. M. Hebr. 3966. Sept. 5314.] Octauianus Cesar Augustus Romanorum secundus, regnauit annis LuI et mensibus uI, a quo Augusti appellati reges Romanorum, quorum Xu uiuente Cleopatra, XL et unum postea uixit annos. Undecimo Augusti anno deficiente in Iudea pontificum principatu, [d 1Kb] Herodes nil ad eum pertinens, ut pote Antipatri Ascalonite et matris Cypridis Arabice filius, a Romanis Iudeorum suscepit principatum, quem tenuit annos XXXuI; qui ne ignobilis forte, et a Iudeorum semine argueretur extraneus, combussit libros omnes quibus nobilitas gentis Iudee in templo seruabatur adscripta, ut,  deficientibus probamentis, et ipse ad hanc pertinere putaretur. Insuper etiam ut suam sobolem regio illorum generi commisceret, proiecta Doside femina Hierosolymitana, quam priuatus acceperat uxorem, et nato ex ea filio Antipatro, sociat sibi Mariamnem filiam Alexandri, neptem Aristobuli fratris Hyrcani,  qui ante eum rex erat Iudeorum. Hec quinque ei genuit filios, quorum duos Alexandrum et Aristobulum ipse necauit in Samaria; nec mora, post etiam matrem illorum, qua nil carius nouerat, simili scelere peremit. E quibus Aristobulus Herodem ex Beronice susceperat filium, quem in [a 1Kb] Actibus apostolorum ab angelo percussum legimus. Tertio inter Augustum et Antonium orto bello, quod Antonius, qui Asiam et Orientem tenebat, repudiata sorore Augusti, Cleopatram duxisset uxorem, Antonius et Cleopatra uicti, semet interficiunt. A quo tempore quidam primum annum Augusti monarchie supputant. Hactenus qui uocabantur Lagide in Aegypto regnauerunt annis CCXCu.


SEXTA AETAS.

 [A. M. 3952. Chr. 1.] Anno Cesaris Augusti [b 1Kb] XLII, a morte uero Cleopatre et Antonii quando et Aegyptus in prouinciam uersa est anno XXuII; Olympiadis CXCIu anno tertio, ab Urbe autem condita anno [c 1Kb] DCCLII, id est, eo anno, quo, compressis cunctarum per orbem terre gentium motibus, firmissimam uerissimamque pacem ordinatione Dei Cesar composuit, iehsu Christus Filius Dei sextam mundi etatem suo consecrauit aduentu. Anno imperii Augusti XLuII, Herodes morbo intercutis aque, et scatentibus toto corpore uermibus, miserabiliter et digne moritur, pro quo substitutus ab Augusto, filius eius Archelaus, regnauit annis IX, id est, usque ad ipsius Augusti finem. Tunc enim non ferentibus ultra, sed accusantibus apud Augustum ferocitatem  eius Iudeis, in uiennam urbem Gallie relegatur, et ad minuendam Iudaici regni potentiam, insolentiamque domandam, quatuor fratres eius pro eo sunt tetrarche creati; Herodes, Antipater, Lysias et Philippus, quorum Philippus, et Herodes, qui Antipas prius nuncupabatur, etiam uiuente Archelao tetrarche fuerant ordinati.

[A. M. 3989. Chr. 38.] Tiberius priuignus Augusti, hoc est, Liuie uxoris eius filius, ex superiore genitus coniuge, regnauit annis XXIII. Huius anno duodecimo Pilatus Iudee procurator ab eodem dirigitur. Herodes tetrarcha, qui Iudeorum principatum tenet annis XXIu, in honorem Tiberii et matris eius Liuie Tiberiadem condidit et Libiadem.

 [A. M. 3981. Chr. 30.] Anno quinto decimo imperii Tiberii, Dominus, post baptismum quod predicauit Ioannes, mundo regnum celorum annunciat, peractis a principio mundi secundum Hebreos annis, ut Eusebius in Chronicis suis signat, Iu millibus, adnotando quod sexto decimo Tiberii anno principium fuerit octuagesimi primi iubilei, secundum Hebreos. Quare autem nostra supputatio undeuiginti minus ponendos estimauerit annos, facile qui [d 1Kb] superiora libelli huius legerit, inueniet. Iuxta [1 1Kb] uero Chronica eadem que ipse Eusebius de utraque Editione, ut sibi uidebatur, composuit, anni sunt uMCCXXuIII.

[A. M. 3984. Chr. 33.] Anno XuIII imperii Tiberii Dominus sua passione mundum redemit, et, predicaturi per Iudee regiones, apostoli, Iacobum fratrem  Domini Hierosolymis ordinant episcopum, ordinant et septem diaconos, et, lapidato Stephano, Ecclesia per regiones Iudee et Samarie dispergitur. Agrippa, cognomento Herodes, filius Aristobuli filii Herodis regis, accusator Herodis tetrarche, Romam profectus, a Tiberio in uincula coniicitur, ubi plurimos sibi adsciuit ad amicitiam, et maxime Germanici filium Gaium.

[A. M. 3993. Chr. 42.] Gaius cognomento Caligula, regnauit annos [2 1Kb] III, et menses X, dies uIII. Hic Herodem Agrippam amicum suum, uinculis liberatum, regem Iudee facit, qui permanet in regno annis uII, id est, usque ad quartum Claudii annum; quo ab angelo percusso, successit in regnum filius eius Agrippa, et usque ad exterminium Iudeorum XXuI annis perseuerat. Herodes tetrarcha et ipse Gaii amicitiam  petens, cogente Herodiade, Romam uenit, sed accusatus ab Agrippa etiam tetrarchiam perdidit, fugiensque in Hispaniam cum Herodiade, merore periit. Pilatus qui sententiam damnationis in Christum dixerat, tantis, irrogante Gaio, angoribus coarctatus est, ut sua se manu peremerit. Gaius, in deos se referens, Iudeorum loca sancta sordibus idolorum prophanat. Mattheus in Iudea predicans Euangelium scripsit.

[A. M. 4007. Chr. 56.] Claudius annos XIII, menses uII, dies XXuIII. Petrus Apostolus cum primus Antiochenam fundasset Ecclesiam, Romam pergit, ibique XXu annis cathedram tenet episcopalem, id est, usque ad ultimum Neronis annum. Marcus Euangelium  quod ome scripserat, Aegypto, Petro mittente, predicat [a 1Kb] . Quarto Claudii anno [b 1Kb] fames grauissima, cuius [c 1Kb] Lucas meminit, facta est. Eodem anno ipse Brittaniam adiens, quam neque ante Iulium Cesarem, neque post eum quisquam attingere ausus fuerat, sine ullo prelio ac sanguine intra paucissimos dies plurimam insule partem in ditionem recepit. Orcadas etiam insulas Romano adiecit imperio, ac sexto quam profectus erat mense, Romam rediit. Nono regni sui anno, Iudeos tumultuantes Roma expulit, quod et [d 1Kb] Lucas refert. Sequenti anno fames maxima Romam corripit.

[A. M. 4021. Chr. 70.] Nero annos XIII, menses uII, dies XXuIII. Huius secundo anno Festus Iudee procurator successit Felici, a quo Paulus Romam  uinctus mittitur, et biennium in libera manens custodia, post hec ad predicandum dimittitur, necdum Nerone in tanta erumpente scelera quanta de eo narrant Historie. Iacobus frater Domini cum XXX annis Hierosolymorum rexisset Ecclesiam, septimo Neronis anno lapidatur a Iudeis, uindicantibus in illo, quod Paulum interficere nequiuerunt. Festo in magistratu Iudee succedit Albinus, Albino Florus; cuius luxuriam et auaritiam ceteraque flagitia non ferentes Iudei, contra Romanos rebellauerunt, aduersum quos uespasianus magister militie transmissus, plurimas urbes Iudee cepit. Primus [e 1Kb] Nero super omnia scelera sua etiam Christianos persequitur, quorum eximios Rome, Petrum cruce, Paulum occidit gladio. Hic in re militari nichil omnino ausus,  Brittaniam pene amisit, nam duo sub eo nobilissima oppida illic capta atque euersa sunt.

[A. M. 4031. Chr. 80.] [f 1Kb] uespasianus annos IX, menses XI, dies XXII. Hic apud Iudeam imperator ab exercitu appellatus, et bellum Tito filio commendans, Romam per Alexandriam proficiscitur; [1 1Kb] qui Titus secundo anno, Iudee regnum subuertit, templumque, solo strauit, post annos [g 1Kb] prime edificationis eius MCXXXIX. Consummatum est hoc bellum annis Iu, duobus quidem Nerone uiuente, et duobus aliis postea [h 1Kb] . uespasianus inter alia magnorum operum in priuata adhuc uita in Germaniam ac deinde in Brittaniam, a Claudio missus, tricies et bis cum hoste conflixit. Duas ualidissimas gentes, XX  oppida, insulam uectam Brittanie proximam, imperio  Romano adiecit. Colossus erigitur, habens altitudinis pedes CuII.

[A. M. 4033. Chr. 82.] Titus annos II, menses II. uir omnium uirtutum genere mirabilis, adeo ut amor et delicie humani generis diceretur. Hic Amphitheatrum Rome edificat, et in dedicatione eius u ferarum millia occidit.

[A. M. 4049. Chr. 98.] Domitianus, frater Titi iunior annos Xu, menses u. Hic secundus post Neronem Christianos persequitur, sub quo apostolus Ioannes in Pathmum insulam relegatus est. Et Flauia Domitilla, Flauii Clementis consulis ex sorore neptis, in insulam [i 1Kb] Pontianam ob fidei testimonium exulat. Qui et ipsum Ioannem fertur in feruentis olei dolium misisse, sed Ioannem tam immunem redisse  a penis, quam a corruptione carnis manebat semper immunis.

[A. M. 4050. Chr. 99.] Nerua annum I, menses Iu, dies uIII. Hic primo edicto suo cunctos exules reuocauit, unde et Ioannes apostolus hac generali indulgentia liberatus, Ephesum rediit. Et quia concussam, se absente, per hereticos uidit Ecclesie fidem, confestim hanc descripta in Euangelio suo uerbi Dei eternitate stabiliuit.

[A. M. 4069. Chr. 118.] Traianus annos XIX, menses uI, dies Xu. Ioannes apostolus sexagesimo octauo anno post passionem Domini, etatis autem sue nonagesimo octauo, Ephesi placida morte quieuit. Traiano aduersum Christianos persecutionem mouente, Simeon qui et Simon filius Cleophe, Hierosolymorum  episcopus crucifigitur, et Ignatius Antiochie episcopus, Romam perductus, bestiis traditur. Alexander quoque Romane urbis episcopus martyrio coronatur, et septimo ab urbe milliario, uia Numentana, ubi decollatus est, sepelitur. Plinius Secundus Nouocomensis orator et historicus insignis habetur, cuius plurima ingenii opera exstant. Pantheon Rome quod Domitianus fecerat, fulmine concrematum; cui nomen inde datum est quod omnium deorum sit ipsa domus habitaculum. Iudei per diuersas terrarum partes seditionem mouentes, digna cede sternuntur. Traianus Romani imperii, quod post Augustum, defensum magis fuerat quam nobiliter ampliatum, fines longe lateque diffudit.

 [A. M. 4090. Chr. 139.] Adrianus, consobrine  Traiani filius, annos XXI. Hic per Quadratum discipulum apostolorum, et Aristidem Atheniensem, uirum fide sapientiaque plenum, et per Serenum Granium legatum, libris de Christiana religione compositis instructus, precepit per epistolam Christianos sine obiectu criminum non damnari. Idem Iudeos secundo rebelles ultima cede perdomuit, etiam intreundi eis Hierosolymam licentia ablata, quam ipse in optimum statum murorum exstructione reparauit, et Aeliam uocari de nomine suo precepit. Idem eruditissimus in utraque lingua Bibliothecam Athenis miri operis exstruxit. Hierosolyme primus ex gentibus constituitur episcopus Marcus, cessantibus his qui fuerant ex Iudeis, qui sunt numero Xu, et prefuerunt a passione Domini per annos fere C  et uII.

[A. M. 4112. Chr. 161.] Antoninus cognomento Pius, cum filiis suis Aurelio et Lucio annos XXII, menses III. Iustinus philosophus librum pro Christiana religione compositum Antonino tradidit, benignumque eum erga Christianos homines fecit. Qui non longe post, suscitante persecutionem Crescente Cynico, pro Christo sanguinem fudit sub Pio Rome episcopo. Hermes scripsit librum qui dicitur Pastor, in quo preceptum angeli continet, ut Pascha die Dominico celebraretur. Polycarpus Romam ueniens multos ab heretica labe castigauit, qui ualentini et Cerdonis fuerant nuper doctrina corrupti.

[A. M. 4131. Chr. 180.] M. Antoninus uerus, cum fratre Lucio Aurelio Commodo, annos XuIIII [1 1Kb] , mensem  unum. Hi primum equo iure imperium administrauerunt, cum usque ad hoc tempus singuli Augusti fuerint: bellum deinde contra Parthos admirabili uirtute et felicitate gesserunt. Persecutione orta in Asia Polycarpus et Pionius fecere martyrium, in Gallia quoque plurimi gloriose pro Christo sanguinem fudere. Nec multo post uindex scelerum lues multas late prouincias, Italiam maxime Romamque  uastauit. Defuncto Commodo fratre, Antoninus Commodum filium suum consortem regni facit. Antonino imperatori, Melito Asianus Sardensis episcopus Apologeticum pro Christianis tradidit. [a 2Kb] Lucius Britannie rex, missa ad Eleutherum Rome episcopum epistola, ut Christianus efficiatur impetrat. Apollinaris Asianus Hierapoli, et Dionysius Corinthi, clari habentur episcopi.

[A. M. 4144. Chr. 193.] L. Antoninus Commodus post mortem patris regnauit annos XIII. Hic aduersum Germanos bellum feliciter gessit, ceterum ipse per omnia luxurie et obscenitati mancipatus nichil paterne uirtutis et pietatis simile gessit. Ireneus episcopus Lugdunensis insignis habetur. Commodus imperator, Colossi capite sublato, sue imaginis caput  ei iussit imponi.

[A. M. 4145. Chr. 194.] Aelius Pertinax menses uI. Hic Iuliani iurisperiti scelere occiditur in palatio, quem, mense septimo postquam ceperat imperare, Seuerus apud pontem Miluium bello uictum interfecit. uictor decimus tertius Rome episcopus, datis late libellis, constituit Pascha die Dominico celebrari, sicut et predecessor eius Eleutherus a quinta decima luna primi mensis usque in uicesimam primam. Cuius decretis fauens Theophilus Cesaree Palestine episcopus, scripsit aduersus eos qui quarta decima luna cum Iudeis Pascha celebrant, cum ceteris qui in eodem concilio aderant episcopis, synodicam et ualde utilem epistolam.

[A. M. 4163. Chr. 212.] [b 1Kb] Seuerus Pertinax  annos [2 1Kb] XuIII. Clemens, Alexandrine Ecclesie presbyter, et Pantenus, Stoicus philosophus, in disputatione dogmatis nostri disertissimi habentur. Narcissus Hierosolymorum episcopus, et Theophilus Cesareensis, Polycarpus quoque et Bachylus, Asiane prouincie episcopi insignes habentur. Persecutione in Christianos facta, plurimi per diuersas prouincias inter quos et Leonides, pater Origenis, martyrio  coronati sunt. Clodio Albino, qui se in Gallia Cesarem fecerat, apud Lugdunum interfecto, Seuerus in Britannias bellum transfert, ubi ut receptas prouincias ab incursione barbarica faceret securiores, magnam fossam, firmissimumque [a 15Kb] uallum crebris insuper turribus communitum per CXXXII millia passuum a mari usque ad mare duxit, et Eburaci obiit. Perpetua et Felicitas apud Carthaginem Africe in castris, bestiis deputate pro Christo Nonis Martiis.

[A. M. 4170. Chr. 219.] Antoninus cognomento Caracalla Seueri filius, annos uII. Alexander episcopus Cappadocie, cum, desiderio locorum sanctorum, Hierosolymam uenisset, uiuente adhuc Narcisso eiusdem urbis episcopo, persenilis etatis uiro, et ipse ibi ordinatur episcopus, Domino, ut id fieri deberet,  per reuelationem monente. Tertullianus Afer centurionis proconsularis filius omnium Ecclesiarum sermone celebratur.

[A. M. 4171. Chr. 220.] Macrinus annum I. Abgarus uir sanctus regnauit Edesse, ut uult Africanus. Macrinus cum filio Diadumeno cum quo imperium inuasit, apud Archilaidem militari tumultu occiditur.

[A. M. 4175. Chr. 224.] M. Aurelius Antoninus annos Iu. In Palestina Nicopolis, que prius Emmaus uocabatur, urbs condita est, legationis industriam pro ea suscipiente Iulio Africano scriptore temporum. Hec est Emmaus quam Dominus post resurrectionem suo ingressu, sicut Lucas narrat, sanctificare dignatus est. Hippolytus episcopus, multorum conditor  opusculorum, temporum canonem quem scripsit hucusque perduxit; qui etiam sedecennalem pasche circulum reperiens, Eusebio qui super eodem pascha decennouenalem circulum composuit occasionem dedit.

[A. M. 4858. Chr. 237.] Aurelius Alexander annis XIII. Hic in Mammeam matrem suam unice pius fuit, et ob id omnibus amabilis. Urbanus Rome episcopus multos nobilium ad fidem Christi et martyrium perduxit. Origenes Alexandrie, imo toto orbe clarus habetur. Denique Mammea mater Alexandri eum audire curauit, et Antiochiam accitum summo honore habuit.

[A. M. 4191. Chr. 240.] Maximinus annis III. Hic aduersus Ecclesiarum sacerdotes et clericos, id est,  doctores, persecutionem exercet, maxime propter Christianam Alexandri cui successerat, et Mammee matris eius familiam, uel precipue propter Origenem presbyterum. Pontianus et Antherus Romane urbis episcopi martyrio coronati, et in cemeterio Calixti sunt sepulti.

[A. M. 4197. Chr. 246.] Gordianus annis uI. Iulius Africanus inter scriptores Ecclesiasticos nobilis habetur: qui in [b 1Kb] Chronicis que conscripsit, refert se Alexandriam properare, [1 1Kb] Heracle opinione celeberrima prouocatum, quem et in diuinis et in philosophicis studiis atque omni Grecorum doctrina instructissimum fama loqueretur. Origenes in Cesarea Palestine Theodorum cognomento Gregorium, et Athenodorum adolescentulos fratres, Ponti postea  nobilissimos episcopos diuina philosophia imbuit.

[A. M. 4204. Chr. 253.] Philippus cum Philippo filio annis uII. Hic primus imperatorum omnium Christianus fuit; ac post tertium imperii eius annum millesimus a conditione Rome annus expletus est; ita magnificis ludis augustissimus omnium preteritorum hic natalis annus a Christiano imperatore celebratus est. Origenes aduersus quemdam Celsum Epicureum philosophum qui contra nos libros conscripserat, octo uoluminibus respondit; qui, ut breuiter dicam, tam scribendi sedulus fuit, ut Hieronymus [c 1Kb] quodam loco [2 1Kb] uI librorum eius millia se legisse meminerit.

[A. M. 4205. Chr. 254.] Decius anno I, mensibus III. Hic cum Philippos patrem et filium interfecisset,  ob odium eorum in Christianos persecutionem mouet, in qua Fabianus, in urbe Roma martyrio coronatus, sedem sui episcopatus Cornelio dereliquit, qui et ipse martyrio coronatus est. Alexander Hierosolymorum episcopus apud Cesaream Palestine, et Antiochie Babylas interficiuntur. Hec autem persecutio, ut Dionysius Alexandrie episcopus refert, non ex precepto imperatoris sumpsit exordium, sed anno, [d 1Kb] inquit, integro principalia preuenit edicta minister demonum qui dicebatur in ciuitate nostra Diuinus, superstitiosum contra nos exagitans uulgus.

[A. M. 4207. Chr. 256.] Gallus cum uolusiano filio annis II, mensibus Iu. Huius imperii Dionysius Alexandrie antistes ita [e 1Kb] meminit: »At ne Gallus quidem malum Decii aut uidere potuit, aut cauere, sed  in eumdem lapidem offensionis impegit: cuius cum regnum floreret initio, et cuncta ei ex sententia cederent, sanctos uiros qui pro pace regni eius Deo summo supplicabant, persecutus est, cum quibus et prosperitatem suam fugauit et pacem.« Origenes, septuagesimo etatis anno non ad integrum impleto defunctus, et in urbe Tyri sepultus est. Cornelius, Rome episcopus, rogatus a quadam matrona Lucina, corpora apostolorum de catacumbis leuauit noctu, et posuit Pauli quidem uia Hostiensi ubi decollatus est, Petri autem iuxta locum ubi crucifixus est, inter corpora sanctorum episcoporum in templum Apollinis, in monte [1 1Kb] Aureo, in uaticano palatii Neroniani, tertio Kalend. Iul.

[A. M. 4222. Chr. 271.] ualerianus cum filio Gallieno  annis Xu. Hic, in Christianos persecutione commota, statim a Sapore Persarum rege capitur, ibique, luminibus orbatus, seruitute miserabili consenescit. Unde Gallienus, tam claro Dei iudicio territus, pacem nostris reddidit, sed ob meritum tamen uel proprie libidinis uel paterne theomachie, innumera a Barbaris adsurgentibus Romani regni detrimenta sustinuit. Hac persecutione Cyprianus Carthaginensis episcopus, cuius doctissima exstant opuscula, martyrio coronatur: cuius uite et passionis uolumen egregium reliquit Pontius diaconus eius, qui usque ad diem passionis eius cum ipso exilium sustinuit. Theodorus, cuius supra meminimus, cognomento Gregorius, Neocesaree Ponti episcopus, magna uirtutum gloria claret. E quibus unum est,  quod, ut Ecclesie faciende locus sufficeret, montem precibus mouit. Stephanus et Xistus Rome episcopi martyrium passi.

[A. M. 4224. Chr. 273.] Claudius anno I, mensibus IX. Iste Gothos iam per annos Xu Illyricum Macedoniamque uastantes superat, ob que in curia clypeus ei aureus, et in Capitolio statua aurea collocata est. [2 1Kb] Malchion disertissimus Antiochene presbyter  Ecclesie, quippe qui in eadem urbe rhetori cam docuerat, aduersus Paulum de Samosata qui, Antiochie episcopus dogmatizabat Christum communis nature hominem tantum fuisse, accipientibus notariis, disputauit, qui dialogus usque [a 1Kb] hodie exstat.

[A. M. 4229. Chr. 278.] Aurelianus annos u, menses uI. Hic cum aduersum nos persecutionem mouisset, fulmen ante eum magno pauore circumstantium ruit, ac non multo post a militibus occisus est, itineris medio quod inter Constantinopolim et Heracleam est, strate ueteris [3 1Kb] loco qui Cenofrurium appellatur. Eutychianus, Rome episcopus, martyrio coronatus in cemeterio Callisti sepelitur, qui et ipse CCCXIII martyres manu sua sepeliuit.

[A. M. 4230. Chr. 279.] Tacitus menses uI. Qua apud Pontum occiso, obtinuit Florianus imperium  diebus LXXXuIII, et sic apud Tharsum interficitur. Anatolius natione Alexandrinus, Laodicee Syrie episcopus, philosophorum disciplinis eruditus, plurimo sermone celebratur. Cuius ingenii magnitudo de libro quem [b 1Kb] super Pascha composuit, et de decem libris Arithmetice institutionis potest apertissime [4 1Kb] cognosci.

[A. M. 4236. Chr. 285.] Probus annis uI, menses Iu. Hic Gallias iamdudum a Barbaris occupatas, per multa et grauia prelia, deletis tandem hostibus ad perfectum liberauit. [c 2Kb] Secundo huius anno, qui, ut in Chronicis Eusebii legimus, iuxta Antiochenos CCCXXu annus fuit, iuxta Tyrios CCCCII, iuxta Laodicenos CCCXXIu, iuxta Edessenos DLXXXuIII,  iuxta Ascalonitas CCCLXXX, secundum Hebreos initium LXXXuI iubilei quod significat annos MMMM, CCL, insana Manicheorum heresis in commune humani generis malum exorta. Archelaus Mesopotamie episcopus, librum disputationis sue quam habuit aduersus Manicheum exeuntem de Perside Syro sermone composuit, qui [d 1Kb] translatus a Grecis habetur a multis.

 [A. M. 4238. Chr. 287.] Carus cum filiis Carino et Numeriano annis II. Gaius Romane Ecclesie fulget episcopus, qui a Diocletiano martyrium passus est. Pierius, presbyter Alexandrie, sub Theone episcopo florentissime populos docuit, et tantam sermonis diuersorumque [a 1Kb] tractatuum, qui usque hodie exstant, inuenit elegantiam, ut Origenes iunior uocaretur, uir mire parcimonie, et uoluntarie paupertatis appetitor, qui post persecutionem omni tempore uite Rome uersatus est.

[A. M. 4258. Chr. 307.] [b 1Kb] Diocletianus cum Herculio Maximiano annis XX. Carausius, sumpta purpura, Brittanias occupauit. Narseus, rex Persarum, Orienti bellum intulit. [c 1Kb] Quinquegentiani Africam uastauerunt. Aegyptum Achilleus obtinuit. Ob quod  Constantius et Galerius Maximianus Cesares assumuntur in regnum. Constantius priuignam Herculii Theodoram accepit, ex qua postea uI liberos Constantini fratres habuit; Galerius filiam Diocletiani ualeriam. Post X annos per Asclepiodotum prefectum pretorio Brittanie recepte. Decimo et nono anno Diocletiani, ipse in Oriente, Maximianus Herculius in Occidente, uastari ecclesias, affligi, interficique Christianos precipiunt. Secundo autem persecutionis anno Diocletianus Nicomedie, Maximianus Mediolani purpuram deposuerunt. Attamen cepta semel persecutio usque ad septimum Constantini annum feruere non cessat. Constantius, decimo sexto imperii anno, summe mansuetudinis et ciuilitatis uir, in Brittania diem obiit Eburaci. Hec persecutio  tam crudelis et crebra flagrabat, ut intra unum mensem XuII millia martyrum pro Christo passa inueniantur. Nam et Oceani limbum transgressa, Albanum, Aaron, et Iulium Brittanie, cum aliis pluribus uiris ac feminis felici cruore damnauit. Passus est hac Pamphilus presbyter, Eusebii Cesareensis episcopi necessarius, cuius uitam ipse tribus libris comprehendit.

[A. M. 4259. Chr. 308.] Tertio persecutionis anno, quo et Constantius obiit, Maximinus et Seuerus a Galerio Maximiano Cesares facti, e quibus Maximinus maleficia et stupra sua Christianorum persecutionibus accumulat. Passus est ea tempestate Petrus Alexandrie episcopus cum pluribus Aegypti episcopis, Lucianus quoque uir moribus et continentia et  eruditione precipuus Antiochenus presbyter: passus est et Timotheus Rome decimo Kalend. Iul.

[ [1 1Kb] A. M. 4290. Chr. 339.] [d 1Kb] Constantinus Constantii ex concubina Helena filius, in Brittania creatus imperator, regnauit annis XXX et mensibus X. Ab anno persecutionis quarto, Maxentius Herculii Maximiani filius Rome Augustus appellatur. Licinius, Constantie sororis Constantini uir, Carnunti imperator creatur. Constantinus de persecutore Christianus efficitur. In Niceno concilio fides catholica exponitur, anno [e 1Kb] post Alexandrum sexcentesimo tricesimo sexto, die mensis, secundum Grecos, Desii nono decimo, quod est [2 1Kb] tertio decimo Kalendarum Iuliarum, consulatu Paulini et Iuliani [3 1Kb] uu. cc. Constantinus fecit Rome, ubi baptizatus est, basilicam beati Ioannis Baptiste  que appellata est Constantiniana. Item basilicam beato Petro in templo Apollinis, nec non et beato Paulo, corpus utriusque ere Cyprio circumdans u pedes grosso. Item basilicam in palatio [4 1Kb] Sessoriano que cognominatur Hierusalem, ubi de ligno crucis Domini posuit. Item basilicam sancte martyris Agnetis ex rogatu filie sue, et baptisterium in eodem loco, ubi et baptizata est soror eius Constantia cum filia Augusta. Item basilicam beato Laurentio martyri uia Tiburtina in agro uerano. Item basilicam uia Lauicana inter duas laurus beato Petro et Marcellino martyribus, et mausoleum ubi matrem suam posuit in sarcophago purpureo. Item basilicam in ciuitate Hostia iuxta portum urbis Rome beatorum apostolorum Petri et Pauli et Ioannis Baptiste.  Item basilicam in ciuitate Albanensi sancti Ioannis Baptiste. Item basilicam in urbe Neapoli. Item Constantinus Drepanam Bithynie ciuitatem in honorem martyris Luciani ibi conditi instaurans, ex uocabulo matris sue Helenopolim nuncupauit. Idem urbem nominis sui statuens in Thracia, sedem Romani imperii et totius caput Orientis esse uoluit. Idem statuit citra ullam hominum cedem paganorum templa claudi.

[A. M. [5 1Kb] 4314. Chr. 363.] Constantius cum Constantino et Constante fratribus, annos XXIu, menses u, dies XIII. Iacobus Nisibenus episcopus agnoscitur, ad cuius preces sepe urbs discrimine liberata est. Impietas Ariana, Constantii regis fulta presidio, exiliis, carceribus et uariis afflictionum modis  primum Athanasium, deinde omnes non sue partis episcopos persecuta est. Maximinus, Treuirorum episcopus, clarus habetur, a quo Athanasius Alexandrie episcopus cum a Constantio quereretur ad penam, honorifice susceptus est. Antonius monachus centesimo quinto etatis anno in eremo moritur. Reliquie apostoli Timothei Constantinopolim inuecte. Constantio [a 1Kb] Romam ingresso, ossa Andree apostoli et Luce euangeliste a Constantinopolitanis miro fauore suscepta. Hilarius Pictauiensis episcopus qui pulsus ab Arianis in Phrygia exsulauerat, cum apud Constantinopolim librum pro se Constantio porrexisset, ad Gallias rediit.

[A. M. 4316. Chr. 365.] Iulianus annos II, menses uIII. Iulianus, ad idolorum cultum conuersus,  Christianos persequitur. Pagani apud Sebasten Palestine urbem sepulcrum Ioannis Baptiste inuadunt, ossa dispergunt, eadem rursum collecta et cremata latius dispergunt. Sed Dei prouidentia affuere quidam ex Hierosolymis monachi qui, mixti colligentibus, quecunque ipsi poterant ablata ad patrem suum Philippum pertulere. Ille confestim hec  ad pontificem maximum, tunc Athanasium, per Iulianum diaconum suum mittit. Que ille, suscepta paucis arbitris, sub cauato sacrarii pariete inclusa, prophetico spiritu profutura generationi postere conseruauit; cuius presagium sub Theodosio principe per Theophilum eiusdem urbis episcopum completur, qui, destructo Serapis sepulcro,  sancti Ioannis ibidem consecrauit ecclesiam.

[A. M. 4317. Chr. 366.] Iouianus mensibus uIII. Synodus Antiochie a Meletio et suis facta, in qua [1 26Kb] , omousio [b 1Kb] anomoioque reiecto, medium inter hec omoiousion Macedonianum dogma uindicauerunt. Iouianus, lapsu Constantii predecessoris admonitus, honorificis et officiosissimis litteris Athanasium requirit, ab ipso formam fidei et Ecclesiarum disponendarum suscepit modum: Sed eius pia letaque principia mors immatura corrupit.

[A. M. 4328. Chr. 377.] ualentinianus cum fratre ualente annis XI. Apollinaris Laodicenus episcopus multimoda nostre religionis scripta componit, qui postea a fide deuians heresim sui nominis instituit. Damasus, Rome episcopus, fecit basilicam iuxta  theatrum sancto Laurentio, et aliam in catacumbas ubi iacuerunt corpora sancta apostolorum Petri et Pauli, in quo loco [2 1Kb] platoniam ipsam ubi iacuerunt  corpora sancta uersibus adornauit. ualens ab Eudoxio Arianorum episcopo baptizatus nostros persequitur. Gratianus ualentiniani filius tertio eius anno Ambianis imperator factus est. Constantinopoli Apostolorum martyrium dedicatur. Post Auxentii seram mortem, Mediolani Ambrosio episcopo constituto, omnis ad fidem rectam Italia conuertitur. Hilarius episcopus Pictauis moritur.

[A. M. 4332. Chr. 381.] ualens cum Gratiano et ualentiniano, ualentiniani fratris sui filiis, annis Iu. ualens, lege data ut monachi militarent, nolentes fustibus iussit interfici. Gens Hunnorum diu inaccessis reclusa montibus, repentina rabie percita exarsit in Gothos, eosque sparsim conturbatos ab antiquis sedibus expulit. Gothi, transito Danubio, fugientes  a ualente sine armorum depositione suscepti, mox per auaritiam Maximi ducis fame ad rebellandum coacti sunt, uictoque ualentis exercitu per Thraciam sese miscentes, simul omnia cedibus, incendiis rapinisque fuderunt.

[A. M. 4338. Chr. 387.] Gratianus cum fratre ualentiniano annis uI. Theodosius, a Gratiano imperator creatus, maximas illas Scythicas gentes, hoc est, Alanos, Hunos et Gothos magnis multisque preliis uincit; cuius concordiam non ferentes Ariani, post XL annos Ecclesias quas ui tenuere, reliquerunt. Synodus CL Patrum congregatur urbe Augusta aduersus Macedonium sub Damaso Rome episcopo. Theodosius Arcadium filium suum consortem facit imperii. A secundo Gratiani anno, ipso [3 1Kb] quinquies  et Theodosio coss., [c 1Kb] Theophilus paschalem computum scribit. [d 1Kb] Maximus uir quidem strenuus et probus atque Augusto dignus nisi contra sacramenti fidem per tyrannidem emersisset, in Brittania inuitus propemodum ab exercitu imperator creatus in Galliam transiit, ibique Gratianum Augustum dolis circumuentum apud Lugdunum occidit, fratremque eius ualentinianum Italia expulit; qui tamen iustissimam cum matre sua Iustina penam luit exsilii, quia et ipsum Ariana polluit heresis, et eminentissimam catholice fidei arcem Ambrosium perfida obsidione uexauit, nec prius quam prolatis beatorum Geruasii et Protasii martyrum, Deo reuelante, reliquiis incorruptis, nefanda cepta deseruit.

[A. M. 4349. Chr. 398.] Theodosius qui, Gratiano  uiuente, uI annis iam Orientem regebat, post mortem eius regnauit annis XI. Ipse et ualentinianus quem Italia expulsum benigne susceperat, Maximum  tyrannum tertio ab Aquilea lapide interficiunt. [a 1Kb] Qui, quoniam Brittaniam, omni pene armata iuuentute copiisque militaribus spoliauerat, que, tyrannidis eius uestigia secute in Gallias, nunquam ultra domum rediere, uidentes transmarine gentes seuissime, Scottorum a Circio, Pictorum ab Aquilone destitutam milite ac defensore insulam, adueniunt, et uastatam direptamque eam multos per annos opprimunt. Hieronymus, sacre interpres historie, librum quem de illustribus Ecclesie uiris scribit, usque ad decimum quartum totius imperii Theodosii annum perduxit.

[A. M. 4362. Chr. 411.] Arcadius filius Theodosii cum fratre Honorio annis [1 1Kb] XIII. Corpora sanctorum Abacuc et Michee prophetarum diuina reuelatione  produntur. Gothi Italiam, uandali atque Alani Gallias aggrediuntur. Innocentius, Rome episcopus, dedicauit basilicam Geruasii et Protasii martyrum beatissimorum, ex deuotione testamenti cuiusdam illustris femine uestine. [b 1Kb] Pelagius Britto Dei gratiam impugnat.

[A. M. 4377. Chr. 426.] Honorius cum Theodosio minore, fratris sui filio annis Xu. [c 1Kb] Alaricus rex Gothorum Romam inuasit, partemque eius cremauit incendio IX Cal. Septemb. anno conditionis eius MCLXIu, [2 1Kb] ac sexto die quam ingressus fuerat, depredata urbe, egressus est. Lucianus presbyter, cui reuelauit Deus [d 1Kb] septimo Honorii principis anno locum sepulcri et reliquiarum beati protomartyris Stephani et Gamalielis ac Nicodemi, qui in Euangelio et in Actibus  apostolorum leguntur, scripsit ipsam reuelationem [e 1Kb] Greco sermone ad omnium Ecclesiarum personam. Quam reuelationem Auitus presbyter, homo Hispanus genere, in Latinum uertit eloquium, et, adiecta epistola sua per Orosium presbyterum, Occidentalibus dedit. Qui etiam Orosius, ad loca sancta perueniens, quo eum Augustinus ad Hieronymum pro discenda anime ratione miserat, reliquias beati  Stephani accepit, et, patriam reuersus, primus intulit Occidenti. [f 1Kb] Britanni, Scottorum Pictorumque infestationem non ferentes, Romam mittunt, et, sui subiectione promissa, contra hostem auxilia flagitant, quibus statim missa legio magnam Barbarorum multitudinem sternit, ceteros Britannie finibus pellit, ac, domum reuersura, precepit sociis ad arcendos hostes murum trans insulam inter duo maria statuere, qui, absque artifice magistro, magis cespite quam lapide factus nil operantibus profuit. Nam mox ut discessere Romani, aduectus nauibus prior hostis quasi maturam segetem obuia queque sibi cedit, calcat, deuorat. Iterum petiti auxilia Romani aduolant, et cesum hostem trans maria fugant, coniunctisque sibi Brittanis murum, non terra, ut ante,  puluereum, sed saxo solidum, inter ciuitates que ibidem ob metum hostium fuerant facte, a mari usque ad mare collocant. Sed et in littore meridiano maris, quia et inde hostis timebatur, tu res per interualla ad prospectum maris statuunt; sic ualedicunt sociis tanquam ultra non reuersuri. Bonifacius, Rome episcopus, fecit oratorium in cemeterio sancte Felicitatis, et ornauit sepulcrum eius et sancti Syluani. Hieronymus presbyter obiit duodecimo Honorii anno pridie Kal. Octob. anno etatis sue nonagesimo primo.

[A. M. 4103. Chr. 452.] Theodosius minor, Arcadii filius annis XX et uI. ualentinianus iunior Constantii filius Rauenne imperator creatur. Placidia mater eius Augusta nuncupatur. Effera gens uandalorum,  Alanorum, et Gothorum ab Hispanis ad Africam transiens, omnia ferro, flamma, rapinis, simul et Ariana impietate fedauit. Sed beatus Augustinus, Hipponensis episcopus, et omnium doctor eximius Ecclesiarum, ne ciuitatis sue ruinam uideret, tertio obsidionis eius mense migrauit ad Dominum, quinto Calendas Septembres, cum uixisset annis LXXuI, in clericatu autem, uel episcopatu annos ferme  XL complesset, quo tempore uandali capta Carthagine Siciliam quoque deleuerunt. Cuius captiuitatis Paschasinus, [a 1Kb] Lilybetanus antistes, in epistola quam de ratione paschali pape Leoni scripsit, meminit. Ad Scottos in Christum credentes, ordinatus a papa Celestino [b 1Kb] Palladius, primus episcopus mittitur anno Theodosii octauo. Recedente a Britania Romano exercitu, cognita Scotti et Picti reditus denegatione redeunt ipsi, et totam ab Aquilone insulam pro indigenis murotenus capessunt; nec mora, cesis, captis, fugatisque custodibus muri, et ipso interrupto etiam, intra illum crudelis predo grassatur. Mittitur epistola lachrymis erumnisque referta ad Romane potestatis uirum Aetium ter consulem uicesimo tertio Theodosii principis anno, petens auxilium,  nec impetrat. Interea fames dira ac famosissima profugos infestat, qua coacti quidam hostibus dedere manus, alii de montibus, speluncis ac saltibus, strenue repugnabant, ac strages hostibus dabant. Reuertuntur Scotti domum, post non multum tempus reuersuri: Picti extremam insule partem tum primum et deinceps inhabitaturi detinent. Famem prefatam magna frugum opulentia, opulentiam luxuria et negligentia, negligentiam lues acerrima et erior mox hostium nouorum, id est, Anglorum, plaga secuta est: quos illi unanimi consilio cum rege suo [c 1Kb] uurtigerno quasi defensores patrie ad se inuitandos elegerunt, sed exceptos mox impugnatores atque expugnatores senserunt. Xistus, Rome episcopus, fecit basilicam sancte Marie matris Domini, que ab  antiquis Liberi cognominabatur. Eudoxia uxor Theodosii principis ab Hierosolymis remeauit, beatissimi Stephani primi martyris reliquias que in basilica sancti Laurentii posite uenerantur, secum deferens. Bledla et Attila fratres, multarumque gentium reges, Illyricum Thraciamque depopulati sunt.

[A. M. 4410. Chr. 459.] Martianus et ualentinianus annis uII. Gens Anglorum, siue [d 1Kb] Saxonum, Brittaniam tribus longis nauibus aduehitur, quibus dum iter prosperatum domi fama referret, mittitur exercitus fortior qui, iunctus prioribus, primo hostes [1 1Kb] a quibus petebatur, abegit; deinde, in socios arma uertens, totam prope insulam ab Orientali eius plaga usque ad Occidentalem igni uel ense subegit, conficta occasione quod pro se militantibus Britones  minus sufficienter stipendia darent. Ioannes Baptista caput suum duobus monachis orientalibus qui ob orationem uenerant Hierosolymam, iuxta Herodis quondam regis habitaculum reuelat, quod deinceps  [e 1Kb] Emisam Phenicie urbem perlatum et digno honore cultum est. Heresis [f 1Kb] Pelagiana Brittanorum turbat fidem, qui, a Gallicanis episcopis auxilium querentes, Germanum Autisiodorensis Ecclesie episcopum et Lupum Trecasenum eque apostolice gratie antistitem fidei defensores accipiunt. Confirmant antistites fidem uerbo ueritatis simul et miraculorum signis. Sed et bellum [g 1Kb] Saxonum Pictorumque aduersus Britones eo tempore iunctis uiribus susceptum, diuina uirtute retundunt; cum Germanus ipse, dux belli factus, [2 1Kb] non tube clangore, sed clamore Alleluia totius exercitus uoce ad sidera leuato hostes in fugam uertit immanes; qui deinceps ad Rauennam perueniens et summa reuerentia a ualentiniano et Placidia susceptus, migrauit ad Christum; corpus honorifico  agmine, comitantibus uirtutum operibus, Autisiodorum defertur. Aetius patritius magna Occidentalis reipublice salus et regi quondam Attile terror, a ualentiniano occiditur; cum quo Hesperium cecidit regnum neque hactenus ualuit releuari.

[A. M. 4427. Chr. 476.] Leo annos XuII. Hic pro Tomo Chalcedonensi per uniuersum orbem singulis orthodoxorum episcopis singulas consonantesque misit epistolas, quid de eodem Tomo sentirent rescribi sibi postulans. Quorum adeo consonantia de uera Christi incarnatione suscepit omnium rescripta, ac si uno tempore unoque dictante fuissent uniuersa conscripta. Theodoretus, episcopus ciuitatis que, a Cyro Persarum rege condita, Cyri nomen habuit, scribit de uera incarnatione Domini saluatoris aduersus  Eutychem, et Dioscorum Alexandrie episcopum, qui humanam in Christo carnem negant. Scripsit et historiam Ecclesiasticam a fine librorum Eusebii usque ad suum tempus, id est, usque ad imperium Leonis huius sub quo et mortuus est. [h 1Kb] uictorius, iubente papa Hilario, scripsit Paschalem circulum DXXXII annorum.

[A. M. 4444. Chr. 493.] Zenon annos XuII. Corpus Barnabe apostoli, et Euangelium Matthei eius stylo scriptum, ipso reuelante, reperitur. Odoacer rex Gothorum Romam obtinuit, quam ex eo tempore diutius eorum reges tenuere. Mortuo Theodorico, Triarii filio, alius Theodoricus, cognomento ualamer, Gothorum suscepit regnum, qui utramque Macedoniam Thessaliamque depopulatus est, et plurima  Regie ciuitatis loca igne succendens Italiam quoque infestus occupauit. Honoricus, rex uandalorum Arianus, in Africa, exulatis diffugatisque plus quam CCCXXXIu episcopis Catholicis, ecclesias eorum  clausit, plebem uariis affecit suppliciis, et quidem innumeris, manus abscindens, linguas precidit, nec tamen loquelam Catholice confessionis eripere potuit. Brittones, duce [a 1Kb] Ambrosio Aureliano, uiro modesto, qui solus forte Romane gentis Saxonum cedi superfuerat, occisis in eadem parentibus purpura indutis, uictricem eorum gentem prouocantes ad prelium, uincunt, et ex eo tempore nunc hi, nunc illi, palmam habuere, donec aduena potentior tota per longum potiretur insula.

[A. M. 4472. Chr. 521.] Anastasius annos XXuIII. Thrasamundus, uandalorum rex, catholicas ecclesias clausit, et CCXX episcopos exilio Sardiniam misit. Symmachus papa inter multa Ecclesiarum opera, que uel a fundamentis creauit, uel prisca renouauit,  ad beatum Petrum, et beatum Paulum, et beatum Laurentium, pauperibus habitacula construxit, et omni anno per Africam, uel Sardiniam, episcopis qui in exilio erant pecunias et uestes ministrabat. Anastasius, quia heresi fauens Eutychetis catholicos insecutus est, diuino fulmine periit.

[A. M. 4480. Chr. 329.] Iustinus senior annos [1 1Kb] uIII. Ioannes Romane Ecclesie pontifex Constantinopolim ueniens, ad portam que uocatur Aurea, populorum turbis ei occurrentibus, in conspectu omnium, roganti ceco lumen reddidit; qui dum rediens Rauennam uenisset, Theodoricus eum cum comitibus carceris afflictione peremit, inuidia ductus quia Catholice pietatis defensor Iustinus eum honorifice suscepisset: quo anno, id est, consulatu Probi  iunioris, et Symmachum patritium Rauenne occiderat, et ipse anno sequente ibidem subita morte periit, succedente in regno Athalarico nepote eius. Hildericus, uandalorum rex, episcopos ab exilio reuerti et ecclesias instaurare precepit post annos LXXIu heretice profanationis. Benedictus abbas uirtutum gloria claruit, quas beatus papa Gregorius in libro [2 1Kb] Dialogorum scripsit.

[A. M. 4518. Chr. 567.] Iustinianus Iustini ex sorore nepos annos XXXuIII. Belisarius patritius, a Iustiniano in Africam missus, uandalorum gentem deleuit. Carthago quoque anno excessionis sue [3 1Kb] XCuI recepta est, pulsis deuictisque uandalis, et [4 1Kb] [b 1Kb] Gelismero rege eorum capto Constantinopolim misso. Corpus S Antonii monachi diuina reuelatione repertum  Alexandriam defertur, et in ecclesia beati Ioannis Baptiste humatur. [c 1Kb] Dionysius Paschales scribit circulos, incipiens ab anno dominice incarnationis  DXXXII, qui est annus Diocletiani CCXLuIII, post Consulatum Lampadii et Orestis, quo anno Codex Iustinianeus orbi promulgatus est. [d 1Kb] uictor quoque Capuanus episcopus librum de pascha scribens uictorii arguit errores.

[A. M. 4529. Chr. 578.] Iustinus minor annis XI. Narsis patritius Totilam Gothorum regem in Italia superauit et occidit; qui deinde, per inuidiam Romanorum, pro quibus multa contra Gothos laborauerat, accusatus apud Iustinum et coniugem eius Sophiam quod seruitio premeret Italiam, secessit Neapolim Campenie, et scripsit genti Longobardorum, ut uenirent et possiderent Italiam. Ioannes, Romane Ecclesie pontifex, ecclesiam Apostolorum Philippi et Iacobi quam predecessor eius Pelagius  ceperat, fecit et dedicauit.

[A. M. 4536. Chr. 585.] Tiberius Constantinus annos uII. [e 1Kb] Gregorius tunc apocrisiarius in Constantinopoli, post Romanus episcopus, Libros expositionis in Iob condidit et Eutychium eiusdem urbis episcopum in fide nostre resurrectionis errasse Tiberio presente conuicit, ita ut ipse Augustus librum eius quem de resurrectione scripsit suis quoque catholicis allegationibus destruens, deliberaret flammis cremari debuisse. Docebat enim idem Eutychius corpus nostrum in illa resurrectionis gloria impalpabile, et uentis ereque subtilius esse futurum, contra illud dominicum: Palpate et uidete, quia spiritus carnem et ossa non habet, sicut me uidetis habere. Gens Longobardorum, comitante fame et  mortalitate, omnem inuadit Italiam, ipsamque Romanam uastatrix obsidet urbem, quibus tempore illo rex preerat Albuinus.

[A. M. 4557. Chr. 606.] Mauritius annos XXI. Hirminigildus Leuigildi Gothorum regis filius, ob fidei catholice confessionem inexpugnabilem, a patre Ariano regni priuatus infulis, et in carcerem ac uincula proiectus, ad extremum nocte sancta Dominice resurrectionis securi in capite percussus, regnum celeste pro terreno rex et martyr intrauit. Cuius frater Richardus, mox ut regnum post patrem accepit, omnem Gothorum cui preerat gentem, instante Leandro, Hispalitano episcopo, qui et Hirminigildum docuerat, catholicam conuertit ad fidem. [f 1Kb] Gregorius Romane Ecclesie pontifex, et doctor eximius,  anno Mauritii imperii decimo tertio, indictione decima tertia, Synodum episcoporum XXIu ad corpus beati apostoli Petri congregans de necessariis Ecclesie  decernit. Idem, missis Brittaniam Augustino, Melito et Ioanne, et aliis pluribus cum eis monachis timentibus Deum, ad Christum Anglos conuertit. Et quidem Aedilberctus, mox ad Christi gratiam conuersus, cum gente Cantuariorum cui preerat, proximisque prouinciis, etiam episcopum doctoremque suum Augustinum, sed et ceteros sacros antistites, episcopali sede donabat. Porro gentes Anglorum ab Aquilone Umbri fluminis sub regibus Aelle et Aedilfrido site, necdum uerbum uite audierant. Gregorius [a 1Kb] decimo nono anno Mauritii, indictione quarta, scribens Augustino, Londini quoque et Eburaci episcopos, accepto a sede apostolica pallio, [b 1Kb] Metropolitanos esse debere decernit.

[A. M. 4565. Chr. 614.] Phocas annos uIII. Huius  secundo anno, indictione uIII, [c 1Kb] Gregorius papa migrauit ad Dominum. Hic, rogante papa Bonifacio, statuit sedem Romane et apostolice Ecclesie caput esse omnium Ecclesiarum, quia Ecclesia Constantinopolitana primam se omnium Ecclesiarum scribebat. Idem alio papa Bonifacio petente, iussit in ueteri fano quod [d 1Kb] Pantheon uocabatur, ablatis idololatrie sordibus, ecclesiam beate semper uirginis Marie et omnium martyrum fieri, ut ubi quondam omnium non deorum, sed demoniorum, cultus agebatur, ibi deinceps omnium fieret memoria sanctorum. Perse, aduersus rempublicam grauissima bella gerentes, multas Romanorum prouincias et ipsam Hierosolymam auferunt, et destruentes ecclesias sancta queque profanantes, inter ornamenta locorum  uel sanctorum uel communium que abstulere, etiam uexillum dominice crucis abducunt.

[A. M. 4591. Chr. 610.] Heraclius annos XXuI. Anastasius Persa monachus nobile pro Christo martyrium patitur; qui natus in Perside magicas a patre puer artes discebat, sed ubi a captiuis Christianis Christi nomen acceperat, in eum mox animo toto conuersus, relicta Perside, Chalcedoniam Hierapolimque Christum querens, ac deinde Hierosolymam petit; ubi, accepta baptismatis gratia, quarto ab eadem urbe milliario monasterium abbatis Anastasii intrauit, ubi uII annos regulariter uiuens, dum Cesaream Palestine orationis gratia uenisset, captus a Persis, et multa diu uerbera inter carceres et uincula Marzabana iudice perpessus, tandem mittitur  Persidem ad regem eorum Chosrem, a quo, tertio per interualla temporis uerberatus, ad extremum una suspensus manu per tres horas diei, sic decollatus cum aliis LXX martyrium compleuit. Mox  tunica eius indutus quidam demoniacus curatus est. Interea superueniens cum exercitu Heraclius princeps, superatis Persis, Christianos qui erant captiuati reduxit gaudentes. Reliquie beati martyris Anastasii primo monasterium suum, deinde Romam, aduecte, uenerantur in monasterio beati Pauli apostoli quod dicitur ad aquas Saluias. Anno Heraclii regni XuI, indictione Xu, [e 1Kb] Aeduinus, excellentissimus rex Anglorum, in Brittania Transumbrane gentis ad Aquilonem, predicante Paulino episcopo quem miserat de Cantia uenerabilis archiepiscopus Iustus, uerbum salutis cum sua gente suscepit, anno regni sui undecimo, aduentus autem Anglorum in Brittaniam plus minus annos CLXXX, eique Paulino sedem episcopatus Eburaci donauit. Cui profecto regi  in auspitium uenture fidei et regni celestis, potestas quoque terreni creuerat regni, ita ut uniuersos Brittanie fines, quod nemo Anglorum ante eum, qua uel ipsorum, uel Britonum, gentes habitabant, sub ditione acciperet. Eo tempore exortum apud Scotos in obseruatione pasche errorem Quartadecimanorum [f 1Kb] Honorius papa per epistolam redarguit; sed et Ioannes qui successori eius Seuerino successit, cum adhuc esset electus in pontificatum, pro eodem pascha eis, simul et pro Pelagiana heresi que apud eos reuiuiscebat, scripsit.

[A. M. 4593. Chr. 642.] [g 1Kb] Heraclonas cum matre sua Martina annis II. Cyrus, Alexandrie, Sergius et Pyrrhus, regie urbis episcopi, Acephalorum heresim instaurantes, unam operationem in Christo diuinitatis  et humanitatis, unam uoluntatem dogmatizant. E quibus Pyrrhus iis temporibus, id est, sub Theodoro papa, Romam ueniens ex Africa, ficta, ut post apparuit, penitentia, obtulit eidem pape, presente cuncto clero et populo, libellum cum sua subscriptione, in quo condemnarentur omnia que a se uel a decessoribus suis scripta uel acta sunt aduersus Catholicam fidem: unde et benigne susceptus est ab eo quasi regie pontifex ciuitatis. Sed quia reuersus domum, repetiit et errorem domesticum, memoratus papa Theodorus, aduocatis cunctis sacerdotibus et clero in ecclesiam beati Petri apostolorum principis, condemnauit eum sub uinculo anathematis.

 Constantinus, filius Heraclii, mensibus uI. Pyrrhi successor Paulus non  tantum uesana doctrina sicut decessores eius, sed et aperta persecutione Catholicos cruciat, apocrisiarios sancte Ecclesie Romane qui ad eius correctionem missi fuerant, partim carceribus, partim  exiliis, partim uerberibus afficiens. Sed et altare eorum in domo Placidie sacratum in uenerabili oraculo subuertens diripuit, prohibens eos ibidem missas celebrare. Unde et ipse, sicut precessores illius, ab apostolica sede iusta depositionis ultione damnatus est.

 Constantinus, filius Constantini, annis XXuIII. Hic deceptus a Paulo, sicut Heraclius auus eius a Sergio eiusdem regie ciuitatis episcopo, exposuit typum aduersus catholicam fidem, nec unam nec duas uoluntates aut operationes in Christo definiens esse confitendas, quasi nichil uelle uel operari credendus sit Christus. Unde Martinus papa, congregata Rome synodo, C et u episcoporum, damnauit sub anathemate prefatos Cyrum, Sergium, Pyrrhum et Paulum hereticos. Et post hec  missus ab imperatore Theodorus exarchus tulit Martinum papam de Ecclesia Constantiniana, perduxitque Constantinopolim; qui post hec relegatus [a 1Kb] Chersonam, ibidem uitam finiuit, multis in eodem loco uirtutum signis usque hodie refulgens. Facta est autem synodus prefata anno nono imperii Constantini, mense Octobri, indictione octaua. Constantinus princeps, uitaliano papa nuper ordinato, misit beato Petro apostolo Euangelia aurea gemmis albis mire magnitudinis in circuitu ornata; ipse post aliquot annos, id est, per indictionem sextam ueniens Romam, obtulit super altare ipsius pallium auro textile, toto exercitu cum cereis ecclesiam intrante. Sequente anno facta est eclipsis solis quam nostra etas meminit, quasi decima hora die, quinto Nonas Maias.  [b 1Kb] Theodorus archiepiscopus et Hadrianus abbas uir eque doctissimus, a uitaliano missi Brittaniam, plurimas Ecclesias Anglorum doctrine Ecclesiastice fruge fecundauerunt. Constantinus, post plurimas et inauditas depredationes prouinciis factas, occisus in balneo periit indictione duodecima. Nec longo post tempore etiam uitalianus papa celestia regna petiit.

[A. M. 4639. Chr. 688.] Constantinus filius Constantini superioris regis annis XuII. Saraceni Siciliam inuadunt, et preda nimia secum ablata mox Alexandriam redeunt. Agatho papa, ex rogatu Constantini, Heraclii et Tyberii principum piissimorum, misit in regiam urbem legatos suos, in quibus erat Ioannes Romane Ecclesie tunc diaconus, non longe post episcopus, pro adunatione facienda sanctarum Dei  Ecclesiarum. Qui, benignissime suscepti a reuerentissimo fidei catholice defensore Constantino, iussi sunt, remissis disputationibus philosophicis, pacifico colloquio de fide uera perquirere, datis eis de bibliotheca Constantinopolitana cunctis antiquorum Patrum quos petebant libellis. Adfuerunt autem et  episcopi CL, presidente Georgio patriarcha regie urbis, et Antiochie Macario. Et conuicti sunt qui unam uoluntatem et operationem astruebant in Christo falsasse Patrum catholicorum dicta perplurima. Finito autem conflictu, Georgius correctus est, Macarius uero cum suis sequacibus, simul et predecessoribus, Cyro, Sergio, Honorio, Pyrrho, Paulo et Petro, anathematizatus, et in locum eius Theophanius abbas de Sicilia Antiochie episcopus factus. Tantaque gratia legatos catholice pacis comitata est, ut Ioannes, Portuensis episcopus, qui erat unus ex ipsis, Dominica octauarum Pasche missas publicas in ecclesia sancte Sophie coram principe et patriarcha Latine celebraret. Hec est sexta synodus uniuersalis [c 1Kb] Constantinopoli celebrata et Greco sermone  conscripta temporibus pape Agathonis, exequente ac residente piissimo principe Constantino intra palatium suum, simulque legatis apostolice sedis et episcopis CL residentibus. Prima enim uniuersalis synodus in Nicea congregata est contra Arium, CCCXuIII Patrum, temporibus Iulii pape, sub Constantino principe. Secunda in Constantinopoli CL Patrum, contra Macedonium et Edoxium, temporibus Damasi pape et Gratiani principis, quando Nectarius eidem urbi est ordinatus episcopus. Tertia in Epheso, CC Patrum, contra Nestorium Auguste urbis episcopum, sub Theodosio magno principe et papa Celestino. Quarta in Chalcedone Patrum DCXXX, sub Leone papa, temporibus Martiani principis, contra Eutychem nefandissimorum presulem  monachorum. Quinta item in Constantinopoli, temporibus uigili pape, sub Iustiniano principe, contra Theodorum et omnes hereticos. Sexta hec de qua in presenti diximus. Sancta et perpetua uirgo Christi [d 1Kb] Aedilthryda, filia Anne regis Anglorum, et primo alteri uiro permagnifico, et post Ecfrido regi, coniunx data, postquam XII annos thorum incorrupta seruauit maritalem, post reginam, sumpto uelamine sacro, uirgo sanctimonialis efficitur: nec mora etiam uirginum mater et nutrix pia sanctarum, accepto in construendum monasterium loco quem Elge uocant, cuius merita uiuacia testatur etiam mortua caro, que post XuI annos sepulture, cum ueste qua inuoluta est incorrupta reperitur.

[A. M. 4649. Chr. 698.] Iustinianus minor filius  Constantini annos X. Hic constituit pacem cum Saracenis decennio terra marique. Sed et prouincia Africa subiugata est Romano imperio, que fuerat tenta a Saracenis, ipsa quoque Carthagine ab eis capta et destructa. Hic beate memorie pontificem Romane Ecclesie Sergium, quia [e 1Kb] erratice sue synodo, quam Constantinopoli  ecerat, fauere et subscribere noluisset, misso et Zacaria protospatario suo, iussit Constantinopolim deportari. Sed preuenit militia Rauennatis urbis uicinarumque partium iussa principis nefanda, et eumdem Zacariam contumeliis et iniuriis ab urbe Roma repulit. Idem papa Sergius ordinauit uenerabilem uirum [a 1Kb] uilbrordum, cognomine Clementem, Fresonum genti episcopum, in qua usque hodie pro eterna patria peregrinus, est enim de Brittania gentis Anglorum, innumera quotidie diabolo detrimenta et Christiane fidei facit augmenta. Iustinianus ob culpam perfidie regni gloria priuatus exsul in Pontum secedit.

[A. M. 4652, Chr. 701.] Leo annos III. Papa Sergius in sacrario beati Petri apostoli capsam argenteam que in angulo obscurissimo diutissime iacuerat,  et in ea crucem diuersis ac pretiosis lapidibus adornatam, Domino reuelante, reperit, de qua tractis Iu petalis quibus gemme incluse erant, mire magnitudinis portionem ligni salutiferi dominice crucis interius repositam inspexit; que ex tempore illo annis omnibus in basilica Saluatoris que appellata Constantiniana, die exaltationis eius, ab omni osculatur atque adoratur populo. Reuerentissimus Ecclesie Lindisfarnensis in Brittania ex anachorita antistes [b 1Kb] Cuthbertus totam ab infantia usque ad senium uitam miraculorum signis inclytam duxit; cuius dum XI annos maneret corpus humatum, incorruptum post hec, quasi eadem hora defuncti, simul cum ueste qua tegebatur, inuentum est; sicut in libro de eius uita et uirtutibus, et prosa nuper et hexametris  uersibus scripto, ante aliquot annos ipsi signauimus.

[A. M. 4659. Chr. 708.] [c 1Kb] Tiberius, annos uII. Synodus Aquileie facta, [d 1Kb] ob imperitiam fidei quintum uniuersale concilium suscipere diffidit, donec salutaribus beati pape Sergii monitis instructa, et ipsa huic cum ceteris Christi Ecclesiis adnuere consentit. Gisulphus, dux gentis Longobardorum, Beneuenti, Campaniam igne, gladio et captiuitate uastauit, cumque non esset qui eius impetui resisteret, apostolicus papa Ioannes, qui Sergio successerat, missis ad eum sacerdotibus ac donariis perplurimis, uniuersos redemit captiuos, atque hostes domum redire fecit. Cui successit alius Ioannes, qui inter multa operum illustrium, fecit oratorium sancte Dei genitrici opere  pulcherrimo intra ecclesiam beati Petri apostoli. Hereberctus, rex Longobardorum, multas cortes et patrimonia Alpium Cottiarum, que quondam ad ius pertinebant apostolice sedis, sed a Longobardis multo tempore fuerant ablata, restituit iuri eiusdem sedis,  et hanc donationem aureis scriptam litteris Romam direxit.

[A. M. 4665. Chr. 714.] Iustinianus secundo cum Tiberio filio [e 1Kb] annos uI. Hic auxilio Terbelli regis uulgarorum regnum recipiens, occidit eos qui se expulerant patritios, et Leonem qui locum eius usurpauerat, nec non et successorem eius Tiberium, qui eum de regno eiectum toto quo ipse regnabat tempore, in eadem ciuitate in custodia tenuerat. Callinicum uero patriarcham, erutis oculis, misit Romam, et dedit episcopatum Cyro qui erat abbas in Ponto eumque alebat exsulem. Hic Constantinum papam ad se uenire iubens honorifice suscepit ac remisit, ita ut eum die Dominica missas sibi facere iubens communionem de manu eius acceperit: quem prostratus in  terra pro suis peccatis intercedere rogans, cuncta ecclesie priuilegia renouauit. Qui cum exercitum mitteret in Pontum, multum prohibente papa apostolico, ad comprehendendum Philippicum quem ibi relegauerat, conuersus omnis exercitus ad partem Philippici fecit eum ibidem imperatorem, reuersusque cum eo Constantinopolim pugnauit contra Iustinianum ad duodecimum ab urbe milliarium, et uicto atque occiso Iustiniano regnum suscepit Philippicus.

[A. M. 4667. Chr. 716.] [f 1Kb] Philippicus anno I, mensibus uI. Hic eiecit Cyrum de pontificatu eumque ad gubernandum abbatis iure monasterium suum, Pontum redire precepit. Idem Constantino pape misit litteras praui dogmatis, quas ille cum apostolice sedis concilio respuit; et huius rei causa fecit picturas  in porticu sancti Petri que Acta uI sanctarum synodorum uniuersalium continerent. Nam et huiusmodi picturas cum haberentur in urbe regia Philippicus iusserat auferri, statuitque populus Romanus ne heretici imperatoris nomen in chartas, aut figuram solidi, susciperent; unde nec eius effigies in ecclesiam introducta est, nec nomen ad missarum solemnia prolatum.

[A. M. 4670. Chr. 719] [g 1Kb] Anastasius annis III. Hic Philippicum captum oculis priuauit, nec occidit. Idem litteras Constantino pape Romam per Scholasticum patritium et exarchum Italie direxit, quibus se fautorem catholice fidei, et sancti sexti concilii predicatorem esse docuit. Liuthbrandus, rex Longobardorum, donationem patrimonii Alpium Cottiarum  quam Hereberechtus rex fecerat et ille repetierat, admonitione uenerabilis pape Gregorii confirmauit. Ecberctus uir sanctus de gente Anglorum, et sacerdotium monachica uita etiam pro celesti patria peregrinus exornans, plurimas Scotice gentis prouincias  ad canonicam paschalis temporis obseruantiam a qua diutius aberrauerant, pia predicatione conuertit anno ab Incarnatione Domini DCCXuI.

[A. M. 4671. Chr. 720.] [a 1Kb] Theodosius anno I. Hic electus in imperatorem Anastasium apud Niceam ciuitatem graui prelio uicit, datoque sibi sacramento, clericum fieri ac presbyterum fecit ordinari. Ipse uero ut regnum accepit, cum esset catholicus, mox in regia urbe imaginem illam uenerandam, in qua sancte uI synodi erant depicte et a Philippico fuerant deiecte, pristino in loco erexit. Tiberis fluuius alueum suum egressus multa Romane fecit exitia ciuitati, ita ut in uia lata ad unam et semis staturam excresceret, atque a porta sancti Petri usque ad pontem Miluium aque se descendentes coniungerent.  Mansit autem diebus uII, donec, agentibus letanias crebras ciuibus, octauo demum die reuertit. His temporibus multi Anglorum gentis, nobiles et ignobiles, uiri et femine, duces et priuati, diuini amoris instinctu, de Brittania Romam uenire consueuerant, inter quos etiam reuerentissimus abbas meus Ceolfridus annos natus LXXIu, cum esset presbyter annis XLuII, abbas autem XXXu, ubi Lingonas peruenit, ibi defunctus atque in ecclesia beatorum Geminorum martyrum sepultus est: qui inter alia donaria que adferre disposuerat, misit ecclesie sancti Petri Pandectem a beato Hieronymo in Latinum ex Hebreo uel Greco fonte translatum.

[A. M. 4680. Chr. 729.] [b 2Kb] Leo annis IX. Saraceni,  cum immenso exercitu Constantinopolim uenientes, triennio ciuitatem obsident, donec ciuibus multa instantia ad Deum clamantibus, plurimi eorum fame, frigore, pestilentia perirent, ac sic pertesi obsidionis abscederent. Qui inde regressi uulgarorum gentem que est super Danubium bello aggrediuntur, et ab hac quoque uicti refugiunt, ac naues repetunt suas. Quibus cum altum peterent, ingruente subita tempestate, plurimi etiam mersi, siue, confractis per littora nauibus, sunt necati. Liuthbrandus, audiens quod Saraceni, depopulata Sardinia, etiam loca fedarent illa ubi ossa sancti Augustini episcopi propter uastationem Barbarorum olim translata et honorifice fuerant condita, misit, et, dato magno pretio, accepit, et transtulit ea in Ticinis, ibique  cum debito tanto Patri honore recondidit.



CAPUT LXuII. Reliquie sexte etatis.

Hec de cursu preteriti seculi ex Hebraica ueritate prout potuimus elucubrare curauimus, equum  rati ut sicut Greci Septuaginta translatorum Editione utentes, de ea sibi suisque temporum libros condidere, ita et nos, qui per beati interpretis Hieronymi industriam puro Hebraice ueritatis fonte potamur, temporum quoque rationem iuxta hanc scire queamus. Quod si qui laborem hunc nostrum culpauerint esse superfluum, accipiant hi quicunque sunt iustum, salua caritate, responsum, quod prefatus Hieronymus prisce cosmographie calumniatoribus reddit, ut si displicet non legant. Ceterum cunctis in commune suademus, ut siue quis ex Hebraica ueritate que ad nos per memoratum interpretem pura peruenisse etiam hostibus Iudeis in professo est, siue ex Septuaginta interpretum translatione, que uel minus sollicite primo edita est, ut  multi adstruunt, uel post a gentilibus corrupta, ut beato Augustino uidetur, seu certe ex utrisque commixto opere Codicibus ut sibi uisum fuerit, temporum cursum notauerit, et siue prolixiora seu breuiora, transacti seculi tempora signauerit, aut signata repererit, nullatenus tamen ex hoc longiora uel breuiora que restant seculi tempora putet, memor semper dominice sententie: Quia de die ultima et hora nemo scit neque angeli celorum nisi Pater solus. Neque enim ullatenus sunt audiendi qui suspicantur huius seculi statum sex millibus annorum ab initio fuisse definitum, et, ne contra sententiam Domini uenire uideantur, addunt incertum mortalibus quoto anno sexte millenarie partis uenturus sit dies iudicii, cuius tamen aduentus maxime circa terminum  sexti millenarii debeat sperari. A quibus si queris ubi hec putanda uel credenda legerint, mox stomachantes, quia aliud quid respondere non habent: Annon legisti, inquiunt, in Genesi quia sex diebus mundum fecerit Deus? unde merito credi debet eum plus minus sex millibus annorum esse staturum. Et quod est grauius, fuere qui propter septimum diem in quo requieuit Deus ab operibus suis, sperarent post sex annorum millia sanctorum laboris in hac uita mortali, septimo mille annorum curriculo eos post resurrectionem in hac ipsa uita immortales in deliciis et multa beatitudine regnaturos esse cum Christo. uerum his quia heretica sunt et friuola, funditus omissis, intelligamus sincere et catholice sex illos dies in quibus mundi huius ornatum perfecit  Deus et septimum in quo ab omni opere suo requieuit, quem ob id perpetue quietis benedictione sanctificauit, non sex annorum millia seculi laborantis et septimum regni beatorum in terra cum Christo, sed sex potius etates significare mundi labentis  in quibus sancti laborant in hac uita pro Christo, et septimam perpetue quietis in alia uita quam solute a corporibus percipiunt anime sancte cum Christo. Quod animarum Sabbatum tunc inchoasse recte creditur, cum primus Christi martyr carne occisus a fratre mox anima est eternam translatus in requiem, tunc autem perficietur cum in die resurrectionis anime etiam corpora incorrupta receperint. Et quia nulla etatum quinque preteritarum mille annis acta reperitur, sed alie plures annos, alie pauciores, habuere, neque ulla alteri similem habuit summam annorum, restat ut pari modo hec quoque que nunc agitur incertum mortalibus habeat sue longitudinis statum, soli autem illi cognitum qui seruos suos accinctis lumbis lucernisque ardentibus  uigilare precepit, similes hominibus expectantibus dominum suum quando reuertatur a nuptiis.



CAPUT LXuIII. De trina opinione fidelium, quando ueniat Dominus.

Cuius quidem aduentus horam merito sancti omnes diligunt, et citius adesse desiderant; sed periculose satis agunt, si qui hanc prope an longe sit putare uel predicare presumunt. Unde pulcherrime beatus Augustinus, remoto illo seruo nequam qui dicit in corde suo: Moram facit dominus meus uenire, iste quippe procul dubio domini sui odit aduentum, dat exemplum de tribus seruis optimis, aduentum domini sui sitienter desiderantibus, uigilanter exspectantibus, fideliter amantibus, quorum unus dicit: »uigilemus et oremus, quia citius uenturus est  dominus.« Alter dicit: »uigilemus et oremus, quia breuis et incerta est ista uita, quamuis tardius uenturus sit dominus.« Tertius dicit: »uigilemus et oremus, quia et breuis atque incerta est ista uita, et nescimus tempus quando uenturus sit dominus.« Proinde si hoc factum fuerit quod predixerat primus, gaudebunt cum illo secundus et tertius. Si autem factum non fuerit, metuendum est ne perturbentur qui illi crediderant, et incipiant aduentum domini non tardum putare, sed nullum. Qui autem credunt quod dicit secundus, tardius esse dominum uenturum, si falsum fuerit inuentum, citius domino ueniente, nullo modo qui ei crediderant turbabuntur in fide, sed inopinato gaudio perfruentur. Quapropter qui dicit dominum citius esse uenturum, optabilius  loquitur, sed periculose fallitur. Qui autem dicit dominum tardius esse uenturum, et tamen credit, sperat, amat eius aduentum, profecto de tarditate eius, etiamsi fallitur, feliciter fallitur. Habebit enim maiorem patientiam, si hoc ita erit, maiorem letitiam si non erit; ac per hoc ab eis qui diligunt manifestationem domini ille auditur suauius, isti creditur tutius. Qui autem quid horum sit uerum ignorare se confitetur, illud optat, hoc toleret, in nullo eorum errat, quia nichil eorum aut infirmat aut negat.



CAPUT LXIX. De temporibus Antichristi.

Duo sane certissima necdum instantis diei iudicii habemus indicia, fidem uidelicet Isrelitice gentis, et regnum, persecutionemque Antichristi, quam uidelicet  persecutionem trium semis annorum futuram fides Ecclesie tenet. Sed ne hec improuisa ueniens omnes passim quos imparatos inuenerit inuoluat, Enoch et Eliam maximos prophetas et doctores ante huius exortum uenturos in mundum, qui Isreliticam plebem ad fidei conuertant gratiam, atque ad pressuram tanti turbinis in parte electorum insuperabilem reddant. Qui cum ipsi primo tres semis annos predicauerint, et sicut de uno eorum Elia propheta Malachias predixit, conuerterint corda patrum in filios, id est, antiquorum fidem dilectionemque sanctorum in eorum qui tunc uicturi sunt mente plantauerint, tunc excandescens illa horrenda persecutio, ipsos imprimis martyrii uirtute coronet; deinde ceteros fideles corripiens, uel martyres Christi gloriosissimos,  uel damnatos apostatas faciat. Quod significare uidetur apostolus Iohannes, ita scribens in Apocalypsi: Atrium autem quod est foris templum eiice foras, et ne metieris illud, quoniam datum est gentibus, et ciuitatem sanctam calcabunt mensibus XLII, id est, eos, qui nomine tenus fideles sola exteriora diligunt, ab electorum sorte separatos ostende, quia et ipsi ad persequendam Ecclesiam conuertentur nouissima illa persecutione trium semis annorum. Et dabo, inquit, duobus testibus meis, et prophetabunt diebus M, CCLX, amicti saccis, id est, arctissimis continentie et pressurarum laboribus accincti predicabunt. Et paulo post: Et cum finierint, inquit, testimonium suum, bestia que ascendit de abysso fac et aduersus illos bellum, et uincet eos, et occidet illos, et  cetera. Quibus ministros eiusdem bestie, id est, Antichristi, de occisione horum duorum testium, id est, martyrum, letaturos, eisdemque etiam mortuis insultaturos esse commemorat idem alio loco: Et uidi, inquit, de mari bestiam ascendentem, et dedit illi draco uirtutem suam, et potestatem magnam, id est uidi hominem seuissimi ingenii de tumultuosa impiorum stirpe progenitum, cui mox nato, et per magicas artes a pessimis imbuto magistris, adiungens se diabolus, totam uirtutis sue potentiam, per quam magice ceteris omnibus maiora patraret, indiuiduus comes attulit. Et data est, inquit, illi potestas facere menses XLII, id est, annos tres et dimidium. Percusso autem illo perditionis filio, siue ab ipso Domino, siue a Michele archangelo, ut quidam docent,  et eterna ultione damnato, non continuo dies iudicii secuturus esse credendus est; alioqui scire possent homines illius eui tempus iudicii, si post tres semis annos inchoate persecutionis Antichristi confestim sequeretur. Nunc autem quia ante consummatum tempus persecutionis illius dies iudicii non ueniat, scire omnibus licet. Post quantum uero tempus consummate eiusdem persecutionis uenturus sit, nemini prorsus scire conceditur. Denique Daniel propheta, qui regnum Antichristi M, CCXC diebus futurum describit, ita concludit: Beatus qui exspectat et peruenit ad dies M, CCCXXXu. Quod Hieronymus ita exponit: »Beatus, inquit, qui, interfecto Antichristo, supra M, CCXC dies, id est, tres semis annos, dies quadraginta quinque prestolatur, quibus est Dominus  atque Saluator in sua maiestate uenturus. Quare autem post interfectionem Antichristi quadraginta quinque dierum silentium sit, diuine scientie est, nisi forte dicamus: Dilatio regni sanctorum patientie probatio est.«



CAPUT LXX. De die iudicii.

Adueniet autem dies Domini sicut fur, quia, sicut ipse testatur, nescimus quando ueniat Dominus, sero, an media nocte, an galli cantum, an mane, in quo celi, inquit, magno impetu transient, elementa uero a calore soluentur. Qui autem sint celi qui transient, paulo superius docet idem apostolus Petrus dicens: Celi erant prius, et terra de aqua, et per aquam consistens uerbo Dei, per que ille tunc mundus periit. Celi  autem qui nunc sunt et terra, eodem uerbo repositi sunt, igni reseruati in die iudicii. Non ergo firmamentum celi, in quo sidera fixa circumeunt, non celum ethereum, hoc est, inane illud maximum a celo sidereo usque ad era turbulentum, in quo puro et quieto, diurneque lucis semper pleno, errantia septem sidera uaga ferri creduntur, sed celum hoc ereum, id est, terre proximum, a quo aues celi, quod in eo uolent, appellantur, quod aqua quondam diluuii, deletis terrestribus, transcendendo perdidit, hoc ignis extremi iudicii eiusdem mensure spacio procrescens occupando disperdet. Nec sola hec beati Petri sententia, qua illos dicit celos igne iudicii perdendos, qui aqua diluuii perierant, testatur sidereum celum igne illo, quamuis maximo, non  esse tangendum, sed etiam Domini sermo qui dicit: Statim autem post tribulationem dierum illorum sol obscurabitur, et luna non dabit lumen suum, et stelle cadent de celo. Neque enim sol obscurari, luna suo lumine priuari, stelle poterunt cadere de celo, si celum ipsum, locus uidelicet eorum, igne uoratum transibit. Nunc autem celum quidem ereum igne marcescet, sidereum manebit illesum. Porro sidera obscurabuntur non suo lumine uacuata, sed maioris ui luminis ad aduentum superni iudicis, ne uideantur obtecta, quod in hac uita lunam stellasque omnes a potiore lumine solis interdiu pati cunctis in promptu est. Cum autem, peracto iudicio, fuerit celum nouum, et terra noua, id est, non alia pro aliis, sed hec ipsa per ignem innouata, et quasi quadam resurrectionis  uirtute glorificata claruerint, tunc, ut Esaias predixit, erit lux lune sicut lux solis, et lux solis septempliciter sicut lux septem dierum. Quod autem Ioannes in Apocalypsi cum dixisset: uidi celum nouum, et terram nouam, primum enim celum et prima terra abierunt, adiunxit atque ait: Et mare iam non est, utrum maximo illo ardore siccetur mare, an et ipsum uertatur in melius non facile patet. Celum quippe nouum, et terram nouam, non autem et mare nouum uspiam legimus futurum. Nam et typice potest intelligi quod dictum est, et mare iam non est, quia iam tunc non erit hoc seculum uita mortalium, turbulentum, quod sepissime in Scripturis maris nomine figuratur. Ubi autem ipsum extremi et uniuersalis iudicii sit discrimen habendum, inter multos  sepe queritur. Constat namque, quia cum, descendente ad iudicium Domino, in ictu oculi fuerit omnium resurrectio celebrata mortuorum, sancti confestim rapiantur obuiam illi in era. Hoc enim Apostolus intelligitur indicare, cum ait: Quoniam ipse Dominus in iussu et in uoce archangeli, et in tuba Dei descendet de celo, et mortui qui in Christo sunt, resurgent primi; deinde nos qui uiuimus, qui relinquimur, simul rapiemur cum illis in nubibus obuiam Domino in era. Utrum autem et reprobi tunc sublimius a terra leuentur obuiam iudici uenturo, an meritis peccatorum ita pregrauentur, ut, quamuis immortalia corpora habentes, ad altiora nequeant eleuari, et presidente ad iudicandum Domino, sancti in sublimi a dextris eius, ipsi autem in inferioribus  adsistant a sinistris, tunc potius apparebit. Si uero tunc ignis ille maximus et altissimus uniuerse terre superficiem operit, et resuscitati a mortuis iniusti nequeunt in sublime raptari, constat eos ut pote in terra positos igni circumdatos iudicis exspectare sententiam; sed an illo urantur qui non per illum castigandi, sed eterno potius sunt igne damnandi, quis preiudicare audeat? Namque aliquos electorum eo purgari a leuioribus quibusdam admissis, et beatus Augustinus, in libro de Ciuitate Dei uigesimo, ex prophetarum dictis intelligit, et sanctus papa Gregorius, in Homeliis Euangelii, exponens illud Psalmographi: Ignis in conspectu eius ardebit, et in circuiti eius tempestas ualida: »districtionem quippe, inquit, tante iustitie, tempestas ignisque comitantur,  quia tempestas examinat quos ignis exurat.« Satis autem clarum est, quia, raptis ad uocem tube obuiam Domino in era perfectis seruis illius conflagratio mundana non noceat, si trium puerorum mortalia adhuc corpora circumpositus camini ignis tangere nequiuit. uerum in his omnibus utilius est cuique castum se districti iudicis prebere conspectibus, quam de iudicii illius modo locoue discutere. Sane quod Apostolus cum dixisset: Rapiemur cum illis in nubibus obuiam Domino in era, subdit dicens: Et sic semper cum Domino erimus, non sic accipiendum est, tanquam in ere nos dixerit semper cum Domino esse mansuros, quia nec ipse ibi utique manebit, quia ueniens transiturus est. uenienti quippe ibitur obuiam, non manenti, sed ita cum Domino  erimus, id est, sic erimus habentes corpora sempiterna ubicunque cum illo fuerimus.



CAPUT LXXI. De septima et octaua etate seculi futuri.

Et hec est octaua illa etas semper amanda, speranda, suspiranda fidelibus, quando eorum animas Christus, incorruptibilium corporum munere donatas, ad perceptionem regni celestis contemplationemque diuine sue maiestatis inducat: non auferens gloriam quam, exute corporibus, a sue quoque egressionis tempore beata in requie perceperant, sed maiore illas gloria etiam corporum redditorum accumulans; in cuius continuate et non interrupte beatitudinis typum Moses cum sex illos dies primos,  quibus factus est mundus, a luce et mane inchoatos, ad uesperum terminatos dixisset, in septimo, quo requieuit Deus ab operibus suis, solius mane, non autem et uespere fecit mentionem. Sed cuncta que de eo commemoranda putauit, eterne requiei et benedictionis luce conclusit. Quia, sicut et supra meminimus, cuncte huius seculi etates sex, in quibus iusti, Domino cooperante, bonis operibus insistunt, ita sunt superna ordinatione disposite, ut, in primordiis suis singule aliquid letarum rerum habentes, non paruis erumnarum tenebris, pressurarumque consumantur. Requies uero animarum, quam pro bonis operibus in futuro seculo percipiunt, nulla unquam cure alicuius anxietate turbata deficiet, sed ubi tempus iudicii et resurrectionis aduenerit, gloriosiore  perpetue beatitudinis perfectione complebitur. Comparatur iis etatibus sacratissimum dominice passionis, sepulture et resurrectionis tempus. Legimus enim, scribente Euangelista Iohanne, quia Christus ante sex dies pasche uenit Bethaniam, ubi deuote mulieris officio Iudas offensus, prodidit eum sacerdotum principibus. In crastinum autem ipse ueniens in asino Hierosolymam, cum turba Deo laudes canentium, per continuos quinque dies insidiosis eorum questionibus appetitus, sexta demum die crucifixus est, septima requieuit in sepulcro, octaua autem, id est, una Sabbati, resurrexit a mortuis. Quia, preteritis quinque mundi huius etatibus, sancti nunquam reproborum insidias et odia pati cessarunt. At in sexta, quam Dominus sua incarnatione confirmare in  fide, sua passione redimere ab inferis, sua resurrectione et ascensione ad spem et dilectionem regni celestis accendere dignatus est, eximior beatorum martyrum uirtus atrociora ab infidelibus persecutionum bella tolerauit. Sed hec tanto fortius uicere, quanto certius nouere pro illo se pati, qui secum passo prius latroni, sed tunc confessori, promisit: Hodie mecum eris in paradiso. Que beatissima paradisi requies, quia non alium finem quam glorifice resurrectionis habet initium, hoc significare uolens euangelista Mattheus, cum Dominum sexta feria passum, et sabbato sepultum esse scripsisset, dicturus de resurretione, sic incipit: uespere autem Sabbati, que lucescit in prima Sabbati, uenit Maria Magdalene et altera Maria uidere sepulcrum. uesperam quippe sabbati,  quo Dominus in sepulcro quieuit, non in noctem tenebrescere, sed lucescere dicit in una Sabbati, quia uidelicet idem eius sepulcrum non corruptione suscepti corporis attaminandum, sed, sicut Isaias ait: Et erit sepulcrum eius gloriosum, cito resurrectionis erat uirtute sublimandum, quia nostrarum quoque requies post exuta corpora animarum non aliquibus  angorum est obscuranda tenebris, sed solis uere et perpetue lucis suscipienda et accumulanda in fine muneribus. Hec est magna illa et singularis octaua pro qua sextus et undecimus Psalmi scribuntur, cuius et uerba dierum ita recordantur. Porro Matathias, et Heliphalu, et alii Leuitarum, in citharis pro octaua canebant epinicion, id est, uictori Domino in perpetuum uenture Ogdoadis, atque iudicii laudes canebant. Epinicion quippe triumphum, palmamque significat. uel de resurrectionis Christi mysterio prophetabant, que merito singularis et magna uocatur octaua, quia omnis labentis seculi dies octaua ita est post septimum Sabbati octaua, ut ipsa sit etiam prima septimane sequentis. Quomodo autem prima totius seculi dies ita fuit prima, ut non haberet aliquos  uII precedentes quibus esset octaua, et ideo singulariter prima est, ita singulariter non solum magna, sed et octaua est dies future resurrectionis, quia sic post septimam Sabbati proximi uentura est octaua, ut non aliquos habeat dies sequentes, quibus possit fieri prima, sed ipsa una maneat celesti luce perennis Unde bene propheta uisionem huius diei sitiens, unam eam uocat dicens: Quia melior est dies una in atriis tuis super millia. Cum ergo octauam in Scripturis legimus, sciamus mystice et diem et etatem posse intelligi, quia et Dominus octaua die, id est, post septimam Sabbati resurrexit a mortuis. Et nos non solum post septem uolubilis huius seculi dies, sed etiam post sepe memoratas septem etates in octaua etate simul et die resurgemus. Que uite  dies in se quidem ipsa mansit semper, manet et manebit eterna, sed nobis tunc incipiet, cum ad eam uidendam meruerimus intrare, ubi quo actu occupentur sancti, perfecta spiritus et carnis immortalitate renouati, testatur Psalmista, qui Deo per laudem amoris canit: Beati qui habitant in domo tua, Domine, in seculum seculi laudabunt te. Quo uisu delectentur, idem consequenter exponit: Et enim benedictionem dabit, qui legem dedit, ambulabunt de uirtute in uirtutem, uidebitur Deus deorum in Sion. Quales ad hanc uenire possint, ipse qui est uia, ueritas et uita, testatur Dominus: Beati mundo corde, quoniam ipsi Deum uidebunt. Ergo noster libellus de uolubili ac fluctiuago temporum lapsu descriptus, opportunum de eterna stabilitate ac stabili eternitate  habeat finem. Quem, rogo, si qui lectione dignum rati fuerint, me suis in precibus Domino commendent, piaque apud Deum et proximos, quantum ualent, agant industria, ut, post temporales celestium actionum sudores, eternam cuncti celestium premiorum mereamur accipere palmam.





DE RATIONE COMPUTI LIBER.



CAPUT PRIMUM.---De tempore.


Interrogatio. Unde dicta sunt tempora?---Responsio. Tempora sunt dicta a temperamento, quia uniuscuiusque illorum spatium separatim temperatum sit. Seu quia momentis, horis, diebus, mensibus, annis, seculisque et etatibus, omnia mortalis uite curricula temperentur.

Interrog. Quot modis ratio computus discretus  est?---Resp. Tribus: ait enim, natura, aut consuetudine, aut auctoritate decurrit.

Interrog. Auctoritate quomodo?---Resp. Auctoritas bifarie diuisa est: humana scilicet ratione et diuina.

Interrog. Humana quomodo?---Resp. Ut sunt olympiades quatuor annorum, nundine octo dierum, indictiones quindecim annorum.

Interrog. Diuina quomodo?---Resp. Item septima die sabbatum agi septimo a rurali opere uetari. Quinquagesimum annum, iubileum uocari.

Interrog. Consuetudine quomodo?---Resp. Humana consuetudine firmatum est, ut mensis triginta diebus putaretur, cum hoc nec solis nec lune cursui conueniat. Siquidem lunam duodecim horis minus,  cum salua ratione saltus, solem uero decem horis et dimidia plus, qui solertius exquisierunt testantur.

Interrog. Natura quomodo?---Resp. Natura duce repertum est solis annum trecentis sexaginta quinque diebus et quadrante confici. Lune uero annum, si communis, trecentis quinquaginta quatuor: si Embolismus, trecentis octoginta quatuor diebus, terminari. Totumque lune cursum decemnouennali circulo comprehendi. Et errantia sidera suis queque spatiis zodiaco circulo circumferri.



CAP. II.---De hora.

Interrog. Hora quid est?---Resp. Hora est duodecima pars diei. Si quidem duodecim hore diem complent, Domino attestante, qui ait: Nonne tredecim  hore sunt diei? si quis ambulauerit in die, non offendit. Ubi quamuis allegorice, se diem, discipulos uero, quia se illustrandi fuerant, horas appellauerat; solo tamen humane computationis ordine numerum diffiniuit horarum. uerum notandum est quia si omnes anni dies decem duodenis horis computentur, estiuos necesse est dies longioribus, brumales uero breuionibus horis includi. Si uero horas equiparare, hoc est equinodiales habere uolumus, brumali diei nichilominus pauciores, et estiuo necesse est ut plures tribuamus.

Interrog. Hora quot punctos recipit?---Resp. Quatuor: et in quibusdam lune computatis, quinque et decem ninutas, quindecim partes, et quadraginta momenta.

 Interrog. Sunt he diuisiones temporum naturales, an non?---Resp. Non, sed condictiue. Nam cum calculatoribus necesse esset, uel diem in duodecim horas, uel horam in quatuordecim, aut in decem, uel quindecim, aut in quadraginta, aut in alias quaslibet minores maioresque distribuere particulas, quesierunt sibi uocabula quibus id quod uocabant nuncuparent, ut alterutrum dignoscere possent.

 Interrog. Hora unde dicta est?---Resp. Hora dicta est, eo quod certi temporis ora, id est terminus sit. Sed et uestimentorum et fluuiorum maris quoque fines oras uocitare solemus. Punctus uero a paruo puncti transcenso qui fit in horologio. Minuta autem a maiore interuallo uocantes partes, a partitione circuli zodiaci, quem tricenis diebus per menses singulos findant. Porro momenta, a motu siderum celeberrimo nuncupantes, dum aliquid sibi breuissimis in spatiis cedere aut succedere sentitur. Minimum autem omnium, et quod nulla ratione diuidi potest tempus, atomum Grece, hoc est indiuisibile, nominant.



CAP. III.---De die.

 Interrog. Dies quid est?---Resp. Aer sole illustratus.

Interrog. Unde sumpsit nomen?---Resp. Dies inde dictus est eo quod tenebras a luce disiungat ac diuidat.

Interrog. Dixisti diem esse erem a sole illustratum, cum principio creaturarum legimus tres esse dies ante solem conditum.---Resp. uerum est, in primordio creaturarum tenebre erant super faciem abyssi. Dixitque Deus: Fiat lux, et facta est lux, et uocauit Deus lucem diem. Igiturque lux ab oriente emersa, fugatis tenebris, latitudineque sui fulgoris totam terram equaliter perfulsit. Primos ternos dies oriendo occidendoque uelut sol terminauit; de qua luce luminaria formata esse creduntur.

 Interrog. Quid a solari luce distabat?---Resp. Hoc quod caloris fetu carebat.

Interrog. Diffinitio diei quot modis diuiditur?---Resp. Bifarie, hoc est uulgariter, et proprie.

Interrog. uulgariter quomodo?---Resp. uulgus namque omnem abusiue solis presentiam super terram appellat

Interrog. Proprie qualiter?---Resp. Proprie autem et naturaliter, dies uiginti quatuor horis, id est, circuitu solis totum orbem lustrantis impletur, qui secum semper et ubique lumen diurnum circumferens spatio ereo tam noctu sub terras, quam supra terras in die creditur exaltari.

Interrog. Da amborum auctoritatem.---Resp. Dominus in Euangelio diem uulgarem diffiniuit dicens:  Nonne duodecim hore sunt diei? Moyses autem proprium ita descripsit, dicens: Et factum est uespere et factum est mane dies unus. Quem Hebrei et Chaldei persequentes iuxta prime conditionis ordinem, diei cursum a mane usque ad mane diducunt, umbrarum uidelicet tempus luci supponentes: at contra Aegyptii ab occasu ad occasum. Porro Romani a medio noctis in medium umbre. Et Athenienses a meridie in meridiem dies suos maluerunt computare. Diuina autem auctoritas a mane usque ad mane, unum diem in Genesi appellat. Sed Domino resurgente, eadem in Euangelio, totius diei tempus a uespera sanxit uesperam, ut hominem de luce lapsum in tenebras, et deinceps e tenebris redire ad lucem significaret. Ubi primus seculi dies sit, hoc  requiro. Principium seculi et conditionis mundi secundum Aegyptios, quibus Abraham a Chaldeis edoctus astrologiam aduexit, Xu Kalend. Aprilis die contigisse fertur, eo quod die zodiaci initium exstitisse, atque iuxta zodiaci diuisionem eo die facta est lux, quo sol Arietis signum, reuertens ad exordium, ingrediebatur. Qui quarto die conditionis, uidelicet XII Kalendarum supradictarum incipiente, creatus est, quique pari spatio diuidens lucem et tenebras sua presentia absentiaque uernale equinoctium eo die fecit cuius diei initio tunc eum celi locum Oriens cepit, quem astrologi quartam partem Arietis esse dicunt. Eumque post 365 dies et sex horas rediens, propter istas horas anno sequenti meridiem faciens, uernale equinoctium intrauit tertio uespere, quarto,  medio noctis, quinto, rursus mane, sicut primo occurrit. In qua die inuenitur sol non solum primam signi partem conscendisse, uerum et quadrantem iam in ea die habere, ipsa est per naturam caput signiferi, duodecim signa que particule nominantur, initium habere et terminum. Anatolius refert ibi quadrantem dici, ibi saltum incipere ac finiri: ibi annum magnum, hoc est planetarum cursum, exordium finemque sortiri. Luna eiusdem diei uespere plena orientis a medio apparens, quartam libre partem, que est equinoctium autumnale, tenuit, initiumque paschale suo exitu consecrauit. Neque alia seruandi Pascha est regula, quia ut equinoctium uernale plenilunio succedente perficiatur; at si uel una die plenitudo lune processerit, equinoctium iam  non prima mensis, sed ultimi, luna putetur. Itaque non ab re est, quia tunc sol non primi, neque secundi uel tertii diei, sed quarti habet potestatem. Luna uero illuminata ab eo, cum stellis tandem ad uesperum noctis potestatem accipit. Sed uerus ille sol qui est Christus, decurso tempore ante legem legalique atque prophetali gratia per se incipiente, nobis ortus est, sueque lumine gratie corpus Ecclesie quosque uirium preueniens illuminauit. Quia plenilunium Pasche ante equinoctium fieri non potest. Ut nostrum Pascha equinoctiali solis exortu, cuncta uidelicet tenebrarum offendicula uincentis, nos uestre deuotionis plenilunio subsequente celebremus.



CAP. Iu.---De nocte.


Interrog. Unde dicta est nox?---Resp. Nox dicta est eo quod noceat aspectibus uel negotiis humanis, siue quia in ea fures latronesque nocendi aliis occasionem nanciscantur.

Interrog. Nox quid est?---Resp. Nox est solis absentia, terrarum umbra conditi, donec ab occasii redeat ad exortum, quam a natura eius peta describens:

   Ruit Oceano nox
Inuoluens umbra magna terramque polumque;
et Salomon sacris litteris expressit, qui pascit inter lilia, donec aspiret dies, et inclinentur umbre. Eleganti utique sensu decessionem noctis, inclinationem  appellat umbrarum. Sed et ista umbra que ad sidera usque uidetur extendere, noctis natura est, et lunam aliquando plus ceteris sideribus. Interim obscurat, ut sui luminis defectu impartiatur, quia ad infima planetarum currit, superiora tamen spatia uel suo uel siderum semper lumine fulgescunt. Sed et luna cum infimas sui cursus absides plena adierit, nonnunquam umbra memorata obfuscari solet, donec centrum egressa rursus a sole cernatur. uerum ne hoc omni plenilunio patiatur, latitudo, que duodecim partium est diuersarum, absidum altitudinem habere dicetur.

Interrog. Quot sunt que umbram efficiunt?---Resp. Tria quedam, scilicet lux, corpus, locus obscuratus.

 Interrog. Qualiter?---Resp. Lux si corpori par est, equalis est ei et umbra; si corpus maius, augetur et umbra; si exilius, minuetur et umbra. Sol autem terra maior esse dicitur, quamuis longinquitate modicus uidetur. Atque ideo noctis umbram, quia sensim decrescit, deficere, priusquam ethera pertingat, sicque ad eris etherisque confinium, acuminatis instar pyramidum tenebris, philosophi umbram terre exaltari dicunt.

Interrog. In quot partes diuiditur nox?---Resp. In septem.

Interrog. Que?---Resp. Crepusculum, uespertinum, conticinium, intempestum, gallicinium, matutinum, diluculum. Crepusculum est dubia lux, nam crepusculum dubium dicimus, hoc est inter lucem et  tenebras. uesperum apparente stella eiusdem nominis, de qua peta:

Ante diem clauso componit uesper Olympo.
Conticinium, quando omnia conticescunt, id est, silent. Intempestum, media nox, quando omnibus sopore quietis nichil operandi tempus est. Gallicinium, quando galli cantum leuant. Matutinum, inter abscessum tenebrarum et aurore aduentum. Diluculum, quasi iam incipiens parua diei lux, hec aurora est, pertingens usque ad solis exortum.



CAP. u.---De hebdomada et septem planetis.

Interrog. Unde dicta est hebdomada?---Resp. Hebdomada a septenario numero nomen accepit. Quia et Romani septimanam a septem diebus appellant.  Manus enim apud ueteres, dies a puritate dicitur.

Interrog. Quomodo a populo Dei computabatur?---Resp. Antiquitus a populo Dei ita computabatur: prima sabbati, uel una sabbati, siue sabbatorum; secunda sabbati, tertia sabbati, quarta sabbati, quinta sabbati, sexta sabbati, uel sabbato. Non quia omnes sabbatorum, hoc est requietionum dies esse non potuerint, sed quia a requietionum die que suo nomine et cultu singularis excellebat, prima uel secunda, uel tertia, siue cetere suo queque censerentur ex ordine.

Interrog. Quomodo computabant gentiles hebdomadam?---Resp. uerum gentiles cum obseruationem a populo Isrel hebdomadis ediscerent: Primam uidelicet  Soli, secundam Lune, tertiam Marti, quartam Mercurio, quintam Ioui, sextam ueneri, septimam Saturno dicantes. Eisdem monstris suos dies quibus et errantia sidera consecrantes, tametsi diuerso ordine computantes.

Interrog. Quid se ex his habere estimantes?---Resp. Aestimabant enim se a sole spiritum habere, a luna corpus, a Marte feruorem, a Mercurio sapientiam et uerbum, a Ioue temperantiam, a uenere uoluptatem, a Saturno tarditatem.

Interrog. Rogo ut iuxta estimationem tuam effectum earum mihi edisseras.---Resp. Puto quod sol in medio planetarum positus, totum mundum spiritus instar calefacere et quasi uiuificare uidetur, Ecclesiaste attestante qui ait: Gyrans gyrando uadit spiritus,  et in circulos suos reuertitur. Luna autem per humorum ministerium incrementum corporibus suggerit cunctis. Martis stella, ut puta soli proxima, colore simul et natura est feruens. Mercurius perpetuo circa solem discurrendo, quasi exhausta sapientie luce radiari putabatur. Iupiter frigore Saturni et ardore Martis hinc inde temperatur. uenus luminis uenustate quam ex solis uicinitate percipit, suo cernentes allicit aspectu. Saturnus eo tardior ceteris planetis, quo et superior incedit.

Interrog. Quot annis uel diebus uniuscuiusque cursus impleri uidetur?---Resp. Saturnus triginta annis signiferum implet, inde Iupiter duodecim annis. Tertius Mars duobus annis. Quartus sol trecentis quinquaginta quinque et quadrante infra solem, uenusque  et Lucifer et uesper trecentorum et septem diebus, a sole nunquam absistens partibus sex et quadraginta, longius proximum illi Mercurii sidus nouem diebus ociore ambitu, modo ante solis ortum, modo post eius occasum splendens, nunquam ab eo uiginti duabus partibus remotior. Nouissima luna uiginti septem diebus, et quatuor horis signiferum conficit.

Interrog. Quare ante dixisti tum et diuerso ordine computantes?---Resp. Quia hec erat stultitia gentilium, falsa ratiocinatione subnixa, qui quasi iure primam diem soli, quia maximum est luminare, secundam lune, quia secundum luminare se consectari putabant. De inordinata alternatione a tertia dici primam a sole stellam, quarte primam a luna,  quinte secundam a sole, sexte secundam a luna, septime tertiam a sole preponebant.

Interrog. Hebdomada apud Grecos et Romanos quomodo peragitur?---Resp. Septem dierum cursu.

Interrog. Apud Hebreos quomodo?---Resp. Septem annorum cursu peragitur. Declarat autem hoc Daniel de septuaginta hebdomadibus.

Interrog. Quot feriis constat hebdomada?---Resp. Septem scilicet.

Interrog. Feria unde dicta est?---Resp. Feria a fando dicta, quasi feria, eo quod in creatione mundi, Deus Fiat dixit per singulos dies.

Interrog. Quis primus ferias habere edocuit?---Resp. Syluester papa clerum ferias habere instituit,  cui Deo soli uacanti nunquam militiam uel negotiationem liceat exercere mundanam, dicente Psalmographo, uacate et uidete quod ego sum. Et prima quidem die, quia et lux in principio facta est, et Christi resurrectio celebrata, Dominicam nuncupauit. Quod illi nomen primis Ecclesie temporibus fuisse inditum, testatur Ioannes, qui dicit in Apocalypsi: Fui in spiritu in die Dominico. Deinde secundam feriam, tertiam et quartam et quintam et sextam de suo denectens. Sabbatum ex uetere Scriptura retinuit, nichil ueritus grammaticorum ferulas, qui sicut Kalendas, Nonas et Idus, ita etiam et ferias plurali tantum numero proferendas esse decurrunt.



CAP. uI.---De mensibus.

 Interrog. Unde dicti sunt menses?---Resp. Menses dicti a mensura, quia quisque eorum mensuratur. Sed melius a luna, que Greco sermone mene uocatur. Unde apud eos menese menses appellantur. Quam Hebrea quoque lingua etymologiam seruare uidetur. In eo quod iehsu filius Syrach, qui itaque Hebraice scripsit loquens ait, mensis secundum nomen est eius.

Interrog. Quomodo antiqui suos menses computabant?---Resp. Antiqui, menses suos non a solis, sed a lune cursu computare solebant; unde quoties in Scriptura sacra, siue in lege seruante legem, quota die mensis quid factum dictumue sit indicatur. Non aliud quam luna etas significatur. A qua semper Hebrei, quibus credita sunt eloquia Dei, antiquo Patrum  more menses obseruare non cessant. Primum mensem nouorum, qui Pasche ceremoniis sacratus est Nisan appellantes, qui propter multiuagum lune discursum, nunc in Martium mensem, nunc incidit in Aprilem, nunc aliquot dies Maii mensis occupat. Sed rectius Aprili deputatur, quia semper in ipso uel incipit, uel finit, uel totus includitur: ea duntaxat regula obseruata, ut que quindecima post equinoctium luna exstiterit, primum sequentis anni mensem faciat, que uero ante nouissimum procedentis. Sic per ordinem duodecim menses lunares computant, quos propter lune circulum qui uiginti nouem diebus, semis stat tricenis, unde tricenisque diebus alternantes. Secundo demum uel tertio anno exacto, mensem superfluum qui ex annuis undecim epactarum diebus  confici solet, intercalent, chorus et pretexatus hanc esse causam dixerunt.



CAP. uII.---De mensibus Romanorum.

Interrog. Quare tam diuerse longitudinis habeantur?---Resp. Romulus cum ingenio acri sed agresti statum proprie ordinaret imperii, initium mensis ex illo sumebat die quo nouam lunam contigisset uideri. Quia non continuo euenit ut eo die semper appareat, sed modo tardius, modo celerius, ex certis causis uideri solet, contigit ut cum tardius apparuit, precedenti mensi plures dies, at cum celerius pauciores darentur, et singu is quibusque mensibus perpetuam numeri legem primi casus adduxit, sicque factum est  ut alii triginta, alii triginta unum, sortirentur dies.

Interrog. Quomodo menses suos uocauit.---Resp. Primum mensem Romulus Marti, cuius se filium esse uoluit, dicauit, eo quod eo mense constet Iunonem Martem peperisse in Phrygia. Quem mensem anni principium aliquando fuisse, uel ex hoc maxime probatur, quia ex eo septimus, octauus, nonus et decimus inditum antiquitus a numero nomen usque hodie appellant. Secundum mensem appellauit Aprilem quasi aperilem. In eo quod in illo remotis nubibus, pruinis ac tempestatibus hibernis, celum, terra et mare, nautis, agricolis et horoscopis aperiatur. Arbores quoque et herbe in germen, sed et animantia quoque in prolem se aperire incipiant. Maium tertium, quartum Iunium posuit maiorum ac iuniorum,  in quos diuisit populum, ut altera pars armis, altera consilio rempublicam tueretur. Contendunt alii Maium Mercurii matrem Maio nomen dedisse, hinc maxime probantes quia hoc mense mercatores omnes Maie Mercurioque pariter sacrificabant. Iunius mensis aut ut ex parte populi  nominatur, aut, ut Cingius arb tratur, Iunonius apud Latinos antea uocabatur, et hec appellatio mensis apud maiores diu permansit, sed detritis quibusdam postea litteris, ex Iunonio dictus est Iunius. Nam et edes Iunoni Monete Kalendis Iuniis dicate sunt. Iulius mensis Quintilis, quod a numero sumpserat, etiam post prepositos Martio duos menses seruauit. Sed post in honorem Iulii Cesaris Iulius uocatus est mensis, quartum Idus Quintilis procreatus sit. Augustus  mensis Sextilis antea uocabatur, donec honor Augusti daretur ex senatusconsulto. Eo quod ipse die primo huius mensis, Antonium et Cleopatram superauerat, et imperium populi Romani firmauerat. September mensis, October, Nouember et December, principalem sui retinent appellationem, significantes nomine quoti a uerno mense, id est Martio, uel quia imbres in eis immineant. Hec Romuli fuit annua ordinata dimensio, qui annum decem mensium, dierum uero trecentorum et quatuor, habendum esse constituit, mensesque ita disposuit ut quatuor ex his, Martius, Maius, Quintilis, October, tricenos singulos, sex uero reliqui tricenos habent dies, qui hodie quintanas habent nonas, ceteri septimanas autem habentibus ab Idibus reuertebantur Kalende ad diem decimumseptimum,  uerum habentibus quintanas ad decimum octauum remeabat initium Kalendarum. Sed cum hic numerus, neque solis cursui, neque rationibus lune conueniret, nonnunquam usu ueniebat ut frigus anni estiuis mensibus, et eius calor hiemalibus proueniret. Quod ubi contigisset tantum dierum sine ullo mensis nomine patiebantur absumi, quantum ad id anni tempus adduceret qui celi habitus instanti mense aptus inueniretur.

Interrog. Quis postea augmentum anni addidit?---Resp. Numa secutus quinquaginta dies addidit, ut in trecentis quinquaginta quatuor diebus, quibus duodecim menses lune cursus confici credidit, annus extenderetur; atque quinquaginta diebus a se additis, alios sex retractos illis sex mensibus, qui  triginta habebant dies, id est de singulis singulos, factusque quinquaginta, et sex dies in duos nouos menses pari ratione diuisit: de duobus priorem Ianuarium nuncupauit, primumque anni esse uoluit, tanquam bicipitis diem mensem respicientem transacti finem futurique principia. Quidam autumant Ianuarium nuncupatum ex eo quod limes et ianua sit anni. Secundum mensem Numa dicauit Februo, id est Plutoni, qui lustrationum parens esse credebatur. Lustrarique eo mense ciuitatem necesse erat. Quam consuetudinem, modo uersa uice in melius, Christiana religio eodem mensis die seruat. Uniuersa plebs sacra ministeria beate Marie offerentes modula, cum sacerdotes ministrique cereos in manibus ardentes gestant. Paulo post Numa in honorem imparis  numeri unum adiecit diem, quem Ianuario dedit, ut tam in anno quam in mensibus singulis, preter unum Februarium impar numerus seruaretur, quasi inferus et diminutioni impar numerus conueniret.

Interrog. Quis primus Latinorum ad numerum solis annum instituit?---Resp. Caius Iulius Cesar, imitatus Aegyptios ad numerum solis annum, sicut hodie seruatur, instituit; decem uidelicet dies obseruationi ueteri superadiiciens, ut annum trecenti sexaginta quinque dies, quibus ipse zodiacum lustrat, efficerent.

Interrog. Quis primus eorum quadrantem anno imposuit, uel qui bissexti nomen dedit?---Resp. Ipse predictus Cesar, ne quadrans deesset, statuit ut quarto anno sacerdotes qui curabant mensibus ac  diebus unum intercalarent diem. Eo scilicet mense ac loco quo et apud ueteres mensis intercalabatur, id est ante quinque ultimos mensis Februarii dies, idque bissextum censuit nominandum. Omni autem intercalationi mensis Februarii deputatus est, quomodo si ultimus anni erat, quod etiam ipsum de Grecorum imitatione faciebant. Nam illi ultimo anni sui mense superfluos interserebant dies. uerum una re a Grecis differebant. Nam illi confecto ultimo mense, Romani in confecto Februarii, sed per uigesimum et tertium diem eius intercalabant, terminalibus scilicet iam peractis, deinde reliquos Februarii mensis, qui erat quintus post intercalationem subiungebant. Credo ueteri religioni suo more ut Februarium omnino Martius sequeretur.

 Interrog. Quare sexto Kalendas Martii intercalatur?---Resp. Ob hoc autem bissexti diem in mense Februario placuit intercalare Romanis, quia hic breuior ceteris, et extremus anni mensis erat. uerum ideo nondum expleto eo, quemadmodum Aegyptii et Greci de cursu totius circulo facere uolebant, ne omnino decisa sua lege ueteri, initium Martii mensis a Februarii fine seiungerent. Ideo non sextum Kalendarum Martiarum diem, quia Deum Terminum colentes, Terminalia sacra que uigesimo tertio mensis eiusdem die semel instituerat, in aliam diem mutare prorsus non dubitabant. Sed his rite celebratis unum quadrantis diem interponebant.



CAP. uIII.

 Interrog. De Calendis, Nonis et Idibus, rogo ut edisseras nobis.---Resp. Priscis temporibus pontifici minori hec prouidentia delegabatur, ut noue lune primum obseruaret aspectum, uisumque regi sacrificulo nuntiaret. Itaque sacrificio a rege et minore pontifice celebrato, idem pontifex calata, id est uocata, in Capitolium plebe iuxta curiam Calabram, que case Romuli proxima est, quot numero dies a Kalendis ad Nonas superessent pronuntiabat, et quintanas quidem dicto quinquies uerbo calo, septimanas repetito, septies predicabat.

Interrog. uerbum calo quid interpretatur?---Resp. uerbum calo Grece, in Latinum sonat uoco. Et hunc diem qui ex his diebus qui calarentur primus esset, placuit Kalendas uocari. Hinc et ipsi curie ad  quam uocabant, calabrum nomen datum, et classi quod omnis in eam uocaretur populus. Ideo autem omnis pontifex numerum dierum, qui ad Nonas superessent calando prodebat. Quia post nonam lunam oportebat Nonarum die populares qui in agris essent confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc existimant dictas quasi noue initium obseruationis, uel quia ab eo die semper ad Idus nouem dies putarentur.

Interrog. Idus unde dicte sunt?---Resp. Porro Idus uocari placuit diem qui diuisit mensem. Iduare enim et rustica lingua diuidere est, unde uidua quasi ualde diuisa. Nonnullis placet Idus dictas uocabulo Greco a specie, quia apud illos idea uocatur, quod  ea die plenam speciem demonstret.

Interrog. Quando in Scriptura sancta Kalendas legimus, quomodo intelligendum est?---Resp. Quoties in Scriptura sacra Kalendas legimus, nichil aliud intelligendum est quam ortum nouum lune. Iuxta illud, numerum in Kalendis hic, id est in mensium exordiis offeretis holocausta Domino. Quia nimirum Hebrei non alia mensium exordia quam nouilunia norunt. Sed et Greci et Aegyptii nullam in suis mensibus Kalendarum, Nonarum, Iduum distinctionem obseruant. uerum ab incipiente cuiusque mensis exordio, usque ad terminum eius, crescente simpliciter et inerrabiliter dierum currentium ordine, computando perueniunt, quorum Aegyptii quarto Kalendas Septembris, Greci autem a Kalendis Decembris  suum inchoant annum: Kalende uocationes, None noua obseruatio, Idus diuisio interpretatur.



CAP. IX.---De quatuor temporibus anni.

Interrog. Quot sunt tempora anni?---Resp. Quatuor, quibus sol per tempora anni, celi spatia discurrendo subiectum temperat orbem.

Interrog. Quomodo orbem temperat.---Resp. Hiems enim ut puta longius sole remoto frigidus est et humidus. uer illo super terras redeunte humidum et calidum. Aestas illo desuper feruente calida et sicca. Autumnus illo ad inferiora decidente siccus et frigidus. His igitur amplexantibus se inuicem, cuncta orbis spatia que circa se moderantur, fiunt.

Interrog. Quot sunt elementa principalia?---Resp.  Quatuor.

Interrog. Qualiter distinguuntur?---Resp. Prima, terra namque sicca et frigida. Secunda, aqua frigida et humida. Tertia, er humidus et calidus. Quarta, ignis calidus et siccus. Ideoque hec autumno, illa hiemi, iste ueri, ille comparatur estati.

Interrog. Quomodo hec tempora initiantur?---Resp. Non a principiis mensium initiantur, sed a mediis. Sed et diuersi diuerse ponunt. Isidorus autem Hispalensis episcopus, hiemem nono Kalend. Decemb.; uer octauo Kalend. Martiis. Aestatem octauo Kalend. Iunii; autumnum decimo Kalend. Septembris dixit exortum. Greci autem et Romani, quorum in huiuscemodi disciplinis potius quam Hispanorum auctoritas sequi consueuit, hiemem octauum  Iduum Nouemb.; uer septimum Iduum Februarii; estatem septimum Iduum Maii; autumnum septimum Iduum Augusti inchoare decernunt. Hiemis uidelicet et estatis initia uespertino uel matutino, uergiliarum ortu occasuque signantes. Item ueris et autumni cum Pleiades medio fere die uel nocte oriuntur et occidunt, ponentes ingressum. Denique in libris cosmographicorum authenticis ac nobilissimis, ita eadem tempora ad lineam distinctam reperimus, adnotato et ortu uergiliarum, septimo Iduum Maii, occasu quoque earumdem, septimo Iduum Nouemb. Et Plinius Secundus in libro suo Naturalis Historie eodem modo distinguenda iudicauit.

Interrog. Quare his nominibus hec quatuor tempora uocitentur?---Resp. uer autem uocatur sic,  quia in eo cuncta uernent, id est uirescunt; estas, ab estu, in eo maturandis fructibus datur; autumnus de autumnatione fructuum, qui in eo colliguntur; porro hiems a doctoribus frigus uel sterilitas dicitur.



CAP. X.---De equinoctio uerno.

Interrog. De equinoctio uernali, quod caput esse quatuor mutationum annualium mundi origo docet, ut breuiter edisseras rogo.---Resp. Regula tenet ecclesiastice obseruationis, a Niceno confirmata concilio, ut Pasche dies ab undecimo Aprilis, usque in septimum Kalend. Maii inquiratur. Item catholice institutionis regula precipit ut ante uernalis equinoctii transgressum Pascha celebretur. Qui  ergo octauo Kalend. Aprilis die deputat equinoctium, necesse est idem aut ante equinoctium Pascha celebrari licitum neget. Ipsum quoque Pascha Dominus pridie quam pateretur cum discipulis fecit. Aut octauo Kalendarum Aprilium, non fuisse, aut ante equinoctium fuisse confirmet. Non autem nostri tantum temporis, sed etiam legalis et Mosaica decernit institutio. Non ante transcensum huius equinoctii diem festi Paschalis esse celebrandum, sicut Anatolio attestante euidenter docet, et Iosephus, sicut et eorum antiquiores Agathobulus et Panaiada, qui unus ex illis septuaginta senioribus fuit qui missi fuerant a pontificibus ad Ptolemeum regem, Hebreorum libros interpretaturi in Grecum sermonem, quique multa ex traditionibus Moysis  proponenti regi atque percunctanti responderunt. Ipsi ergo cum questiones Exodi exponerent, dixerunt Pascha non prius esse immolandum, ni hoc equinoctium uernale transiret. Unde nos necesse est obseruandam ueritatis regulam dicamus aperte, et Pascha ante equinoctium tenebrasque deuictas non immolandum, et hoc equinoctium duodecimo Kalendarum Aprilium die ascribendum. Sicut non solum auctoritate paterna, sed et horologica consideratione docemur. Sed et cetera tria tempora in huiusmodi confinia, simili ratione aliquot ante octauum Kalendarum sequentium esse notanda.



CAP. XI.---De annis.

Interrog. Unde dictus est annus?---Resp. Annus  ab innouando cuncta que naturali ordine transierant, uel a circuitu temporis nomen accepit. Quia ueteres annum pro circum ponere solebant, ut Cato dicit in Originalibus oratorum. Annum terminum, id est, circum terminum, et ambire dicitur pro circumire.

Interrog. Quot modis dicuntur anni?---Resp. Est autem annus lunaris, est et solaris, est et errantium discretus stellarum, est et omnium planetarum unus, quem magnum specialiter nuncupant.

Interrog. Lunaris annus quot modis accipitur?---Resp. Quadrifarie. Primus namque cum luna uiginti septem diebus et octo horis zodiacum percurrens, ad signum ex quo egressa est reuertitur. Secundus, duobus diebus et quatuor horis prolixior, qui consuete mensis appellatur, cum solem a quo  noua digressa est uiginti nouem diebus, et duodecim horis exactis, iam defecta repetit. Tertius qui duodecim mensibus huiusmodi, id est, trecentis quinquaginta quatuor diebus expletur, et uocatur communis, eo quod duo sepissime tales pariter currant. Quartus, qui embolismus Grece dicitur, id est superaugmentum, et habet tredecim menses, id est dies trecentos triginta quatuor. Qui uterque apud Hebreos a principio mensis Paschalis incipit, ibidemque finitur. Apud uero Romanos ab incipiente luna mensis Ianuarii sumit initium, ibique terminatur.

Interrog. De solari anno quomodo dicis!---Resp. Solaris annus est cum ad eadem loca siderum rediit, peractis trecentis sexaginta quinque diebus, et sex  horis, id est quadrante totius diei. Que pars quater ducta cogit inter unum diem, quem Romani bissextum uocant, ut ad eumdem circuitum redeatur. Quartus solaris gyri annus, bissextilis, ceteris tribus uno prolixior, a quo confecto sol ad cuncta signorum loca eisdem dierum noctiumque quibus ante quadriennium reuertitur horis. Annus errantium stellarum est, quod illarum quoque zodiaci ambitum lustrat. Annus magnus est, cum omnia simul errantia sidera ad sua queque loca sibi habere recurrant, id est, quingentis triginta duobus annis expletis.

Interrog. Annum ciuilem, id est, solarem, ubi Hebrei, Greci, Aegyptii, Romanique incipiunt?---Resp. Hebrei ab equinoctio uerno, Greci a solstitio, Aegyptii ab autumno, Romani incipiunt a bruma.



CAP. XII.---De signifero circulo et solis luneque cursu.


Zodiacus circulus constat ex duodecim signis, per quem septem sidera errantia currunt, id est Sol, Luna, Mars, Mercurius, Iupiter, uenus, Saturnus. Que quidem signa simul habent partes trecentas sexaginta, singulatim uero triginta. Partes autem zodiaci quotidianos solis in celo debemus sentire progressus. Signa tante sunt magnitudinis, ut non minore quam duarum spatia horarum, uel oriri, uel occidere, uel de loco possint moueri. Singulis tricene partes, ob tricenos dies, quibus a sole lustrantur, ascribuntur decem et semis hore, plus sunt quam plenam partem uiginti quatuor horarum, non reddunt  simul, et computari negliguntur. Attamen et ipse duodecies circumacte, ubi dies quinque, et quadrantem consummauerint. Iam quantum ad tricenas partes addiderint, patebit, completusque solis annus non trecentis solum et quadraginta diebus, sed additis quinque diebus, et quadraginta perficitur. Unde signifer est, trecentis quidem sexaginta quinque partibus latus. Harum duas medias sol et luna omnes peruagari consueuit. Sol trecentis sexaginta quinque diebus et sex horis zodiaci ambitum, luna uiginti septem diebus et octo horis lustrant. Singula autem signa sol triginta diebus, et denis horis ac semisse. Luna autem in binis diebus et semis horis ac besse unius hore perlabitur. Si queris quid besse significet, tanto minus abesse ab integra  hora, quanto octaua ab duodecima, decima a decima quinta, uigesima a trigesima. Tertia parte subtracta, quoties due sole remanent, ipse due partes besse, tertia triens nuncupatur. Errant ergo qui lunam tricenis diebus tantum spatii celestis, quantum trecentis sexaginta solem percurrere dicunt. Cum manifeste ueritas prodat que supra perstrinximus, lunam uiginti septem diebus, et tertia diei parte constat conficere solem: et quantum spatii in uno suo mense lunam, tantum in tredecim sui sol excedere circuitum.



CAP. XIII.---De Bissexto

Interrog. Sunt nonnulli qui facilitate computandi absque labore comprehendant quanta bissexti crescentis  particula per singulos annos, uel menses, uel etiam septimanas et dies, incessanter adimpleatur; nec tamen dicere nouerint qualiter eadem particula crescit, uel que sit causa, queue ratio crementi ipsius, quidue nasceretur erroris infesti, si non ipse dies bissexti suo iuxta morem necessarium intercalaretur in ordine. Hec omnia per rationem declara.---Resp. Bissextus ex quadrantis ratione per quadriennium conficitur. Quadrantem namque solent appellare quartam partem cuius rei libet. uerbi gratia pecunie, temporis, loci, et ideo quarta pars diei qui uiginti quatuor horis cum sua nocte completur, id est hore sex, quadrans consuete uocatur. Quadrantis autem huius, que per quadriennium in diem integrum colligendi, et suo loco  intercalandi est ratio. Quod sol annuum celi ambitum, id est duodecim signa circuli zodiaci notissima, non in trecentis sexaginta quinque diebus, sed superadditis sex horis adimplere cognoscitur. Unde fit ut si, uerbi gratia, nunc equinoctialem celi locum mane oriens intrauerit in hunc, anno sequenti meridie, tertio uespere, quarto media nocte, quinto rursus in exordio diei, ut puta completo diei totius circuitu recurrat. Sicque necessario diem superfluum admoneat ubilibet interponendum, quem Aegyptii anno suo solemniter expleto, id est quarto Kalendarum Septembrium, Romani autem sexto Kalendarum Martiarum die, unde et bissextum uocant intercalare consueuerunt. Quod si quis calculatorum facere trecentis solum ac sexaginta quinque  diebus omnes se annos agere debere putauerint, magnum sibi mox inueniet annui circuitus occurrisse dispendium, ita ut post aliquot annorum uertentium curricula estiuis mensibus uernum tempus, uernis brumale, brumalibus autumnale, autumnalibus estiuum se offendisse peruersus computator horrescat. Si cui sane quod de signifero et celi ambitu paucis diximus, forte habentur incognita, huic uulgari et fortassis compendiosiori et manifestiori ratione satisfacere curauimus, ut qui celi signis pueri in schola non didicit, saltem horologii lineis in terra que necessaria querit apprehendat. Et hic ergo sciat solem morulis suis et tarditate quotidiana quadrantis huius anni, disponente opere Creatoris esse ministrum: quem diligentior inquisitio declarat,  non ad eamdem horologii lineam per trecentos sexaginta quinque dies posse reduci; sed si, uerbi gratia, presenti anno in equinoctio uernali, quod iuxta Aegyptios qui calculatorum tenent palmam, duodecimo Kalendarum Aprilium die solet euenire a medio orientis, surrexerit eodem die post annum aliquanto inferius oriri, et tertio, quarto, quinto anno eamdem diminutionem in tantum numerali sui cursus augeri temperantia, ut nisi dies bissextus, ante trecentos iuxta morem intercalaretur, iam duodecimo Kalendarum Aprilium die facturus equinoctium a medio surgat orientis, eamdem nichilominus tarditatis sue constantiam, in ceteris quoque per totum annum seruaturus ex ortibus simul et occasibus.



CAP. XIu.---De mensura crementi.


Interrog. Bissextilis ediscere cupio.---Resp. Dicimus quadrantem diei, id est, sex horas per annum adcrescere horam, per duos menses solis naturales, id est dies triginta et horas decem, dimidium hore per unum mensem. Porro quartam partem hore unius, id est punctum unum per dimidium mensis.

Interrog. Ubi crementa uel detrimenta solis et lune, secundum rationem nature anno inseri debent?---Resp. Nature ratio crementa uel detrimenta solis et lune locis equinoctialibus, ubi primo creata sunt initiari uel finiri deposcit, solis quidem uerni, lune uero in autumnalis loco equinoctii, sed diuersi locis in diuersis saltum ponere procurabant. Nam Anatolius in equinoctio et decimo  quarto sui decemnouennalis anno circuli de octo in uiginti posuit. At contra uictorius, tertio ante finem ogdoadis anno inferendum censuit Kalendis Ianuariis, de quarto in decimo sexto, addidit. Porro Aegyptii, in quorum sententia nunc catholica consentit Ecclesia, primo anno decemnouennalis circuli affigunt, in loco undecimo Kalend. Aprilis de octaua decima in nullam computantes. Sciendum est autem ubicunque additus fuerit, ibi tres pariter menses undetricentorum computari dierum.



CAP. Xu.

Interrog. De saltu lune et plenius ediscere cupio.---Resp. De saltu lune uerisimile apparet quod eum citior quam uulgo putatur lunaris incensionis locus  et hora precurret. Nam quomodo fieri posset ut per annos denos et nouenos, unum necesse esset solito dierum numero afferri, si non hec uelocitas aliqua lunaris gyri, paulatim toto circuli decemnouennalis tempore procuraret? quomodo eius tarditate cursus solaris agi probatum est, ut unus per quadriennium eius cursus augeatur dies. Huius autem uelocitatis, et  anticipationis, tametsi ordo non facile patet, mensura nequaquam latet. Constat enim quia diminutio illa atque ablatio diei unius, que quomodo agitur per denos et nouenos annos tota conficitur, hora per singulos annos et uno puncto, et decima nona parte unius momenti augetur. Dies namque uiginti quatuor horas habet, e quibus cum nouemdecim, totidem annis circuli decemnouennalis  distribueritis, remanent quinque. Has multiplica per quatuor, quia uidelicet hora quatuor punctis constat, fiunt uiginti. Da singulos singulis annis, et remanet unus. Hunc diuide per decem nouem, et uidebis quod ad saltum lune complendum, ut diximus, annuatim hora et punctus, et decima nona pars unius puncti accrescit. Non ergo unis eisdemque uel articulis temporum, uel celi climatibus lune celebratur ascensio, sed semper aliquanto citius quam precedente mense prouenerat, ut sit unde unus anno decimo nono transiliatur dies.



CAP. XuI.---De Cyclo decemnouennali.

Cyclum decemnouennalem propter quatuordecim lunas paschales Nicena synodus instituit. Eo quod  ad eumdem anni solaris diem unaqueque luna per decemnouem annos ducentos triginta quinque, circumacta uicibus inerrabili cursu redeat. Cuius cycli ordinem primum Eusebius Cesarie Palestine episcopus composuit. Qui diuiditur in ogdoadas et hendecadas, hoc est in octo et undecim annos. Octo enim anni lunares, totidem solares, duobus tantum diebus transcendunt. Quorum alter ad explementum occurrit hendecadis, alter ratione saltus absumitur. Alioquin hendecades solares uno die transcenderet lunarem, licet quidam uiolenter hos dies ex bissextis octo annorum supplere nitantur. Cum bissextus soleat in mense Februario soli superfusus et lune futuro tempore nichil preiudicare et ipsi nullum hendecadi bissextum addant. Ut ergo apertius dicam,  due lune dies qui supersunt in ogdoade duos qui desunt in hendecade complebunt.

Habet enim octo assolares dies exceptis bissextis duo millia noningenti uiginti.

Lunaris uero dies duo millia nonaginta uiginti duo.

Hendecas solis habet quatuor millia quindecim.

Lune autem, quatuor millia tredecim dies.

Octo assolis, habet menses nonaginta sex.

Lune autem nonaginta nouem.

Hendecas uero solis habet menses centum triginta duo.

Lune autem centum triginta sex.

Et habet cyclos decemnouennales, menses solares  ducentos uiginti octo.

Lunares ducentos triginta quinque dies.

Exceptis bissexti utriusque sideris, sex millia milliarium noningenta triginta quinque.



CAP. XuII.---De continentia decemnouennalis.

Cyclus decemnouennalis octo lineis est ordinatus. Prima eius linea temporum seriem continet. Quem Greci ab annis Diocletiani persecutoris calculare decreuerunt. Sed Dionysius secundus abbas Romanus, utriusque lingue peritus, Grece et Latine cyclos scribens paschales, noluit eos ab impii principis annis computare. Sed magis eligens ab incarnatione Domini nostri Iesu Christi annorum seriem prenotare, unius singulis annis augmento in maius  proficientes propter notitiam exordii spei nostre, et causam reparationis humane: id est ut passio seu resurrectio Domini facilius inueniretur. Sed quia lunaris circulus decemnouennalis est, solaris autem uiginti octo conficitur annis. Multiplicatis per se inuicem ambobus summa quingentorum triginta duorum colligitur annorum. Qua tandem replicata totus solaris lunarisque cursus ordo in sua uestigia per se reuoluitur. Eumdem decemnouennalis lunarisque circuli annum, easdem epactes lune, solis quoque dies concurrentes eamdem decimam quartam lunam, eumdem dominice Pasche diem, ac lunam ipsius ex ordine restituens: unde secundo anno circuli, quem primum Dionysius scripsit, quingentesimus trigesimus tertius ab incarnatione Domini  completus est annus. Ipse est nimirum iuxta concursus siderum, ille in quo incarnari dignatus. Quia hic secundus annus cycli decemnouennalis decem octo circuli lunaris undecim habens epactas, quinque concurrentes septimane dies, lunam pasche quatuordecimam, octauo Kalend. Aprilis, omnia tunc fuere similia. Et si esset qui tunc pascha, more nunc ecclesiis usitato die Dominica, ipsa nimirum dies, quomodo hic adnotandum est, sexto Kalend. Aprilis ueniret, ac lunam haberet sextam decimam. His igitur ita se habentibus annum passionis dominice querentibus nota uia est. Habet enim, ni fallor, Ecclesie fides in carne paulo plus quam triginta et tres annos usque ad sue tempora passionis uixisse. Quia uidelicet cum triginta  annorum fuisset, baptizatus est sicut euangelista Lucas testatur. Et tres semis annos post baptismum predicauerit, sicut Ioannes in Euangelio suo, non solum commemoratio redeuntis pasche tempore perdocet, sed et idem in Apocalypsi sua, Daniel quoque in suis uisionibus prophetice designat, sancta siquidem Romana et apostolica tenet Ecclesia. Quomodo igitur, ut supra memorauimus, quingentis triginta duobus annis paschalis circulus circumagitur. His adde triginta tres, uel potius triginta quatuor, ut illum ipsum quo passus est Dominus attingere possis annum, fiunt quingenta sexaginta sex. Ipse est ergo annus Dominice passionis et resurrectionis a mortuis; quia sicut quingenta triginta tres, primo, ita quingentesimum sexagesimum, et trigesimo quarto per  uniuersos solis et lune concordat discursus. Et ideo circulis beati Dionysii apertis, si quingentesimum sexagesimum sextum ab incarnatione Domini contingens annum, decimam quartam lunam in eo nono Kalend. Aprilium fieri reperies, et diem Pasche dominicum, sexto Kalend. Aprilis lunam decimam septimam. Nam quod Dominus decima quinta luna feria sexta crucem ascenderit, et una sabbatorum, id est die Dominica resurrexit a mortuis, nulli licet dubitare catholico, negligique agnum paschalem decimo quarto die primi mensis ad uesperam immolari, precepit pariter cum Euangelio quod Dominum eadem uespera tantum a Iudeis, et mane sexta feria crucifixum ac sepultum, prima sabbati resurrexisse,  perhibere uideatur.

Secundus ordo circuli decemnouennalis complectitur indictiones quindecim annorum circuitu, in sua semper uestigia reducens. Quas antiqua Romanorum industria comperimus ad cauendum errorem qui de temporibus forte oboriri poterat, institutas. Dum enim uerbi gratia, quilibet imperator medii anni tempore uita uel regno decederet, poterat euenire ut eumdem annum unus historicus eiusdem regis ascriberet temporibus, eo quod eius partem regnaret; alter uero historicus eumdem successori illius potius ad titulandum putaret, eo quod et hic partem eque eius haberet in regno. uerum ne per huiuscemodi dissonantiam error temporibus inolesceret, statuere indictiones, quibus uterque scriptor, imo etiam uulgus omni tempore cursum facillime conseruaret.  Quia pro facilitate quoque calculandi quindecim esse uoluerunt, ut planissimo numero, et ad multiplicandum promptissimo compendiosius transacti temporis status in memoriam posset reduci. Incipiunt autem indictiones ab octauo Kalend. Octob., et ibi terminatur.

Tertia prefati circuli linea continet epactas lunares, que ad cursum solis annuatim undenis diebus accrescere solent. Inde epacte Greco uocabulo. Item adiectiones dicte, que per annos singulos undecim dierum, ut diximus, accumulentur augmento. uel certe que ad inueniendas quote sint lunas, Kalendarum duodecimo, et per totum adiiciunt annum, ut epacte iure, id est adiectiones, uocantur. Et quidem per totum anni uertentes orbem, suos  quoque dies habet adiectiones lunares undecim. Nam uerbi gratia si hodie, cum scribo, quinta est luna ipsa isto die, post annum decimum sextum erit luna, et sic semper pro undecim adiectionibus annis singulis crescens usque ad trigesimam, et quod remanet tota erit luna, nec eadem hec que non est priusquam decem et nouem annorum peracto circulo decemnouennale annotate sunt epacte lunam quota sit in undecimo Kalend. Aprilis, ubi paschalis est festi principium, signant hanc prefixam sui cursus regulam, semper obseruantes ut quoties minorem sexdecim numerum habent, paschalem lunam preferat. Quoties autem maiorem in sequentem lunam pascha querendum demonstret, quarum locus annuale undecimo Kalendarum Aprilis.

 Quarto decemnouennali circuli tramite designantur epacte solis, id est concurrentes septem mane dies unius semper ternos per annos, duorum autem per annum bissextilem, usque ad septimum numerum adiectione crescentes. Quarum circulus habet annos quater septenos, id est, uiginti octo, qui nimirum non ante potest consummari quam bissextus quarto redire solet anno, cunctos septem mane dies contingat. Dominicam uidelicet primam feriam, quartam feriam, secundam feriam, sabbatum, quintam feriam, tertiam feriam. Hoc etenim ille ordine currit. Cumque suas queque anni dies habeat concurrentes, he que in circulo sunt adfixe concurrentes, specialiter que sit nono Kalendarum Aprilium  fere designant, uidelicet ut propius festiuitatis paschalis exordio posite facillime diem epactarum, uel decime quarte lune quote sint, ferie pandant, ac per hoc ad paschalis inuentionem diei Dominici, planum faciant iter. Contigit autem eadem concurrentium annua diesque calculatorem meminisse iuuat, et iam secundo Kalend. Aprilis, septimo Iduum Aprilis, decimo octauo Kalend. Martiarum, ex undecimo Kalend. earumdem. Cuius circuli talis est cursus, ut quicunque bissextili anno sunt, concurrentes ipsi et ante quinquennium fuerint. Et post sex annos future sint que primo bissexto anno sunt eadem, et ante annos undecim transierint, et post sex redeo, que secundo post bissextum eadem, et ante sex annos ierint, et post undecim remanent, que tres post bissextum ipse, et ante 6 annos preterierint,  et post 5 reuertantur. Et huius ordo discretionis cunctos annorum uertentium complectitur dies. Meminisse omnis calculator debet easdem concurrentes solis trigesimo abhinc anno quas ex proximo secuturus easdem sexaginta, quas et quatuor easdem nonaginta, quas et sex easdem centum uiginti, quas et octo easdem centum quinquaginta, quas et decem, et ceteras in hunc modum esse redituras. Quocunque numero annorum transacto concurrentes scire desideras, eumdem numerum uides quoties habeat triginta et trigesima parte geminata, concordiam uertentium cognoscis annorum. uerbi gratia, trecenti decies habent triginta. Et propterea eadem concurrentes, trecentesimo anno que uiginti sunt future, si quid residui fuerit et hoc adiicies. Eodem  modo etiam in preterita concurrentiam ordo respicit. Item quia circulus lunaris decemnouennalis presentis anni epacte uigesimo anno redeunt, sequentis abhinc quadragesimo tertii, sexagesimo quarti, octuagesimo quinti, centesimo sexti, centesimo uigesimo septimi, centesimo quadragesimo octaui, centesimo sexagesimo noni, centesimo octuagesimo decimi anno, et cetera similiter. Quod et de luna quarta decima pasche ceterisque que decemnouennali circulo includuntur, eque sciendum est, poterit diligens calculator etiam prolixiores sibi temporum sequentium annotare recursus, quibus semper meminerit etiam preteriti eui congruere statum.

Quinta circuli decemnouennalis regione lunaris circulus includitur, a quarto eius incipiens, et tertio  complexus in anno qui proprie Romanorum, et est ad mensem Ianuarium pertinens. Nam sicut annus quisque decemnouennalis circuli propter legalem Hebreorum obseruationem a paschali mense inchoat ibidemque finitur; ita et hic Romanorum institutione a luna Ianuarii inchoat atque ibi desinit. Sicut et ille, sic et iste primum et secundum communes annos, tertium habet embolismum, quartum et quintum communes, sextum embolismum, septimum communem, octauum embolismum. Hendecas quoque circuli lunaris instar decemnouennalis, septem annos communes, et quatuor habet embolismos. Et habet communes anni menses lunares duodecim, dies trecentos quinquaginta quatuor. Embolismi autem menses tredecim, dies trecentum octoginta quatuor.  Preter unum duntaxat octodecim cycli huius annum, qui est decemnouennalis primus, in quo unus dies ratione saltus lunaris intercipitur. Si uis scire quota sit luna Kalendarum Ianuarii per nouem decim annos, sume cyclum lune quemlibet, ut puta quinque. Multiplica per undecim, fiunt quinquaginta. Adde unum semper regularem, fiunt quinquaginta sex; partire per triginta, remanent uiginti sex, uigesima sexta est luna in Kalendas, Ianuarias anno quinto cycli decemnouennalis. Item sume octo, multiplica per undecim, fiunt octoginta octo. Adde unum regularem, et partire per triginta, remanent uiginti nouem, est luna in Kalend. suprascriptis, anno cycli lunaris octauo. Tantum memor esto decimi sexti, et decimi octaui, et decimi noni cycli memorati anni, non unum ut in reliquis, sed duos  addere regulares, et lunam Kalend. Ianuarii sine errore reperies.

Sextus cycli locus amplectitur lunas quatuordecim primi mensis, qui paschalis dominici diem singulis annis absque omni ambiguitate demonstrent. Namque post decimam quartam lunam dominica dies occurrit, ipsa est paschalis dominice resurrectionis dies. Qui quidem decima quarta luna primum in equinoctio, id est duodecimo Kalendarum Aprilium. Ultimum uigesimo nono abhinc die, id est decimo quarto Kalendarum Maiarum, suum uespere processum terris ostendit. Quibus terminis per annos denos et nouenos legali tempore paschalis obseruantie discursus constat esse comprehensos. Si uis per argumentum decimam quartam lunam inuenire, sume  epactas lunares anni cuius uolueris, et siquidem decimo quarto, uel quindecimo sunt, undecimo uel duodecimo Kalend. Aprilis, die decimo quarto lunam uenire cognoscat. Quia nimirum Kalendarum suprascriptarum proprius est omnium locus epactarum. Sin autem pauciores sunt epacte, dimittas eos crescere per dies, usque dum decimum quartum impleant numerum, et ibi se lunam pasche habere non dubitet. Porro plures quindenario numero si habuerit epactas, et has usque ad tricesimum, id est ipsius terminum mensis per dies crescere sinat. Et sic a noua luna inchoans, atque usque ad decimam quartam ex ordine percurrens diem uotis paschalibus aptum rite reperiret. Sed hoc notandum quod decima quarta luna, si communis est annus, undecim  diebus prius; si uero embolismus, decimus nonus tardius, quam precedente anno transierat, semper redire consueuit; excepto uno duntaxat primo circuli decemnouennalis anno, in quo propter rationem saltus lunaris, duodecim diebus annotinum cursum precurrere solet.

Septimo decemnouennalis circuli titulo dies pasche dominicus comprehenditur, qui de dominica nostri Saluatoris resurrectione a mortuis exordium cepit. Nam cum in ueteri Testamento tribus argumentorum indiciis, Pasche tempus sit obseruare preceptum: prima uidelicet ut post equinoctium; secunda, ut mense primo; tertia, ut tertia eius septimana, id est a uespera decima quarta lune que est initium decimi quinti, usque in uesperam, id est terminum  uigesimum primum celebretur; quarta in eiusdem obseruatione regula est nobis a tempore dominice resurrectionis imposita, ut cum equinoctio transcenso, lunam primi mensis decimam quartam uespere ortum facere uideremus, non statim ad faciendum Pascha, id est transitum de morte ad uitam, de corruptione ad incorruptionem, de pena ad gloriam, resurgendo facere dignatus est, exspectantes, in ipso tandem congrua Pasche solemnia celebremus. Quod si quis obiecerit non equinoctii memoriam, sed tantum primi mensis, et tertie in eo septimane posuisse Moysen, sciat quia etsi equinoctium nominatim non exprimit, in hoc tantum ipso quod a plenilunio primi mensis Pascha faciendum precipit, equinoctii transcendunt, plenaria ratione depromit.

 Octaua circuli meta panduntur lune dominice pasche, propter uariantem eiusdem dominice occursum septem dierum ambitu incluse, id est a decimo quinto usque uigesimum primum, qui pro certo, dies celeberrima legis sint adnotatione prefixi, dicente Domino: Prima mense, decimo quarto die mensis comedetis azyma, usque ad uigesimum primum mensis ad uesperam, septem diebus fermentatum non inuenietur in domibus uestris. Cum primi septem, que eius dierum azymorum nunc regula talis est, ut que post equinoctium quindecima luna occurrerit primi mensis, intelligatur et hoc quemcunque septem dierum, usque ad uicesimum primum dominicam acceperit, paschalis festi gaudiis aptum porrigat. Hoc autem pro certo scire debes quod si luna  decima quarta primi mensis in Dominicum inciderit diem, omnimodo in septimanam sequentem esse differendum.



CAP. XuIII.---De circulo magno siderum.

Circulus Pasche magnus est, qui multiplicato per inuicem solari ac lunari cyclo, quingentis et triginta duobus conficitur annis. Siue enim decies nouies uiceni et octoni, seu uicies octies deni ac noueni multiplicentur, quingentorum triginta duorum numerum complent. Unde fit ut idem circulus magnus decemnouennalis, lune circulus uiginti octo, solis autem qui uicenis octonisque consummari solent annis nouemdecim, habeat bis sextum decies nouies septenos id est centum triginta tres menses solares, uicies  octies ducentum uiginti octo, id est octo millia ducentos octoginta quatuor.

Menses autem lunares, uicies octies ducentos triginta quinque, id est sex millia quingenta et octoginta dies, exceptis bissextis uicies octies quinque millia noningenta uiginti quinque, id est centum nonaginta quatuor millia, et centum octoginta. Appositis autem bissextis centum nonaginta quatuor millia et trecenta tredecim.

Qui ubi memoratum ex ordine mensium dierum, que summa compleuerit, mox in seipsum reuolutus, cuncta que ad solis uel lune cursum pertinent, eadem que preterierant semper tenere restaurat.

Si nosse uis quotus sit annus ab Adam secundum Grecos duntaxat, multiplica quindecim per quadraginta  et octodecim, fiunt sex millia ducenta et septuaginta, adde indictionem anni cuius uolueris, quem presentis anni nouem esse comprobatur, et fiunt centum septuaginta nouem.

Si nosse uis quotus sit annus ab incarnatione Domini nostri Iesu Christi, computa quindecies quinquageni, fiunt anni septingenti et quinquaginta. His septem adde duodecim regulares, fiunt septingenti quinquaginta duo. Adde et indictionem anni cuius uolueris, que presentis anni nona esse comprobatur, fiunt simul anni ab incarnatione Christi septingenti septuaginta unus. Hec tantum memor esto sollicitus, ut quando quindecima uenerit indictio, eamdem subsequi primam scias.

Quia uero per unam indictionem huius calculationis  numerus impleri non potest, eodem anno non multiplicabis, ut superius, quindecies quinquies, sed quindecies quinquies et asse. Et ita deinceps in subsequentibus annis, usque ad quindecimam indictionem. Quinquaginta et unum per quindecim computa, quibus additis semper septem regulares suprascriptas, implebis numerum annorum Domini, et nichil remanet quod per duodecim addere possis, sicut et in aliis indictionibus remanet. Ut in prima indictione unum, in secunda duo, in tertia tres, uel usque ad decimam quartam; tot remanent de computo suprascripto quota fuerit indictio. Hoc argumento inuenies annum Domini

Si uis scire indictionem quota sit, sume annos ab Adam quos habueris, et eos partire per quindecim;  quot remanent, tota est indictio: si nichil remanet, quindecima est.

Item si uis scire quota sit indictio, sume ab incarnatione Domini, id est septingenti septuaginta unus, his semper adiice tres, fiunt septingenti septuaginta quatuor; hec partire per quindecim, remanent nouem; nona est indictio; si nichil remanet, quindecima est.

Si uis scire quota est epacta, sume annos decemnouennalis cycli quot fuerint, et de ipsis subtrahe semper unum, et illos multiplica per undecim, et postea partire per triginta, et quot remanent tota est epacta.

Item computa a primo anno decemnouennali usque in quem uolueris, ut puta in quintum annum, dimitte  super unum, remanent quatuor, multiplica per quatuor, undecim annuas epactas, et facies quater undeceni, fiunt quadraginta quatuor; hos partire per triginta, remanent quatuordecim; quarta decima est epacta. In secundo circulo decemnouennalis, ita per omnes decem et nouem annos sub hac breuitate computabis.

Item partire annos Domini per octodecim, et quot remanent multiplica per undecim. Item partire per triginta, et remanent epacte.

Si nosse uis epactas solis, id est concurrentes dies, sume annos Domini, et eorumdem quartam partem adiice; his quoque semper adde quatuor, quia quinque  concurrentes fuerunt anno natiuitatis Domini; hos partire et remanent concurrentes.

Si uis scire quotus sit concurrens, sume circulum solarem, qui nunc uigesimus octauus esse comprobatur, et quartam eiusdem numeri ipsi adiicias, partire per septem, et quot remanent, totus est concurrens in nono Kalend. April.

Si nosse uis quotus sit circulus lune, sume annos ab Adam, et eos partire per nouem decim annos, et quot remanent, totus est circulus; si nichil remanet, decimus octauus est.

Item sume annos ab incarnatione Domini, quot fuerint, et subtrahe semper duo, et quot remanent, hos partire per nouem decim, et iterum quot remanent, totus est circulus lune decemnouennalis; si autem  remanet, decimus nonus est.

Si uis nosse quotus sit annus cycli decemnouennalis, sume annos Domini, et unum adde, quia secundo eiusdem anno natus Christus; partire per nouem decim, et quot remanserit, ipse est annus cycli decemnouennalis, et si nichil remanet, octodecimus est.

Si uis scire bissextilem annum, partire annos Domini per quatuor, et quot remanserint, tot sunt anni a bissexto.

Si nosse uis quot puncta unaqueque luna in die luceat secundum Romanos, sume dies a Ianuario, ut puta in Nonas Martias, fiunt septuaginta sex. uide quotus sit cyclus lune, ut puta sex, multiplica ipsum circulum lune quinquies, fiunt septuaginta quinque. Adde ad dies a Ianuario, fiunt centum quadraginta  unum; deduc sexaginta bis, fiunt centum uiginti, remanent sex: ipse sunt punctum lune ipsius diei que lucet, id est horam primam, et punctum unum hore secunde.

Si ipsam lunam uis inuenire, memento quot habueris in summa, antequam per sexaginta partireris: et quoties deduxisti sexaginta, tot asses adiicies ad summam eamdem, et iterum multiplicatum circulum lune sexies iunges ad summam, diuidesque per triginta, et lunam diei eiusdem inuenies.

Si nosse uis quotus sit circulus solis, sume annos ab Adam, et eos partire per uiginti octo, et quot remanent, totus est solaris circulus.





DE PASCHAE CELEBRATIONE LIBER, SIuE DE AEQUINOCTIO uERNALI IUXTA ANATHOLIUM EPISTOLA. 


REuERENDISSIMO AC SANCTISSIMO FRATRI WICRHEDAE PRESBYTERO, BEDA OPTABILEM IN DOMINO SALUTEM.

 Libenter accepi litteras tue benignitatis, amantissime in Christo frater, et capitula que rogasti promptus describere, ac tibi dirigere acceleraui, memor familiaritatis ac dulcedinis qua, cum illo aduenirem, me suscepisti. Sed et questionem illam merito famosam  de historia ecclesiastica, super qua me interrogasti presentem, cui tunc breuiter ut potui respondi, nunc latius explanare etiam studui, hoc est de equinoctio uerno, quod in libro prefato Anatholius antistes reuerendissimus, in undecimo Kalend. April.  die annotasse perhibetur, cum ceteri Aegyptiorum magistri hoc magis in duodecimo Kalendarum earumdem die annotandum esse decernant. Dicit namque sanctus Proterius Alexandrine antistes Ecclesie, ad beatissimum papam Leonem scribens de pascha, et manifeste quidem secundum cursum solis, XXu die mensis Phamenoth, qui etiam XII Kalendas April. equinoctium esse cognoscitur. Sed non oportet ab hoc equinoctio primi mensis exordium iuxta cursum lune prorsus affigere, alioquin per omnia solis circulo lune discursus concordare debuerat. Dicit et sanctus Cyrillus eiusdem presul Ecclesie: Sol enim ipse quotidie terra marique et clauditur in fine diei, et in diei initio aperitur, et finit sol cursum totius anni, in duodecimo Kalend. Aprilis. Unde te merito, sicut et  ceteros mouet studiosos, quomodo Anatholius cum sit et ipse eruditione ac genere Aegyptius, quasi contrarius Aegypti doctoribus, scribat equinoctium idem in undecimo Kalendas Apriles occurrere solere. Est ergo, inquiens, in primo anno initium primi mensis, quando est decim. et IX annorum circuli initium, secundum Aegyptios quidem mensis Phamenoth uigesimo sexto die, secundum Romanos uero undecimo Kalendas Aprilis, in qua die inuenitur sol non solum conscendisse primam partem, uerum etiam quartam iam in eadem die habere, id est, in prima ex duodecim partibus. Hec autem particula, uernale est equinoctium et ipsa est initium mensium, et caput circuli, et absolutio cursus stellarum, que id est uage dicuntur, ac finis duodecime particule, et totius circuli terminus. Sed facillime ratione posse  credo doceri, non cum ceteris Aegypti et Orientis preceptoribus in hoc esse contrarium. Facit enim ratio quadrantis  ut sol equinoctialem sui cursus locum in signifero circulo, nunc in primo exortu suo, nunc in meridie, nunc occasu, nunc media nocte comprehendat, et quotiens mane uel meridie fieri equinoctium contigerit, ad duodecimum Kalendarum Aprilium: quotiens autem uesperi, uel media nocte, ad undecimum Kalendarum earumdem diem pertinet. Absque enim contradictione nox omnis ex quo Dominus a mortuis resurrexit, sequentis diei temporibus anteponitur, non autem precedentis apponitur. Unde consulte Anatholius non uetat in undecimum, sed ante XI Kalendarum Aprilium Pascha celebrari, cum ipse in eodem libro diligenter ex antiquorum  pariter et nouorum Patrum scriptis affirmet, ante transcensum equinoctii Pascha agi non posse. Ipse enim sibi testis erat quod scribens non prima sedis equinoctialis tempora, sed ultima signauit, hoc est ea a quibus Pasche celebrationem incipere posse nouerat. Cum enim secundo uel tertio anno post bissextum Pasche dies Dominicus in undecimo Kalendarum Aprilium occurrerit, constat nimirum quod cum equinoctio Pasche tempus inchoatur. Cuius ceremonie partes celebrantur eiusdem prima noctis; quamuis illa mediante, uel etiam inchoante perfici equinoctium nullus ambigit, eo quod profecto Dominice ipsam resurrectionis rite celebrari horam, que diluculo facta est. Et ut patenter animaduertas quod Anatholius uespertinum specialiter equinoctium  scribat, a quo Pascha incipere potest, quoque ad duodecimum Kalendarum Aprilium regulariter respicit. Attende quid in sequentibus ex antiquorum sententia Patrum annotat. Cum enim sint duo equinoctia ueris et autumni equis spatiis dirempta, et dicimo quarto die primi mensis sit statuta solemnitas post uesperam, quando luna soli apposita e regione deprehenditur, sicut etiam oculis probare licet: inuenitur utique uernalis equinoctii partem sol obtinens, luna uero autumnalis. Quid ergo mirandum si in XI Kalendarum Aprilium equinoctium fieri dicat, cum de illa loqui se hora declaret, quando occidente ad uesperam sole, luna econtrario suum attollit exortum. Ubi pariter intuendum quod equinoctia ueris et autumni equis spatiis dixit esse dirempta. Et inde  colligendum quod ab equinoctio ad equinoctium dimidium anni computare debeamus, atque autumnale XIII Kalendarum Octobr. annotare, centum uidelicet et octoginta duobus diebus a uernali discretum. Quod esse uerissimum etiam horologica docet inspectio, maxime cum hanc equissimam anni inter equinoctiorum diremptionem antiquissimi et eruditissimi doctoris Aristei uerbis astruat, qui fuit unus ex illis LXX illustribus Scripture sacre Interpretibus. Quod autem idem ait Anatholius, in qua dies inuenitur sol, non solum conscendisse primam partem, uerumetiam quartam iam habere in ea die, id est, in prima et duodecim partibus, XII partes XII signa horoscopi nominat, que tricenis diebus et paucis insuper horis solem singula tenent. Unde et Maro de iisdem  dicit:

Idcirco certis dimensum partibus orbem,
Per duodena regit mundi sol aureus astra.
quarum uidelicet partium prima iuxta naturam a loco equinoctii uernalis incipit. Hec autem prima ex duodecima uernale est equinoctium, quia nimirum partis eiusdem initium, scilicet ubi sol primo positus est, ipsum tenet equinoctium, recte premittit solem in ea die non solum conscendisse primam partem, uerum etiam quadram iam in ea die habere: quia quotiens equinoctiale tempus iuxta rationem prefatam in undecimum Kalendarum Aprilium incidit, totiens in ipso temporis momento illa quarta pars diei, que annuatim accrescere solet, secundum naturam  perfecta esse dignoscitur. Nam cum duodecimo Kalendarum earumdem die contingit equinoctium, tum in ipso eque die, et in ipsa equinoctiali hora quadrans idem expletur. Ideo autem addimus naturaliter, quia consuetudinis est humane, uariis illum temporibus anni, prout cuilibet generi placuit inserere. Naturalis uero est rationis in completione et circulis solis adiici, quam Cyrillus signauit in ea, quam ut supra proposuimus sententia, dicens: Et finit sol cursum totius anni in duodecimo Kalendarum Aprilium, et ne quis forte nos non contendat in hac Anatholii sententia, hoc quod ipse sensit intelligere potuisse, libet pauca annectere que de iisdem partibus et equinoctio uir doctissimus uictor Capuane urbis antistes describebat.  »Celestis, inquit, circulus, per quem sol et luna et stelle, que planete appellantur, contra impetum totius celi proprio motu feruntur, per duodecim partes iudicio est sapientie distributus. Quibus peractis CCCLXu die, quo toto tempore annus expletur, dum sol repetierit circuli supradicti prime partis initium, oritur anni principium, quod fit a duodecimo Kalendarum Aprilium die usque ad undecimum. Sepe enim uespere, interdum nocte, nonnunquam ipsa Kalendarum XI Aprilium die prouenire deprehenditur. uicesima igitur sexta die [a 1Kb] Martii mensis secundum Alexandrinos, hoc est, iuxta Latinos duodecimo uel undecimo Kalendarum Aprilium die fit, iuxta solis cursum primi mensis initium. Ne quis autem nos inconstantie uelit arguere, quod  uelut sub ambiguo fluctuantes diem primi mensis minime definiamus, huiusmodi obiurgator aut potius inquisitor sciat, quod solertissime a septima diei hora, horam primam alterius diei docet incipere, et cum sit XXu dies [b 1Kb] Martii mensis, XII Kalendarum Aprilium, si uespere eiusdem diei sol spatium prime partis illustret, iam XXuI ascribitur, Aegyptiaca, ut diximus, traditione subtili et sine dubitatione probabili.« Et post pauca: »Igitur luna, inquit, si XIu reperitur, sole in prima parte sui circuli constituto, iure primi mensis ascribitur. Si uero prius XIu luna hoc pleno lumine orbis effulserit, quam sol memoratam primam partem circuli sui contigerit, XII mensis esse reperitur uel reputabitur. Et quotiens ita contigit, solemnitas differtur ad alterum plenilunium,  quam uenire necesse est adhuc sole in prima parte de duodecim circuli partibus constituto.« Hec de uerbis beati uictoris assumere placuit, quatenus sententia sancti Patris Anatholii, que et in ipsius opere paschali, et in historia ecclesiastica plerisque obscura est, per eius tibi dicta clarior redderetur. Sed neque hoc pretereundum quod sunt qui contendunt Anatholium in hac sententia nequaquam undecimum, sed octauum Kalendarum Aprilium diem posuisse, dicentes: cum hanc sententiam in historia ecclesiastica poneret, diem pro die mutasse, et Eusebium quod cetera bene ac philosophice posita uideret, uno uerbo corrigere uoluisse, quod in ea minus perfecte dictum conspexerit, ne illum uidelicet  quem laudare proposuerat, palam notabilem monstraret, si eius pura uerba, et ut ipse scripserat, suis inderet nistoriis. Sed mirum si Eusebius tam circumspectus sermone et sensu scriptor in tantum laudis aliorum potuit esse cupidus, ut eorum scripturis deflagrans, ea que non dixerant illos dixisse finxerit, nec formidaret argui, postquam lectores sui integra eorum opuscula perscrutarentur, atque que ipse de his assumpserat aliter in suis auctoribus posita offendissent. Mirum si uictorem, cuius dicta posuimus, uirum eque eruditionis eximie talis impostura latuit, qui in alio opere scribens de Pascha, hanc eamdem sententiam Anatholii de historia ecclesiastica, quasi iure laudabilem ac memorabilem  assumens, ubi opportunum reprobatur inseruit, et ipse undecimum in ea non octauum Kalendarum Aprilium scribens diem. Sed et Dionysius cognomento Exiguus, scientia precipuus, mirum quare uel ipse in epistolis suis paschalibus Anatholii suffragium de historia ecclesiastica flagitaret, si eius ibi dicta sciret falsata, quem ut Grece etiam lingue peritissimum, qualiter hec sint primo edita, latere non potuit attentio. Sed quia mensis hic unde sumat exordium, uel ubi terminetur, euidenter in Moysi scriptis non colligitur: »prefati uenerabiles CCCXuIII pontifices antiqui moris obseruantiam, et exinde a sancto Moyse traditam, sicut in septimo libro Ecclesiastice historie fertur solertius inuestigantes, ab uIII Iduum Martiarum usque in diem Nonarum Aprilium  natam lunam facere dixerunt primi mensis initium, et a duodecimo Kalendarum Aprilium usque ad XIu Kalend. Mai. lunam XIu solertius inquirendam« . Itaque uerisimile uidetur, Eusebium quidem quod in Greca auctoritate inuenerat, fideliter suis indidisse historiis. Ipsum uero libellum Anatholii postmodum in aliquibus Latinorum exemplaribus esse corruptum, eorum nimirum fraude qui Pasche uerum tempus ignorantes errorem suum tanti Patris auctoritate defendere gestirent. Sed querunt illi qui Eusebium magis unam emendasse sententiam, quam alios quoslibet totum Anatholii putant infalsasse libellum, quomodo in ipso libello sit scriptum. Sed quid mirum si in XI luna errauerint, qui III dies  addiderunt ante equinoctium, in quibus Pascha immolari posse definiunt, quod certum omnimodis putari absurdum. Quibus respondendum, quia Anatholius potuerit nosse plurimos, qui sic uel sic de Pascha senserint, nec tamen ad nostram notitiam peruenerint. Et econtra querendum ab eis quomodo in ipso libello sit scriptum: Est ergo in primo anno initium primi mensis, quod est XIX annorum circuli initium, secundum Aegyptios quidem mensis Phamenoth XXuII die, iuxta Macedones uero Distri mensis XXII, secundum Romanos uero Martis mensis XXu die, id est, uIII Kalendas Aprilis, cum XXuI dies mensis Aegyptiorum Phamenoth, et XXII dies mensis Macedonum Distri non sit uIII Kalendarum Aprilium, sed IX Kalend.  April. Nonne uerisimillimum apparet quam sit falsata sententia, ubi ipse qui uIII Kalend. pro IX Kalend. April. mutauit, oblitus est etiam Aegyptiorum uel Grecorum mensium statum mutare. Sed his que minus nota erant manere permissis ut fuerunt, illud solummodo quod suis sibique uisibile erat mutauit. Quid sane horum sit uerius, illi potius qui Anatholium Grecum legunt, uideant. uerum siue Eusebius unam sententiam seu quilibet totum ipsum libellum a suo statu mutauerit, constat absque ulla dubietate, quamuis plurima uerterit, equinoctium octaua Kalendarum Aprilium die nequaquam posse reperiri. Quod in conspectione horologica ex aperta ratione probabitur. Regula enim tenet ecclesiastice  obseruationis, que et edictis Patrum priorum et clarius est Niceno probata concilio, ut Pasche dies dominicus ab undecimo Kalendarum Aprilium usque in septimum Kalendarum Maiarum diem queratur. Item catholice institutionis regula precipit ut ante uernalis equinoctii transcensum Pascha non celebretur. Qui ergo uIII Kalendarum Aprilium putat esse equinoctium, necesse est idem aut ante equinoctium Pascha celebrari licitum dicat, aut ante septimum Kalendarum diem Pascha celebrari licitum neget. Ipsum quoque Pascha, quod Dominus pridie quam pateretur, cum discipulis fecit, aut nona Kalendarum Aprilium die non fuisse, aut ante equinoctium fuisse confirmet.

Primo anno circuli decemnouennalis XXX est luna  in XI Kalendarum Aprilium, eodemque anno luna XIu quinta die Kalendarum Aprilium, id est, Nonas Apriles: iungeque ad XXX et sume regulares mensis Aprilis, eo anno quo Iu luna Aprilem incurrat. Eo uero quo mense Martis luna XIu incurrit, tarde Martis regulares triginta sex. Ex epactis utique agnoscis facillime, utrum in Martium an in Aprilem, luna decima quarta eueniet. Si enim plus Xu aut minus u epactis habes, Aprili luna XIu computatur. Tene ergo regulares in Aprili trigesima quinta, et subtrahe epactas semper eius anni, et quod remanserit, ipsa est dies lune decima quarta, ut puta tertio anno circuli decemnouennalis XXII erunt epacte, tolle XXII de XXXu et remanent XIII, tertia decima die mensis Aprilis, id est, Idus Aprilis luna decima quarta occurrit.  Si uero feriam queras XIu lune, adde concurrentes anni illius numero, qui relictus est, ut puta istis tredecim qui in presenti sunt, in Aprili quoque regulares septem. Hec omnia collige, et postea diuide per septenarium, et quod remanserit, ipsa est feria lune decima quarta, et sic facillime ad diem Dominicum peruenies. Mense autem Martis tene regulares triginta sex, subtrahe epactas anni illius, uerbi gratia, secundo anno circuli decemnouennalis undecimo fiunt, XXu die mensis eiusdem XIu luna aderit, id est, octauo Kalendarum Aprilium. Si uero feriam eiusdem diei requiras, adde numero prescripto concurrentes anni illius, et regulares quatuor in Martio. Iis quoque in unum collectis partitoque per septenarium, et quod remanserit,  ipse est dies lune decima quarta, si nichil remanserit, uII feria est. Igitur si detractis epactis triginta,  remanent tamen, quodcunque superest, ipse est dies mensis, in quo XIu lunam reperies, ut eo anno quo quatuor epacte fiunt, absume Iu de XXXu, et remanent triginta unum. Tolle XXX et remanet I. Prima die mensis XIu luna occurrit, id est, Kalendas Apriles. Si deductis epactis, XXX tamen remanent, XIu die mensis luna XIu euenit, quod semel intra XIX accidit annos, quando uI epacte ascribuntur, et III Kalendarum Aprilium XIu luna prouenit. Ut te exemplis ad inueniendam instruam feriam, qua XIu occurrat luna ut puta anno presenti dominice incarnationis 776, sume epactas huius anni XXuI, detractisque eiusdem XXXu regularibus, et remanent IX, et ecce IX die mensis XIu luna erit, id est, u Idus April. Iunge etiam concurrentes anni presentis, id est, I ad  IX, et fiunt X, et his adde uII, et fiunt XuII; hos partire per uII, bis uII, XIu, et remanent III; tertia feria erit. Luna XIu, Iu, XIu, u, XuI, uI, XuII, uII, XuIII, I, XIX, qui est dies Pasche u, Idus April. XIu luna Iu, Idus Xu, III, Idus XuI, II, Idus XuII, Idus Xu, Iu, XuIII. Kalendas Maias XIX. Secundo anno post hunc, uII, quia plus u sunt et minus Xu, ad Martium pertinet XIu luna quam sic requires. Sume regulares Martis mensis XXXuI, detrahe ab eis uII, et remanent XXIX uicesimo nono Martis mensis, id est, Iu Kalendarum April., decima quarta tibi luna occurrit. Ad inueniendam feriam, sume easdem XXIX et adde eis concurrentes anni illius, id est II, fiunt XXXI. In his quoque adiice regulares Iu, et erit omnis summa XXXu: partire per uII. Quinquies enim uII fiunt XXXu et nichil  remanet, quia septima feria erit luna decima quarta quarto Kal. April., et Xu tertio Kalend. April. ipse est dies Dominicus Pasche, etiam per singulos circuli decemnouennales annos. Semper his regularibus et hac ratione annuis epactarum detractis diebus, decimam quartam sine errore reperies lunam, et illis regularibus concurrente numero prescripto iunctis. Feriam quoque decimam quartam lune reperies, et sic computatis feriis que supersunt septimane illius, lune quoque etatem crescentis singulis appone diebus, et tum simul locum lune et etatem certissime inuenies. Hec, dilecte comes, proprio argumenta labore descripsi tibimet, tu dic quo munere mecum certares hodie, dum talia do tibi fessus.


Enarratio dodrantis et semiuncie in partibus horarum,  per quas lunaris luminis ratio computatur apud scriptores.





FRAGMENTUM. *

 Unius semper hore dodrante et semiuncia transmissa, id est, diuisio unius hore spatio in uiginti quatuor semiuncias, quia tot sunt semiuncie in libra plena: iterumque diuide uiginti quatuor in quatuor, hoc est, quater sex, et ter uI, dodrans dicitur, semel uero quadrans, et hoc est quod ait unius hore  dodrante, id est, tribus partibus X et octo semiunciis. Quod uero et semiuncia sex reliquarum semiunciarum, ad quadrantem pertinentium unam uoluit adiungi dodranti, ut essent XIX semiuncie, quo estus Oceani quotidie tardius ueniret, tardiusque recederet.





DE ORDINATIONE FERIARUM PASCHALIUM PER THEOPHILUM EPISCOPUM CAESARIENSEM AC RELIQUORUM EPISCOPORUM SYNODUM. *

 Post resurrectionem uel ascensionem Domini Saluatoris, apostoli quomodo Pascha deberent obseruare nichil ordinare potuerunt, quia dispersi erant per uniuersum mundum, et ad predicandum occupati. Sed quacunque die decima quarta luna mense Martio fuisset, Pascha celebrabant. Post transitum ergo de hoc mundo omnium apostolorum, per singulas prouincias diuersa tenebant ieiunia. Nam Galli quacunque die octauo Kalendarum Aprilium fuisset, quando Christi resurrectio tradebatur, semper Pascha  celebrabant: in Italia uero alii XX dies ieiunabant, alii septem. Orientales uero sicut apostolos uiderunt, ut supradictum est, decima quarta luna, mense Martis Pascha tenebant. Cum ergo he tales obseruationes per singulas prouincias tenerentur, unde meror erat sacerdotibus, eo quod a quibus una fides recte tenebatur, eorum dissentirent ieiunia. Tunc papa uictor Romaneque urbis episcopus direxit auctoritatem ad Theophilum Cesariensis Palestineque antistitem, ut quomodo Pascha recto iure a cunctis Catholicis celebraretur Ecclesiis, inibi fieret ordinatio, ubi Dominus et Saluator mundi fuerat in carne uersatus. Percepta itaque auctoritate predictus episcopus non solum de sua prouincia, sed etiam de diuersis regionibus omnes episcopos euocauit.  Ubi cum illa multitudo sacerdotum conuenit, tunc Theophilus episcopus protulit auctoritatem ad se missam uictoris pape, et quid sibi operis fuisset iniunctum ostendit. Tunc pariter omnes dixerunt episcopi, nisi prius quomodo mundus fuerit a principio inuestigatus, nichil potest de obseruantia Pasche salubriter ordinari. Dixerunt ergo episcopi: Quem credimus factum fuisse in mundo primum, nisi Dominicum diem? Theophilus episcopus dixit: Probate quod dicitis. Responderunt episcopi: Secundum Scripture auctoritatem factum est uespere et mane dies primus.

Deinde secundus, tertius, quartus, quintus, sextus, septimus. In quo septimo requieuit Deus ab omnibus operibus suis, quem diem sabbatum appellauit. Ergo cum nouissimum diem signet sabbatum,  quis potest esse primus, nisi Dominicus dies? Theophilus episcopus dixit: Ecce de die Dominico, quia primus sit probastis, de tempore enim quid dicitis? Quatuor enim mundi tempora accipiuntur: uer, estas, autumnus, hiems. Quod ergo tempus primum factum in mundo? Episcopi responderunt, uernum. Theophilus episcopus dixit, Probate quod dicitis. Et illi responderunt: Scriptum est: Germinet terra feni herbam secundum genus suum, et lignum fructiferum, ferens fructum suum. Hec autem temporibus ueris accipitur. Theophilus episcopus dixit: In quo loco caput mundi esse creditis? In principio temporis, an in medio tempore, aut in fine? Episcopi responderunt: In equinoctio octauo Kalendarum Aprilium. Theophilus episcopus dixit, Probate quod dicitis.  Et illi responderunt: Scriptum est, quia fecit Deus lucem, et uocauit Deus lucem diem, et fecit Deus tenebras, et uocauit tenebras noctem, et diuisit inter lucem et tenebras equas partes. Theophilus dixit: Ecce de die uel tempore probastis, de luna quid uobis uidetur? Utrum crescentem ac iam plenam an imminutam a Deo fuisse consecratam? Episcopi responderunt, plenam. Et ille: Probate quod dicitis. Responderunt: Et fecit duo luminaria magna, et posuit ea in firmamento celi, ut luceant super terram.  Luminare maius in inchoationem diei, luminare minus in inchoationem noctis, non poterat aliter nisi esset plena. Nunc ergo inuestigauimus quomodo in principio factus fuerit mundus, id est, die Dominico. uerno tempore in equinoctio, quod est octauo Kalendarum Aprilium, luna plena per ipsum tantummodo tempus et elementa resurgunt. Theophilus dixit: Nunc igitur agendum est de ordinatione, quomodo debeamus Pascha tenere. Episcopi dixerunt: Nunquid potest dies dominicus preteriri, ut in eo Pascha minime celebretur, qui tot et talibus benedictionibus sanctificatus est? Theophilus dixit: Dicite ergo quibus et qualibus benedictionibus eum esse sanctificatum asseritis, ut scribere possimus. Episcopi dixerunt, Prima illi benedictio est  quia in ipso tenebre sunt remote, et lux apparuit. Secunda est illi benedictio, quod de terra Aegypti uelut de tenebris peccatorum, quasi per fontem baptismi, per mare Rubrum populus fuisset liberatus. Tertia illi benedictio est, quia in eodem die celestis cibus manna hominibus datus est. Quarta illi benedictio est, qua Moyses mandat ad populum: Sit uobis obseruatus dies primus et nouissimus. Quinta illi benedictio est, ut in CXuII psalmo dicit: Circumdederunt me sicut apes, et exarserunt sicut ignis in spinis. De resurrectione autem Domini dicit: Hec est dies quam fecit Dominus, exsultemus et letemur in ea, usque ad cornu altaris. Sexta illi benedictio est, quod in ipsa Dominus resurrexit. uides ergo quia dies resurrectionis  dominicus singulariter in Pascha teneri possit. Theophilus dicit: De tempore autem ad Moysen mandatum est a Deo. Hic mensis erit uobis initium mensium, Pascha facite in eo. Omnes ergo triginta dies a Domino consecrati sunt. Episcopi dixerunt: Iam superius dedimus responsum, principium mundi esse equinoctium octauo Kalendarum Aprilium. Et ab octauo Kalendar. April. usque in octauum Kalendas Maias, legimus esse consecratos. Theophilus dixit: Ecce impium non est, ut passio dominica, tantum sacramenti mysterium, extra limitem excludatur. Passus namque Dominus ab undecimo Kalendarum Aprilium, qua nocte a Iudeis traditus est, et ab septimo Kalend. resurrexit, quomodo ergo tres dies extra terminum excluduntur? Omnes episcopi dixerunt:  Nulla ratione fieri debet, ut tantum sacramentum extra limitem excludatur, sed hi tres dies intra terminum inducantur, et de subter retrahere constitutum est. Ergo in illa synodo ab undecimo Kalendarum Aprilium usque in undecimo Kalendarum Maiarum, Pascha debent seruare, et nec ante nec postea cuicunque constitutum limitem transgredi liceat. Similiter et de luna preceptum diuinum teneatur. Mandatum est per Moysen: Sit uobis obseruatum a decima quarta luna usque XXI. Has ergo uII lunas similiter in Pascha tenendo constat fuisse, consecrata sunt. Quando ergo fit intra suum limitem ab undecimo Kalendarum Aprilium usque in undecimo  Kalendarum Maiarum, dies Dominicus, et luna ex illis octaua sanctificata, Pascha nobis uisum est celebrare. Omnis paschalis luna cuiuscunque etatis est, si detrahis ab ea septem, fiet tibi etas lune, que fit in initio quadragesime. uerbi gratia: Si decima quinta luna est paschalis, tolle de quindecim duodecim, et remanent centum et undecim. Tertia est luna in initio quadragesime eo anno quo decima quinta luna est die Dominico pasche, et cetera similiter. Memento quod anno bissextili luna Februarii mensis triginta dies, et tamen luna Martii mensis triginta dies habeat, sicut semper habet, ne paschalis lune ratio uacillet





DE TONITRUIS LIBELLUS AD HEREFRIDUM.
[a 367Kb]

 Litteras dilectionis uestre desideratas  accepi, quibus me ualde laboriosum atque periculosum opusculum, certe obtrectatorum inuidorumque latratibus atque blasphemiis patens, qui me fortasse diabolico  spiritu, aut iniqua magice excogitatione artis afflatum, et non sancti Spiritus gratia illuminatum, aut rhetorico spiritu imbutum, hec fecisse et excogitasse asserant, noua uidelicet presagia rerum, quasi ore prophetico predicere subire iussisti. Obsecrantes, scilicet, firmiterque sepissime precipientes, ut de sermone aliquid utrobique deesse constat, quid mystice tonitrua  presignant, iuxta ingenioli mei igniculum, in Latinum uertere sermonem. uestris autem preceptis obtemperans, idcirco hoc opusculum perficere maxime studui, ne uestra uenerabilis petitio apud me floccipendi  ab ullo uideretur. uerumtamen subnixis precibus flagito ut contra inuidos, qui uel canino dente hoc opusculum corrodere aut subsannare conaturi sunt, uel, quasi latrantes canes, abuersum me rabido ore deseuient, quique in eo se doctos esse arbitrantur, si aliis detrahant, orationum uestrarum clipeos opponatis, et anchora sancti sermonis uestri, fideliumque uestrorum, hoc opusculum ex sermone, a fideli uestro in Latinum translatum, omnimodis ab inuidorum inimicorumue detractionibus, stabilitum atque illesum permanere faciatis. Precor etiam uos  ut qui tantum opus me subire fecistis, in  sanctarum uestrarum uictimis, in conspectu Altissimi, pro me misero peccatore fideliter intercedatis.



I. DE TONITRUIS IN QUATUOR ORBIS PARTES.

Ab Oriente.---Ab orientali igitur plaga si exorta  fuerint tonitrua, secundum subtilium philosophorum traditiones, in anni ipsius circulo, humani sanguinis copiosam effusionem ipsa presignant tonitrua.

Ab Occidente.---Ab occidentali quoque climate cum surrexerint tonitrua, sapientes secundum nimiam subtilitatem indagantes, rerumque presagia agiliter inuestigantes, mortalitatem prolis Ade, pessimamque pestilentiam ipso in anno imminere significare tonitrua dixerunt.

A Meridie.---Meridiana  tonitrua, incolas pelagi magna clade anni illius curriculo esse morituros, prefigurant.

A Septentrione.---Boree namque, iuxta subtilitatem  eorum qui inuestigare rerum causas conati sunt, quando intonant tonitrua, pessimorum peccatorum, paganorum uidelicet atque peruersorum Christianorum, mortalitatem significant.



II. PRAESAGIA PRO MENSIBUS.

De Ianuario.---Si in mense Ianuario  tonitrua percrepant, in anni ipsius ambitu multos homines ac pecora, oues uidelicet, esse morituros, syluarumque ac nemorum sterilitatem uel infructuositatem prefigurant.

De Februario.---In mense Februario si tonitrua fuerint exorta, ualde  auribus audientium nocent, et ad aurem pertinent, qui ipsam perturbant.

 De Martio.---Martii quoque mensis tonitrua, iuxta sagacis ingenii nobilium philosophorum inuestigationem, periculosa designant presagia , mortalitatem uel diem tremendi iudicii prefigurant.

De Aprili.---Mensis etiam Aprilis tonitrua, seminibus  ac frugibus in anni ipsius curriculo periculum imminere significant, et inter undas uasti pelagi nauigare ualde esse periculosum prenotant.

De Maio.---Si autem aliquo in anno tonitrua Maio in mense tonuerint, illi qui rerum presagia subtiliter notauerunt, ipsa tonitrua pluuiam copiosam frugumque ac feni nimiam fertilitatem anno in ipso esse uenturam significare dixerunt.

De Iunio.---Iunio quoque in mense si in curriculo  anni illius tonitrua surrexerint , piscium diuersi generis multifariam diuersamque multitudinem inter glauciconas undas fluminum anno in ipso uenturas esse ipsa tonitrua declarant.

De Iulio.---Philosophi etiam qui intellectuali consideratione agilique studio rerum presagia indagare conati sunt, Iulii mensis tonitrua, quocunque in anno, hominibus anni in illius curriculo magnum imminere mortis periculum arboribusque nimiam infructuositatem presignare dixerunt.

De Augusto.---Repertores quoque, magnarum subtilitatum auctores, egregia prudentia philosophie considerationis, in rebus pertractandis, in spectaculi latibulis locupletati, mensis Augusti tonitrua in cuiuslibet  anni ambitu si intonuerint, pelagi pisces per turmas atque generationes suas, nociuumque serpentini generis exercitum anno in ipso esse fortiter morituros prefigurare dixerunt.

De Septembri.---Si aliquo in anno  Septembri in mense tonitrua fuerint exorta, anni in ipsius curriculo copiosam multitudinem laicorum, de hoc seculo cateruatim migraturam esse, ipsa tonitrua mystice designant.

De Octobri.---Auctores, qui mirabili speculatione quid tonitrua temporum significent inuestigauerunt, asserunt tonitrua mensis Octobris infra anni illius circulum ualidissimas eris procellas atque ingentissimos uentos esse uenturos significare.

 De Nouembri.---Nouembris quoque tonitrua, in quocunque anno tonuerint, iuxta subtilium philosophorum physicam speculationem, in anni ipsius curriculo nimiam omnium infecunditatem sterilitatemque imminere designant.

De Decembri.---Felici etiam artificiosaque consideratione nobilissimi ingenii doctores, in speculo rerum spirituali cernere conati sunt, quia tonitruum mensis Decembris nichil nociuum malumue hominibus seu ceteris animalibus, aut omnibus frugibus prefigurant, sed prospera atque saluberrima ab illis uidentur esse.



III. DE SEPTEM FERIIS.

De Dominico die.---Si quolibet in anno, tonitrua in die Dominico tonuerint, prout philosophi, qui  rerum presagia agili consideratione inuestigauerunt, asserunt, clericorum atque sanctimonialium feminarum ingentem mortalitatem imminere ipsa tonitrua designant.

De Lune die.---Auctores quoque preclari ingenii, qui peruigili speculatione, secundum humane intelligentie capacitatem, omnia ac prefigurationes rerum his qui eam agnoscere desiderant scripserunt, si aliquo in anno in die Lune tonitrua fuerint exorta, turmas coniugum esse morituros, frugesque eclipsim passuras esse, ipsa tonitrua prefigurare aiunt.

De Martis die.---Secundum etiam nimie sagacitatis florulentam scientiam ac philosophice contemplationis subtilitatem philosophi, qui physica consideratione quasi prophetico ore, quid rerum mystice  presagia significent declarant, inter cetera sic aiunt: Martis in die, in cuiuslibet anni circulo, si surrexerint tonitrua, magnificam, copiosissimamque abundantiam frugum terre superficiei esse uenturam, mystice tonitrua significare nemo dubitet.

De Mercurii die.---Solerti cura cognoscendarum rerum amatores sapientie subducti, de tonitruum diei Mercurii prefigurationibus inter diuersas ac uarias rerum subtilitates, se ita reperisse testantur: nam  si forte contigerit ut in die Mercurii se eleuent tonitrua, scorta ac meretrices fatuasque feminas per agmina sua cateruatim de ergastulo carnis esse migraturas, aut humani sanguinis copiosam effusionem ipsa tonitrua presignare, nulli est dubitandum.

 De Iouis die.---Efficacis prudentissimeque scientie mentis sue fibris cati inuentores, qui indesinenter sancte philosophie presagia rerum rimare ac perscrutari non cessant de prefigurationibus tonitruum diei Iouis, prudenti inuestigatione ita asserunt. Testantur namque quod quotiescunque Iupiter suo in die intonat, multiplicem abundantiam frugum terre esse uenturam, uberrimamque incolarum pelagi superbam multitudinem per cunctos alueos ac turmas suas fluminum multipliciter impleturam, ipsa tonitrua prefigurant.

De ueneris die.---Nobilium didascalorum, qui pene a cunabulis inter matris philosophie ubera sunt lactati atque nutriti, prudentissima contemplatione, acutissima, uarioque flore philosophiceque subtilitatis  ornata ingenia, de presagiis tonitruum die  ueneris ita statuunt. Testantur etenim omnimodis ueneris in die tonitrua si contigerint, quia uel regis interfectionem, aut ualidissimum bellum, multorumque stragem ociter imminere, uel multa pecora moritura esse, ipsa tonitrua presignant.

De Sabbati die.---Philosophi, qui artificiali scientia rerum naturas atque presagia intellectuali speculatione subtiliter cernere, iuxta sagacissimi eorum ingenii nimiam flagrantiam, conati sunt, de Saturni diei tonitruum omnibus prefigurationibus, que taliter inuestigare atque exponere dicuntur. Si enim  in die Saturni tonitrua surrexerint, tonueritque, haud longe exinde aut ingentem pestilentiam humani generis esse uenturam, uel ualidissimum bellum uenturum, ipsa tonitrua designant.



BEDAE uENERABILIS ANGLO-SAXONIS PRESBYTERI OPERA DIDASCALICA SIuE OMNIUM EIUS OPERUM PARS PRIMA. SECTIO SECUNDA.---DUBIA ET SPURIA.





CUNABULA GRAMMATICAE ARTIS DONATI A BEDA RESTITUTA.



Prefatio.

 Artium Donati liber ita a plerisque uitiatus est et corruptus, dum unusquisque pro libitu suo, siue ex aliis auctoribus, quod ei uisum est addidit, siue declinationes aut coniugationes et ceterum huiusmodi inseruit, ut nisi in antiquis Codicibus, uix purus et integer ut ab eo est editus, reperiatur. Quod ne nos quoque fecisse uideamur, qua ex causa presens digesserimus opusculum breuiter in eliminari paginola exponendum esse censuimus. Nouerunt omnes qui artis huius ampliorem quam nos scientiam assecuti sunt quod priorem artem predictus artigraphus ob instructionem puerorum, sub interrogationis et responsionis specie descripserit, prout scilicet ingeniis et studiis sui temporis sufficere iudicauit. uerum quia nos nostrique similes adeo obtusi sumus et hebetes, ut plerumque quod regulariter uel interrogare  uel respondere possit ignoremus, libellum hunc iuxta paruitatem sensus nostri collegimus, acutioribus quidem et capacioribus minime necessarium, simplicioribus uero et minus promptis  utilem, in quo et ordinem prefati artigraphi tam in rogando quam in respondendo tenuimus, et probationes quasdam paruulis et incipientibus necessarias ex latere copulauimus, et cetera que huiusmodi instructio expetere uidebatur. Quatenus paruuli bone indolis ad istius artis se studium conferentes, ea de quibus interrogaturi essent et responsuri, ipsi sibi aliquatenus probare, et probando facilius inuenire possent; et hoc quasi ludo exercitati, et exercitio excitati, ad maiora et pleniora capienda, fierent promptiores.



INCIPIT LIBER.


 Partes orationis quot sunt? Octo.

Que? Nomen, pronomen, uerbum, aduerbium, participium, coniunctio, prepositio, interiectio.

Donatus que pars orationis est? Nomen quid est? Pars orationis cum casu, corpus aut rem proprie communiterue significans.

Nomini quot accidunt? Sex.

 Que? Qualitas, comparatio, genus, numerus, figura, casus.

Qualitas nominum in quo est? Bipartita est, aut enim unius nomen est, et proprium dicitur; aut multorum, et appellatiuum est.

Hoc nomen, proprium an appellatiuum? Proprium.

 Unde hoc probas? Quia non multorum, sed unius est.

Grammaticus est proprium an appellatiuum? Appellatiuum.

Unde hoc probas? Quia non unius, sed multorum est comparationis.

Gradus quot sunt? Tres.

Qui? Positiuus, ut doctus; comparatiuus, ut doctior; superlatiuus, ut doctissimus.

Que nomina comparantur? Appellatiua duntaxat qualitatem aut quantitatem significantia.

Donatus comparatur, aut non? Non.

Unde hoc probas? Quia propria nomina minime comparantur.

Bonus comparatur, an non? Comparatur.

Unde hoc probas? Quia et appellatiuum est, et qualitatem significat.

Quomodo? Ut bonus, melior, optimus.

Magnus comparatur, an non? Comparatur.

Unde hoc probas? Quia et appellatiuum est, et  quantitatem significat.

Quomodo? Ut magnus, maior, maximus.

Stylus comparatur, an non? Non.

Unde hoc? Quia licet appellatiuum sit, nec qualitatem tamen, nec quantitatem significat.

Genera nominum quot sunt? Quatuor.

Que? Masculinum, ut hic magister; femininum, ut hec musa; neutrum, ut hoc scamnum; commune, ut hic et hec sacerdos. Est preterea trium generum, quod omne dicitur, ut hic et hec et hoc felix. Est et epicenum, id est, promiscuum, ut passer, aquila.

Donatus, cuius generis nomen est? Masculini.

Unde hoc? Quia numero singulari, casu nominatiuo pronomen ei, uel articulus preponitur hic.

Quomodo? Ut hic Donatus.

Grammatica, cuius generis nomen est? Feminini.

Unde hoc? Quia numero singulari, casu nominatiuo pronomen ei uel articulus preponitur hec.

 Quomodo? Ut hec grammatica.

Scamnum, cuius generis nomen est? Neutri.

Unde, hoc? Quia numero singulari, casu nominatiuo pronomen ei uel articulus preponitur hoc.

Quomodo? Ut hoc scamnum.

Sacerdos, cuius generis nomen est? Communis.

Unde hoc? Quia simul masculinum femininumque significat.

Quomodo? Ut hic et hec sacerdos.

Felix, cuius generis nomen est? Omnis.

Unde hoc? Quia sub una significatione tria genera comprehendit.

Quomodo? Ut hic et hec et hoc felix.

Passer, cuius generis nomen est? Epiceni.

Unde hoc? Quia sub una significatione marem ac feminam comprehendit.

Quomodo? Ut hic passer.

Stylus fixum, an mobile nomen est? Fixum.

Unde hoc? Quia in alterum genus flecti non potest.

 Sanctus, fixum an mobile nomen est? Mobile.

Unde hoc? Quia per tria genera moueri potest.

Quomodo? Ut sanctus, sancta, sanctum.

Rex, fixum an mobile nomen est? Nec in totum fixum, nec in totum mobile.

Unde hoc? Quod in alterum genus flecti potest per tria genera, moueri non potest.

Quomodo? Ut rex, regina.

Numeri nominum quot sunt? Duo.

Qui? Singularis, ut hic magister; pluraliter, ut hi magistri.

Donatus, cuius numeri nomen est? Singularis.

Unde hoc? Quia Donatus cum dico, unum, non plures, significo; similiter et de appellatiuis respondendum est.

Artes, cuius numeri nomen est? Pluralis.

Unde hoc? Quia artes cum dico, plures, non unam, significo.

 Figure nominum quot sunt? Due.

Que? Simplex, ut decens, potens; composita, ut indecens, impotens.

Quot modis nomina componuntur? Quatuor.

Quibus? Ex duobus integris, ut suburbanus; ex duobus corruptis, ut efficax, municeps; ex integro et corrupto, ut insulsus; ex corrupto et integro, ut nugigerulus; aliquando ex compluribus, ut inexpugnabilis, imperterritus.

Donatus, simplex an compositum nomen est? Simplex.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Suburbanus, simplex an compositum est? Compositum.

Quomodo? Ex duobus integris.

Quibus? Ex sub prepositione, et urbanus nomine; utraque enim integra perseuerant, cum dicimus suburbanus.

 Municeps, simplex an compositum nomen est? Compositum.

Quomodo? Ex duobus corruptis.

Quibus? Ex munere nomine, et capio uerbo; utraque enim corrumpuntur cum dicimus municeps.

Insulsus, simplex an compositum nomen est? Compositum.

Quomodo? Ex integro et corrupto.

Quibus? Ex in prepositione, et salsus nomine; nam salsus corrumpunt, cum dicitur insulsus.

Nugigerulus, simplex an compositum nomen est? Compositum.

Quomodo? Ex corrupto et integro.

Quibus? Nugas et gerulus; nam nugas corrumpitur, cum dicimus nugigerulus.

Inexpugnabilis, simplex an compositum nomen est? Compositum.

Quomodo? Ex compluribus.

 Quibus? In et ex prepositionibus, et pugnabilis nomine, et hec omnia integra perseuerant, cum dicimus inexpugnabilis.

Imperterritus, simplex an compositum nomen est? Compositum.

Quomodo? Ex compluribus.

Quibus? In et per prepositionibus, et territus participio: sed in prepositio corrumpitur, cum dicimus imperterritus.

Casus nominum quot sunt? Sex.

Qui? Nominatiuus, genitiuus, datiuus, accusatiuus, uocatiuus, ablatiuus.

Donatus, cuius casus nomen est? Nominatiuus.

Unde hoc? Quia Donatus cum dico, eum qui sic uocitatus est nomino.

Grammatica cuius casus nomen est? Nominatiui et uocatiui.

Unde hoc? Quia grammatica cum dico, eam rem que sic appellatur aut nomino prorsus, aut uoco. Et hec quidem simpliciter dicta sint: ceterum in sententiis  et plena oratione, multo expeditior de cunctis casibus responsio est, ubi prima et tertia persona uerbi nominatiuum, secundum uocatiuum casum trahit, et uerbalia nomina. Alia genitiuo, alia datiuo, alia accusatiuo, alia ablatiuo casui copulantur; ut cano ego uirgilius, canit ille uirgilius, cane, uirgili; egeo panis, loquor tibi, uoco te, doceor a te, oratore magistro utor.

Declinantur omnia an non? Non.

Unde hoc? Quod quedam eorum sunt indeclinabilia, ut fas, nequam; quedam declinabilia, ut magnus, fortis.

Declinabilia nomina uariantur omnia per omnes casus an non? Non.

Unde hoc? Quod quedam sunt aptota ut frugit, sinapi; quedam monoptota, ut cornu, gelu; quedam diptota, ut huius tabi ab hac tabe; hec sors; ab hac sorte, alia triptota, utmusa muse, musam; alia tetraptota ut senatus, senatui, senatum, a senatu; alia  docto, doctum, o docte; alia hexaptota, ut unus, unius, uni, unum, o une, ab uno.

Similiter solus Donatus uariatur per omnes casus an non? Non.

Quid ergo est? Pentaptotum.

Unde hoc? Quia quinque casibus uariatur.

Quibus? Nominatiuo, genitiuo, datiuo, accusatiuo, uocatiuo.

Quomodo? Ut hic Donatus, huius Donati, huic Donato, hunc Donatum, o Donate.

Cur non annumeras ablatiuum? Quia similis est datiuo. Unde sic enim dicimus in datiuo huic Donato, sic et iam dicimus in ablatiuo ab hoc Donato. In hunc modum et de ceteris respondendum.

Declinabilia nomina quot declinationibus inflectentur? Quinque.

Quibus? Prima, secunda, tertia, quarta, quinta.

Ubi cognoscitur declinatio? In genitiuo casu singulari.

Prime igitur declinationis genitiui singularis, in  quam syllabam desinit? In e diphthongum, ut hec musa, huius muse. Secunde, in i productam, ut hic Donatus, huius Donati. Tertie, in is correptam, ut hic pater, huius patris. Quarte, in us uel in u productam, ut hic senatus, huius senatus; hoc cornu, huius cornu. Quinte, in ei diuisas, ut hic dies, huius diei.

Cuius declinationis est hoc nomen? Secunde.

Unde hoc? Quia genitiuus eius singularis in productam desinit.

Quomodo declinatur? Nominatiuo hic Donatus, genitiuo huius Donati, datiuo huic Donato, accusatiuo hunc Donatum, uocatiuo, o Donate, ablatiuo ab hoc Donato.

Cur non declinatur pluraliter? Quia propria nomina pluralitatem non recipiunt.

Grammatica quomodo declinatur? Nominatiuo hec grammatica, genitiuo huius grammatice, datiuo huic grammatice, accusatiuo hanc grammaticam, uocatiuo o grammatica, ablatiuo ab hac grammatica; et pluraliter,  nominatiuo he grammatice, genitiuo harum grammaticarum, datiuo his grammaticis, accusatiuo has grammaticas, uocatiuo o grammatice, ablatiuo ab his grammaticis.

uariatur in plurali numero per omnes casus, an non? Non.

Quid ergo est? Tetraptotum.

Unde hoc? Quod quatuor casibus uariatur.

Quibus? Nominatiuo, genitiuo, datiuo et accusatiuo.

Quomodo? Ut he grammatice, harum grammaticarum, his grammaticis, has grammaticas.

Cur non annumeras uocatiuum? Quia similis est nominatiuo.

Unde hoc? Sicut enim dicimus in nominatiuo he grammatice, sic dicimus in uocatiuo o grammatice.

Cur non annumeras ablatiuum? Quia similis est datiuo.

Unde hoc? Sicut enim dicimus in datiuo his grammaticis, sic et iam dicimus in ablatiuo ab his grammaticis.

 Pax quomodo declinatur? Nominatiuo hec pax, genitiuo huius pacis, datiuo huic paci, accusatiuo hanc pacem, uocatiuo o pax, ablatiuo ab hac pace.

Cur non declinatur pluraliter? Quia pluralis eius in usu non est.

Quot litteris scribitur hoc nomen cantor? Sex.

Que ex eis sunt uocales? a et o.

Unde hoc probas? Quia et per se proferuntur, et per se syllabam faciunt.

Que consonantes? Cetere omnes.

Unde hoc? Quia per se non sonant, sed uocalibus consonant.

Que semiuocales? n et s.

Unde hoc? Quia per se proferuntur, sed per se syllabam non faciunt.

Quot mute? d et t.

Unde hoc? Quia nec per se proferuntur, nec per se syllabam faciunt.

Iuno quot litteris scribitur? Quatuor.

 Que ex eis uocales sunt? U et o.

Unde hoc? Quia et per se proferuntur, et per se syllabam faciunt.

Cur non annumeras I? Quia loco est posita consonantis.

Unde hoc? Quia cum altera uocali iungitur.

uenus quot litteris scribitur? Quinque.

Que sunt ex eis uocales? E et u posterior.

Unde hoc? Quia et per se proferuntur, et per se syllabam faciunt.

Cur non annumeras u priorem? Quia loco est posita consonantis.

Unde hoc? Quia cum alia uocali iungitur.

Quot syllabis constat hoc nomen Donatus? Tribus.

Antepenultima qualis est? Longa.

Natura an positione? Natura.

Unde hoc? Quia uocali tantum in ea producitur.

Quomodo? Ut est illud:

Donatus fama notus in orbe pia.

Penultima qualis est? Similis.

 Et ultima qualis est? Breuis.

Unde hoc? quia et correptam uocalem habet, et non desinit in duas consonantes, aut in unam duplicem, aut in aliquid quod sit pro duabus consonantibus.

Aes quot syllabis constat? Una.

Qualis? Longa.

Natura an positione? Natura.

Unde hoc? Quia due uocales in ea iunguntur et diphthongum faciunt.

Que? A et e.

Arcus quot syllabis constat? Duabus.

Prior qualis est? Longa.

Natura an positione? Positione.

Unde hoc? Quia correpta eius uocalis in duas desinit consonantes.

Quas? R et c.

Axis quot syllabis constat? Duabus.

Prior qualis est? Longa.

 Natura, an positione? Positione.

Unde hoc? Quia correpta eius uocalis in unam duplicem desinit.

Quam? X.

Adiutor et aduena quot syllabis constant? Tribus.

Antepenultime eorum quales sunt? Longe.

Natura an positione? Positione.

Unde hoc? Quia correpte earum uocales in alteram consonantem, et alteram uocalem loco consonantis positam desinunt.

Quas? D et i, et d et u.

Maior quot syllabis constat? Duabus.

Prior qualis est? Longa.

Natura an positione? Positione.

Unde hoc? Quia correpta eius uocalis in i solam loco consonantis positam desinit.

Donatus igitur qui pes est? Antibacchius.

Unde hoc? Quia ex duabus longis et breui syllaba  constat.

Quot temporum est? Quinque.

Unde hoc? Quia idem pes totidem tempora occupat.

Donatianus qui pes est? Nullus.

Unde hoc? Quia transcendit numerum quatuor syllabarum.

Quid ergo est? Sinzigia.

Ex quibus pedibus fit? Ex spondeo et amphibrachi.

Unde hoc? Quia due syllabe longe in principio site, spondeum faciunt. Sequentes tres, quarum prima et ultima breues, media longa est, amphibrachim reddunt.

Quot temporum est? Octo.

Unde hoc? Quia idem pedes in sinzigia ceuntes, totidem tempora occupant.

Aes, qui pes est? Nullus.

Unde hoc? Quia ex una syllaba pes nunquam fit.

Quot temporum est? Duorum.

 Unde hoc? Quia longa syllaba duo tempora habet.

Donatus, quo accentu pronuntiandum est? Circumflexo.

Unde hoc? Quia in trisyllabis et tetrasyllabis et deinceps, si ultima breuis fuerit, penultima uero natura longa, penultima circumflectenda est.

Quomodo? Ut Donatus.

Fax, quo accentu pronuntiandum est? Acuto.

Unde hoc? Quia monosyllaba, que correptam uocalem habent, acuto accentu pronuntianda sunt.

Quomodo? Ut fax.

Res, quo accentu pronuntiandum est? Circumflexo.

Unde hoc? Quia monosyllaba, que productam uocalem habent, circumflexo accentu pronuntianda sunt.

Quomodo? Ut res.

Meta, quo accentu pronuntiandum est? Circumflexo.

 Unde hoc? Quia in dissyllabis que priorem productam habuerunt, et posteriorem correptam, prior syllaba circumflectenda est.

Quomodo? Ut meta.

Nepos, quo accentu pronuntiandum est? Acuto.

Unde hoc? Quia in dissyllabis si posterior producta fuerit, prior syllaba acuenda est, siue illa correpta fuerit, siue producta.

Quomodo? Ut nepos.

Bonus, quo accentu pronuntiandum est? Acuto.

Unde hoc? Quia in dissyllabis si breues ambe fuerint, syllaba prior acuenda est.

Quomodo? Ut bonus.

Tullius, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si penultima correpta fuerit, antepenultima acuenda est.

Quomodo? Ut Tullius.

Metellus, quo accentu pronuntiandum est? Acuto.

 Unde hoc? Quia in trisyllabis et tetrasyllabis et deinceps, si penultima positione longa fuerit, ipsa acuenda, et antepenultima graui accentu pronuntianda est.

Quomodo? Ut Metellus.

Latebre, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si penultima positione longa ex muta et liquida fuerit, antepenultima acuenda est.

Quomodo? Ut latebre.

Micene, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si tam penultima quam ultima natura longa fuerit, penultima acuenda est.

Quomodo? Ut Micene.

Ego, que pars orationis est? Pronomen.

Pronomen quid est? Pars orationis que pro nomine posita tantumdem pene significat, personamque  interdum recipit.

Pronomini quot accidunt? Sex.

Que? Qualitas, genus, numerus, figura, persona, casus.

Qualitas pronominum in quo est? Bipartita est, aut enim finita sunt pronomina, aut infinita.

Que sunt finita? Que recipiunt personas, ut ego, tu, ille.

Que sunt infinita? Que non recipiunt personas, ut quisque.

Quod est hoc pronomen, finitum an infinitum? Finitum.

Unde hoc? Quia recipit personam.

Quis, finitum an infinitum pronomen est? Infinitum.

Unde hoc? Quia non recipit personam.

Genera pronominum que sunt? Eadem fere que et nominum; masculinum ut qui, femininum; ut que, neutrum ut quod, commune ut qualis, talis, trium ut ego, tu.

 Cuius generis est hoc pronomen? Omnis.

Unde hoc? Quia et pro masculino et pro feminino et pro neutro nomine poni potest.

Quis, cuius generis pronomen est? Masculini.

Unde hoc? Quia pro masculino tantum nomine poni potest.

Que, cuius generis pronomen est? Feminini.

Unde hoc? Quia pro feminino tantum nomine poni potest.

Quid, cuius generis pronomen est? Neutri.

Unde hoc? Quia pro neutro tantum nomine poni potest.

Qualis, cuius generis pronomen est? Communis.

Unde hoc? Quia et pro masculino et pro feminino genere nominis poni potest.

Ego, fixum an mobile pronomen est? Fixum.

Unde hoc? Quia in alterum genus flecti non potest.

Ille, fixum an mobile pronomen est? Mobile.

Unde hoc? Quia per tria genera moueri potest

 Quomodo? Ut ille, illa, illud.

Talis, fixum an mobile pronomen est? Nec in totum fixum, nec in totum mobile.

Unde hoc? Quia in alterum genus flecti potest, per tria genera moueri non potest.

Quomodo? Ut hic talis et hoc tale.

Numeri pronominum quot sunt? Duo.

Qui? Singularis, ut hic; pluralis, ut hi.

Cuius numeri est hoc pronomen ego]? Singularis.

Unde hoc? Quia pro singulari tantum nomine poni potest.

Nos, cuius numeri pronomen est? Pluralis.

Unde hoc? Quia plurali tantum nomine poni potest.

Sui, cuius numeri pronomen est? Utriusque.

Unde? Quia et pro singulari, et pro plurali nomine poni potest.

Figure pronominum quot sunt? Due.

Que? Simplex, ut quot; composita, ut quotquot.

 Est hoc pronomen simplex, an compositum? Simplex est.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Quisque, simplex an compositum pronomen est? Compositum.

Quomodo? Ex duobus integris.

Quibus? Quis et que pronominibus; utraque enim integra perseuerant, cum dicimus quotquot; similiter et de ceteris ad formam nominum respondendum est.

Persone pronominum quot sunt? Tres.

Que? Prima, ut ego; secunda, ut tu; tertia, ut ille.

Cuius persone est hoc pronomen [ego]? Prime.

Unde hoc? Quia ego cum dico; non te, uel alium, sed me significo.

 Tu, cuius persone pronomen est? Secunde.

Unde hoc probas? Quia tu cum dico, non me, uel alium, sed te significo.

Ille, cuius persone pronomen est? Tertie.

Unde hoc? Quia ille cum dico, non me, uel te, sed alium significo.

Casus item pronominum quot sunt? Sex, quemadmodum nominum.

Cuius casus est hoc pronomen? Nominatiui.

Unde hoc? Quia pro nominatiuo tantum casu nominis poni potest.

Tu, cuius casus pronomen est? Nominatiui et uocatiui.

Unde hoc? Quia et pro nominatiuo et pro uocatiuo casu nominis poni potest.

Inueniuntur forme casuales in pronominibus an non? Inueniuntur.

Unde hoc? Quia alia eorum sunt non optata [Lege monoptota], ut eccum, ellum; alia triptota, ut sui,  sibi, se; alia tetraptota, ut meus, mei, mee, meum; alia pentaptota, ut ille, illius, illi, illum, ab illo.

Cur non annumeras diptota et hexaptota? Quia nulla eiusdem modi reperiuntur pronomina.

Quid igitur est hoc pronomen [ego]? Tetraptotum.

Unde hoc? Quia quatuor casibus uariatur.

Quibus? Nominatiuo, genitiuo, datiuo, accusatiuo.

Cur non annumeras ablatiuum? Quia similis est accusatiuo.

Unde? Sicut enim dicimus in accusatiuo me, sic etiam dicimus in ablatiuo a me. Similiter et de ceteris, sicut in nomine respondendum.

Quot declinationibus pronomina inflectuntur? Quatuor.

Quibus? Prima, secunda, tertia, quarta.

Quot earum in quibus pronominibus cognoscuntur? Due in primitiuis, et due in deriuatiuis.

Primitiua pronomina quot sunt? Septem.

Que? Meus, tuus, suus, noster, uester, nostras et  uestras.

Prime igitur pronominis declinatio que est? Cuius genitiuus et datiuus i finitur; accusatiuus et ablatiuus, e producta.

Quomodo? Ut mei, mihi, me, a me, tui, tibi, te, a te; sui sibi, se, a se; nec inueniuntur plura huius declinationis pronomina.

Secunda que est? Cuius genitiuus huius [Forte us], datiuus i littera terminatur pro tria genera, excepto huic, quod differentie causa c accipit in datiuo, ne si hui diceremus, non pronomen, sed interiectio putaretur.

Quomodo? Ut ille, illius, illi; iste, istius, isti; ipse, ipsius, ipsi; hic, huius, huic; is, eius, ei; quis, cuius, cui; totus totius toti; nec inueniuntur plura huius declinationis pronomina.

Tertia que est? Cuius genitiuus in masculino, secundam nominis declinationem sequitur, in feminino primam, in neutro item secundam.

 Quomodo? Sic: meus, mei, mea, mee, meum, mei; tuus, tui, tua, tue tuum, tui; suus, sui, sua, sue, suum, sui, et similiter reliqua.

Quarta que est? Cuius inflexio tertie nominis declarationem sequitur.

Quomodo? Ut nostras, nostratis; uestras, uestratis; cuias, cuiatis.

Pronomina finita sunt tria, ego, tu, ille; minus quam finita, septem: ille, ipse, iste, is, hic, idem, sui. Infinita quinque, quis, qualis, quantus, quotus, quot. Relatiua infinitorum, talis, tantus, totus, tot; et septem minus quam finita, que sunt infiniti pronominis responsiua. Possessiua septem: meus, tuus, suus, noster, uester, nostras et uestras.

Pronomina a finita feminina sunt omnia, et tam secunde quam tertie declinationis; ut illa, ipsa, ista, ea, quanta, quota, tota, mea, sua, nostra, uestra. E finita, masculina sunt omnia, et secunde declinationis, ut ille, ipse, iste. Finitum unum inuenitur, sui, quod est omnis generis, et prime declinationis. U  finitum unum inuenitur, tu, quod est omnis generis et prime declinationis. As finita tria inueniuntur, nostras, uestras, cuias, que sunt omnis generis et quarte declinationis. Quorum neutrum e finitur, is finita quatuor inueniuntur, is, quis, qualis, talis, et sunt quarte declinationis, sed is et quis masculina, qualis et talis communia sunt, et neutrum in e mittunt. Us finita septem: quantus, quotus, tantus, totus, meus, tuus, suus, que sunt omnia masculina, mobilia, per tria genera; sed quantus, quotus, tantus, meus, tuus, suus, tertie; totus secunde est declinationis. C finitum unum inuenitur, masculinum, hic; unum femininum, hec; unum neutrum, hoc; et differentie causa c, indicatiuo accipiunt. D finita quatuor: illud, istud, id, quod, et sunt secunde declinationis. M finita tredecim, idem, ipsum, quantum, quotum, tantum, totum, meum, tuum, suum, nostrum, uestrum, eccum, ellum, et sunt tertie declinationis, excepto totum quod est secunde, et eccum, ellum, que minime declinantur, et accusatiuum tantum singularem  ac pluralem habent. Er finita duo, noster, uester, que sunt tertie declinationis. T finita duo, quot, tot, que sunt omnis generis, et nullius declinationis. Quecunque uero preter hec pronomina inuenta fuerunt, ab his composita sunt, et eorum regulas sequi debent. Prime persone unum, ego; secunde unum, tu. Relique tertie sunt, exceptis meus, noster, prime; tuus, uester, secunde persone possessiua.

Doceo, que pars orationis est? uerbum.

uerbum quid est? Pars orationis cum tempore et persona, sine casu, aut agere aliquid aut pati, aut neutrum significans.

uerbo quot accidunt? Septem.

Que? Qualitas, coniugatio, genus, numerus, figura, tempus, persona.

Qualitas uerborum in quo est? In modis et formis.

Modi qui sunt? Indicatiuus, ut lego; imperatiuus, ut lege; optatiuus, ut utinam legerem; coniunctiuus,  cum legam; infinitiuus, legere; impersonalis, legitur.

Cuius modi est hoc uerbum? Indicatiui.

Unde hoc? Quia doceo cum dico, me aliquid docere indico.

Doce, cuius modi uerbum est? Imperatiui.

Unde hoc? Quia doce cum dico, tibi ut aliquid doceas impero.

Utinam docerem cuius modi uerbum est? Optatiui.

Unde hoc? Quia utinam docerem cum dico, ut aliquid doceam opto.

Cum doceam cuius modi uerbum est? Coniunctiui.

Unde hoc? Quia cum doceam quando dico, ut plenum sensum efficiam, necesse est ut huic uerbo alium modum coniungam.

Quomodo? Ut cum doceam, discis.

Docere, cuius modi uerbum est? Infinitiui.

Unde hoc? Quia docere cum dico, nec numerum, nec personam definio, nisi alio modo addito, utrumque distinguam, ut docere uolo, uis, uult; docere uolumus, uultis, uolunt.

 Docetur, cuius modi uerbum est? Impersonalis.

Unde hoc? Quia docetur cum dico, a qua persona aliquid doceatur non definio, nisi additis pronominibus dicam: docetur a me, a te, ab illo, a nobis, a uobis, ab illis. In hunc modum de omnibus uerbis per ceteros numeros et personas et tempora, facile responderi potest, quod a nobis studio breuitatis omissum est.

Forme uerborum quot sunt? Quatuor.

Que? Perfecta, ut lego; meditatiua, ut lecturio; frequentatiua, ut lectito; inchoatiua, ut feruesco, calesco.

Cuius forme est hoc uerbum [doceo]? Perfecte.

Unde hoc? Quia doceo cum dico, neque meditationem, neque frequentationem, neque inchoationem actionis, sed absolute presentem actionem significo.

Doceor, cuius forme uerbum est? Perfecte.

Unde hoc? Quia doceor cum dico, neque meditationem, neque inchoationem passionis, sed presentem passionem significo.

 Lecturio, cuius forme uerbum est? Meditatiue.

Unde hoc? Quia in urio desinit, et meditationem future actionis significat.

Lectito, cuius forme uerbum est? Frequentatiue.

Unde hoc? Quia in tito desinit, et frequentiam actionis significat.

Feruesco, cuius forme uerbum est? Inchoatiue.

Unde hoc? Quia in sco desinit, et feruoris inchoationem significat: que omnia facilius dignoscuntur, si singularum formarum terminationes diligentius memorie commendentur. Est ergo meditatiue forme una tantum terminatio, urio, ut esurio, lecturio, parturio. Frequentatiue quatuor: in to, ut clamito; in so, ut merso; in xo, ut nexo; in tito, ut lectito, dictito, Inchoatiue, una solummodo sco, ut floresco, uresco: quecunque autem uerba huiusmodi terminationibus et significationibus carent, perfecte forme absque omni ambiguitate pronuntianda sunt.

Coniugationes uerborum quot sunt? Tres.

Que? Prima, secunda, tertia.

 Prima que est? Que in indicatiuo modo tempore presenti, numero singulari, secunda persona, uerbo actiuo et neutrali, a productum habet ante nouissimam litteram, ut amo, amas. Passiuo communi et deponenti antepenultimam syllabam, ut amor, amaris; et futurum tempus eiusdem modi, in bo et in bor syllabam mittit, ut amo, amabo; amor; amabor.

Secunda que est? Que indicatiuo modo, tempore presenti, numero singulari, secunda persona, uerbo actiuo et neutrali e productam habet ante nouissimam litteram. Passiuo communi et deponenti ante nouissimam syllabam, ut doceo, doces; doceor, doceris; et futurum tempus eiusdem modi in bo et in bor syllabam mittit, ut doceo, docebo; doceor, docebor.

Tertia que est? Que in indicatiuo modo, tempore presenti, numero singulari, secunda persona, uerbo actiuo et neutrali, i correptam habet, uel i productam, ante nouissimam litteram. Passiuo communi et deponenti pro i, littera e correptam habet, uel i productam ante nouissimam syllabam, ut lego, legis; legor,  legeris; audio, audis; audior, audiris. Et futurum tempus eiusdem modi in am et in ar syllabam mittit, ut lego, legam; legor, legar; audio, audiam; audior, audiar.

Ubi discerni potest, utrum i littera correpta sit an producta? In imperatiuo et infinitiuo.

Quomodo? Nam correpta i littera in e conuertitur; producta si fuerit, non mutatur.

Quando tertia coniugatio futurum tempus non in am tantum, sed etiam in bo mittit? Interdum cum i litteram non correptam habuerit, sed productam ut eo, is, ibo; queo, quis, quibo.

Cuius coniugationis est hoc uerbum? Secunde.

Unde hoc? Quia indicatiuo modo, tempore presenti, numero singulari, secunda persona e productam habet ante nouissimam litteram, ut doceo, doces; et futurum tempus eiusdem modi in bo syllabam mittit, ut doceo, docebo.

Doceor, cuius coniugationis uerbum est? Secunde.

 Unde hoc? Quia indicatiuo modo, tempore presenti, numero singulari, secunda persona, e productam habet ante nouissimam syllabam, ut doceor, doceris; et futurum tempus eiusdem modi in bor syllabam mittit, doceor docebor.

Clamo, cuius coniugationis uerbum est? Prime.

Unde hoc? Quia indicatiuo modo, tempore presenti, numero singulari, secunda persona habet ante nouissimam litteram, ut clamo, clamas; et futurum tempus eiusdem modi in bo syllabam mittit, ut clamo, clamabo.

Clamor, cuius coniugationis uerbum est? Eiusdem.

Unde hoc? Quia indicatiuo modo, tempore presenti, numero singulari, secunda persona, a habet ante nouissimam syllabam, ut clamor, clamaris; et futurum tempus eiusdem modi in bor syllabam mittit, ut clamor, clamabor.

Scribo, cuius coniugationis uerbum est? Tertie  correpte.

Unde hoc? Quia indicatiuo modo, tempore presenti, numero singulari, secunda persona, i correptam habet ante nouissimam litteram, ut scribo, scribis; et futurum eiusdem modi in am syllabam mittit, ut scribo, scribam.

Unde cognoscitur quod i littera in hoc uerbo correpta sit? Quia imperatiuo et infinitiuo in e conuertitur, ut scribe, scribere.

Scribor, cuius coniugationis uerbum est? Eiusdem.

Unde hoc? Quia indicatiuo modo, tempore presenti, numero singulari, secunda persona, e correptam habet ante nouissimam syllabam, ut scribor, scriberis; et futurum tempus eiusdem modi in ar syllabam mittit, ut scribor, scribar.

Nutrio, cuius coniugationis uerbum est? Tertie producte.

Unde hoc? Quia indicatiuo modo, tempore presenti, numero singulari, secunda persona, i productam  habet ante nouissimam litteram, ut nutrio, nutris; et futurum tempus eiusdem modi non in am tantum, sed etiam in bo syllabam mittit, ut nutriam, nutribo.

Unde cognoscitur quod i littera in hoc uerbo producta sit? Quia imperatiuo et infinitiuo non mutatur in e correptam, sed permanet, ut nutri, nutrire.

Nutrior, cuius coniugationis uerbum est? Eiusdem.

Unde hoc? Quia indicatiuo modo, tempore presenti, numero singulari, secunda persona, i productam habet ante nouissimam syllabam, ut nutrior, nutriris; et futurum tempus eiusdem modi non in ar tantum, sed etiam in bor mittit, ut nutriar, nutribor.

Genera uerborum quot sunt? Quinque.

Que? Actiua, passiua, neutra, deponentia, communia.

Actiua que sunt? Que in o desinunt, et accepta r littera faciunt ex se passiua, ut lego, legor.

Passiua que sunt? Que in r desinunt, et ea dempta  redeunt in actiua, ut legor, lego.

Neutra que sunt? Que in o desinunt, ut actiua; sed, accepta r littera, Latina non sunt, ut sto, curro.

Deponentia que sunt? Que similiter ut passiua in r desinunt, sed ea dempta, Latina non sunt, ut luctor, loquor.

Communia que sunt? Que in r litteram similiter desinunt, ut deponentia, sed in duas formas cadunt, patientis et agentis, ut osculor, criminor. Dicimus namque osculor te, osculor a te; criminor te, criminor a te.

Cuius generis est hoc uerbum [doceo]? Actiui.

Unde hoc? Quia in o desinit, et accepta r littera facit ex se passiuum: ut doceo, doceor.

Doceor, cuius generis uerbum est? Passiui.

Unde hoc? Quia in r desinit, et ea dempta redit in actiuum, ut doceor, doceo.

Sto, cuius generis uerbum est? Neutri.

 Unde hoc? Quia in o desinit, ut actiuum, sed, accepta r littera, Latinum non est; sto dicimus, stor non dicimus.

Loquor cuius generis uerbum est? Deponentis.

Unde hoc? Quia in r desinit, sed, ea dempta, Latinum non est; loquor namque dicimus, loquo non dicimus.

Criminor, cuius generis uerbum est? Communis.

Unde hoc? Quia in r similiter desinit, ut deponens; sed in duas formas cadit, patientis et agentis, ut criminor te, criminor a te.

Numeri uerborum quot sunt? Duo.

Qui? Singularis, ut lego; pluralis, ut legimus.

Cuius numeri est hoc uerbum? Singularis.

Unde hoc? Quia doceo cum dico, me solummodo aliquid docere significo.

Docemus, cuius numeri est? Pluralis.

Unde? Quia docemus cum dico, nos plures aliquid docere significo.

Figure uerborum quot sunt? Due.

 Que? Simplex, ut lego; composita, ut negligo.

Quot modis uerba componuntur? Quatuor.

Quibus? Ex duobus integris, ut perlego; ex duobus corruptis, ut efficio; ex integro et corrupto, ut deficio; ex corrupto et integro, ut offero; aliquando ex compluribus, ut derelinquo.

Est hoc uerbum simplex an compositum? Simplex.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Perlego, simplex an compositum est? Compositum.

Quomodo? Ex duobus integris.

Quibus? Per prepositione, et lego uerbum; utraque enim integra perseuerant, cum dicimus perlego. In hunc modum et de ceteris respondendum est.

Tempora uerborum quot sunt? Tria.

 Que? Presens, ut lego; preteritum, ut legi; futurum, ut legam.

Quot sunt tempora in declinatione uerborum? Quinque.

Que? Presens, ut lego; preteritum imperfectum, ut legebam; preteritum perfectum, ut legi; preteritum plusquam perfectum, ut legeram; futurum ut legam.

Cuius temporis est hoc uerbum? Presentis.

Unde hoc probas? Quia doceo cum dico, me in presente aliquid docere significo. Potest et de ceteris temporibus congrua responsio fieri; sed facilius ex ipsa sui diuersitate et proprietate agnosci possunt.

Persone uerborum quot sunt? Tres.

Que? Prima, ut lego? secunda, ut legis; tertia, ut legit.

Cuius persone est hoc uerbum? Prime.

Unde hoc probas? Quia doceo cum dico, me aliquid docere significo.

Doces, cuius persone uerbum est? Secunde.

 Unde hoc probas? Quia doces cum dico, te aliquid docere significo.

Docet, cuius persone uerbum est? Tertie.

Unde hoc probas? Quia docet cum dico, non me uel te, sed alium quemlibet docere aliquid significo; sed et de hoc accidenti, et de ceteris omnibus in hac duntaxat parte orationis, multo facilior cognitio quam responsio est.

Prudenter, que pars orationis est? Aduerbium.

Aduerbium quid est? Pars orationis que, adiecta uerbo, significationem eius explanat atque implet.

Aduerbio quot accidunt? Tria.

Que? Significatio, comparatio, figura.

Significatio aduerbiorum in quo est? Quia sunt aut loci aduerbia, aut temporis, etc., ut sequitur.

Da aduerbium loci. Ut hic, uel ibi, intus, uel foris, illuc, uel inde.

 Da temporis. Ut heri, hodie, nuper.

Da numeri. Ut semel, bis.

Negandi. Ut non.

Affirmandi. Ut etiam, quidni.

Demonstrandi. Ut en, ecce.

Optandi. Ut utinam.

Hortandi. Ut eia.

Ordinis. Ut deinde.

Interrogandi. Ut cur, quamobrem.

Similitudinis. Ut quasi, ceu.

Qualitatis. Ut docte, pulchre.

Quantitatis, Ut multum, parum.

Dubitandi. Ut forsitan, fortasse.

Personalia. Ut mecum, tecum, nobiscum, uobiscum.

uocandi. Ut heus.

Respondendi. Ut heu.

Separandi. Ut seorsum.

Iurandi. Ut uere, ueraciter.

Eligendi. Ut potius, imo.

Congregandi. Ut simul, una.

 Prohibendi. Ut ne.

Euentus. Ut forte, fortuitu.

Comparandi. Ut magis, uel tam.

Cuius significationis est hoc aduerbium? Qualitatis.

Unde hoc? Quia prudenter cum dico, qualitatem profecto significo.

Quomodo? Ut prudenter loquitur.

Hic, cuius significationis? Aduerbium est loci.

Unde hoc? Quia hic cum dico, locum profecto significo.

Quomodo? Ut hic habito.

Significationes aduerbiorum localium quot sunt? Quatuor.

Que? In loco, ut intus, foris; de loco, ut de, unde; ad locum, ut huc, illuc; per locum, ut hac, illac.

Quid significat hoc aduerbium? In loco. In hunc modum et de ceteris respondendum speciebus.

Hodie, cuius significationis aduerbium est? Temporis.

 Unde hoc? Quia hodie cum dico, procul dubio tempus significo, ut hodie lego.

Temporalium aduerbiorum differentie quot sunt? Tres.

Que? Quia aut presens tempus ostendunt, ut nunc; aut preteritum, ut heri; aut futurum, ut cras.

Quid horum significat hoc aduerbium? Presens.

Non, cuius significationis aduerbium est? Negandi.

Unde hoc? Quia non cum dico, aliquod prorsus nego.

Quomodo? Ut non feci, non dixi, non uolui.

Quidni, cuius significationis aduerbium est? Affirmandi.

Unde? Quia quidni cum dico, aliquid profecto affirmo, ut si queratur ab aliquo an uelim scire grammaticam, et respondeam, quidni.

En, cuius significationis aduerbium est? Demonstrandi.

Unde? Quia en cum dico, aliquid profecto demonstro, ut en agros.

Utinam, cuius significationis aduerbium est? Optandi.

 Unde hoc? Quia utinam cum dico, aliquid prorsus opto, ut utinam sapiens sim, utinam pie et benigne uiuam.

Eia, cuius significationis aduerbium est? Hortandi.

Unde? Quia eia cum dico, aliquid omnino hortor, ut eia lege.

Deinde, cuius ordinis significationis aduerbium est? Ordinis.

Unde? Quia deinde cum dico, ordinem procul dubio alicuius rei ostendo, ut si dicam: Primum didici figuras litterarum, deinde connexiones syllabarum, postremo legendo notitiam assecutus sum.

Cur, cuius significationis aduerbium est? Interrogandi.

Unde? Quia cur cum dico, aliquid profecto interrogo, ut cur ita agis? cur ita loqueris?

Quasi, cuius significationis aduerbium est? Similitudinis.

 Unde? Quia quasi cum dico, quamdam similitudinem induco, ut: Candet quasi fax, rubet quasi rosa, pallet quasi mortuus, nigrescit quasi pix.

Multum, cuius significationis aduerbium est? Quantitatis.

Unde? Quia multum cum dico, quantitatem profecto significo, ut multum legit, multum didicit, multum nouit.

Forsitan, cuius significationis aduerbium est? Dubitandi.

Unde? Quia forsitan cum dico, dubitare me aliquid ostendo, ut forsitan melius tempus erit, forsitan letiores dies uenturi sunt.

Mecum, cuius significationis aduerbium est? Personalis.

Unde? Quia ad primam personam refertur, ut mecum legit; similiter tecum, ad secundam, ut tecum habitat; et secum ad tertiam, ut secum cogitat; necnon et in plurali numero ad primam personam, ut nobiscum uiuit; et ad secundam, ut nobiscum discit; et ad tertiam, ut hesitant, et secum querunt.

 Heus, cuius significationis aduerbium est? uocandi.

Unde? Quia heus cum dico, aliquem prorsus uoco, ut heus iuuenis, heus frater.

Heu, cuius significationis aduerbium est? Respondendi.

Unde? Quia heu cum aduerbialiter dico, alicui me uocanti respondeo.

Seorsum, cuius significationis aduerbium est? Separandi.

Unde? Quia seorsum cum dico, separatim aliquid fieri ostendo, ut seorsum oues, seorsum hirci pascuntur.

uere, cuius significationis aduerbium est? Iurandi.

Unde? Quia uere cum dico, aliquid iuramento affirmo, ut uere ita est, uere ita non est.

Potius, cuius significationis aduerbium est? Eligendi.

Unde? Quia potius cum dico, aliquid e duobus uel pluribus eligi significo, ut: Tunicam potius uolo quam pallium, et: Salutem potius desidero quam diuitias.

 Simul, cuius significationis aduerbium est? Congregandi.

Unde? Quia simul cum dico, duo aut quedam in unum conuenisse, aut conuentura esse significo, ut: Simul uenerunt, simul apud quemlibet hospitantur, simul discessuri sunt.

Ne, cuius significationis aduerbium est? Prohibendi.

Unde hoc? Quia ne cum dico, aliquid omnino prohibeo, ut ne dixeris, ne loquaris.

Forte, cuius significationis aduerbium est? Euentus.

Unde? Quia forte cum dico, aliquid euenisse significo, ut: Dum indicatiuus pergit, forte latrones incurrit; dum celeriter properat, forte duriter impegit.

Magis, cuius significationis aduerbium est? Comparandi.

Unde hoc? Quia magis cum dico, aliqua inter se omnino comparo, ut magis iste doctus, quam ille est; et magis hic quam ille sapit.

Comparatio aduerbiorum in quo est? In tribus  gradibus comparationis, positiuo, comparatiuo, superlatiuo.

Da aduerbium positiui gradus. Ut docte.

Comparatiui gradus. Ut doctius.

Superlatiui. Ut doctissime.

Que aduerbia comparantur? Que aut ex nomine comparatiuo ueniunt, aut nomen ex se comparatiuum faciunt, ut docte, quia uenit ex nomine comparatiuo, quod est doctus, facit doctius, doctissime. Et ultra, quia facit nomina comparatiua ulterior, ultimus. Comparatur autem ulterius, ultime.

Comparatur hoc aduerbium an non? Comparatur.

Unde hoc? Quia ab eo quod est prudens, nomine comparatiuo uenit: comparatur ut prudenter, prudentius, prudentissime.

Ne, comparatur, an non? Non.

Unde hoc? Quia neque ex nomine comparatiuo uenit, neque nomen ex se comparatiuum facit.

Figure aduerbiorum quot sunt? Due.

 Que? Simplex, ut docte, prudenter; composita, ut indocte, imprudenter.

Est aduerbium simplex an compositum? Simplex.

Unde hoc? Quia neque ex duobus integris, neque ex duobus corruptis, etc. Sic et de reliquis aduerbiis siue compositis, siue simplicibus ad formam aliarum partium respondendum est.

Docens, que pars orationis est? Participium.

Participium quid est? Pars orationis, partem capiens nominis, partem uerbi; recipit namque a nomine genera et casus; a uerbo, tempora et significationes; ab utroque numerum et figuram.

Participio quot accidunt? Sex.

Que? Genera, casus, tempora, significationes, numeri, figure.

Genera participiorum quot sunt? Quatuor.

Que? Masculinum, ut hic lectus; femininum, ut hec lecta; neutrum, ut hoc lectum; commune tribus  generibus, ut hic et hec et hoc legens.

Cuius generis est hoc participium? Omnis.

Unde hoc? Quia omnia participia in ens uel in ans desinentia omnis generis habentur?

Doctus cuius generis participium est? Masculini.

Unde hoc? Quia omnia participia in us desinentia, masculini generis habentur.

Docta, cuius generis participium est? Feminini.

Unde? Quia omnia participia in a desinentia feminini generis habentur.

Doctum, cuius generis participium est? Neutri? Unde hoc? Quia omnia participia in um desinentia neutri generis habentur.

Docens fixum an mobile participium est? Fixum.

Unde hoc? Quia in alterum genus flecti non potest.

Lectus, fixum an mobile participium est? Mobile.

Unde hoc? Quia in alterum genus flecti potest, ut lectus, lecta, lectum, et omnia participia in us finita mobilia sunt.

 Casus participiorum quot sunt? Sex.

Qui? Nominatiuus, ut hic legens; genitiuus, ut huius legentis; datiuus, ut huic legenti; accusatiuus, ut hunc legentem; uocatiuus, ut o legens; ablatiuus, ut ab hoc legente.

Cuius casus est hoc participium? Nominatiui et uocatiui.

Unde hoc? Quia uel ad tertiam, uel ad secundam personam uerbi refertur, ut docens proficit, docens proficis. uerum et in hac parte, et in pronominibus, sicut in nomine premonuimus, casuum proprietates melius ex aliarum partium connexione, in sententiis et plena oratione probantur.

Tempora participiorum quot sunt? Tria.

Que? presens, ut legens; preteritum, ut lectus; futurum, ut legendus.

Cuius temporis est hoc participium? Presentis.

Unde hoc? Quia omnia participia in duas desinentia consonantes presentis temporis habentur.

 Doctus, cuius temporis participium est? Preteriti.

Unde hoc? Quia omnia participia in tus desinentia pariter temporis habentur. Similiter in sus et in xus, ut lesus, nexus.

Docturus, cuius temporis participium est? Futuri.

Unde hoc? Quia omnia participia in rus desinentia, futuri item temporis habentur. Similiter in dus, ut legendus, docendus.

Significationes participiorum in quo sunt? Quia ab actiuo uerbo duo participia ueniunt, presens et futurum, ut legens, lecturus. A passiuo duo, preteritum et futurum, ut lectus, legendus. A neutro, duo, sicut ab actiuo, presens et futurum, ut stans, staturus. A deponenti tria: presens, preteritum et futurum, ut loquens, locutus, locuturus. A communi, quatuor: presens, preteritum, et duo futura, ut criminans, criminatus, criminaturus, criminandus.

Cuius significationis est hoc participium? Actiue.

Unde hoc? Quia ab eo quod est doceo, actiuo uerbo, deriuatur. Similiter et de ceteris significationibus  respondendum est.

Numeri participiorum quot sunt? Duo.

Qui? Singularis, ut hic legens; pluralis, ut hi legentes.

Cuius numeri hoc est participium? Singularis.

Unde hoc? Quia docens cum dico, unum docentem, non plures significo; et docentes cum dico, plures docentes, non unum significo.

Figure participiorum quot sunt? Due.

Que? Simplex, ut legens? composita, ut negligens.

Est hoc participium simplex, an compositum? Simplex.

Unde hoc? Quia neque ex duobus integris, et cetera, sicut in superioribus partibus demonstrata sunt.

Inueniuntur forme casuales in participiis, an non? Inueniuntur.

Que? Triptota in omnibus formis et neutralibus, ut docta, docte, doctam: docto, doctito. Pentaptota in omnibus masculinis, ut lectus, ti, to, tum, te; et in omnibus omnis generis participii, ut legens, tis, ti,  tem, a legente; ceteris formis carent participia.

Quot declinationibus inflectuntur? Tribus.

Quibus? Feminina omnia prima; masculina et neutralia, secunda; omnis generis, tertia.

Da declinationem participii, etc.

Ast, que pars orationis est? Coniunctio.

Coniunctio quid est? Pars orationis adnectens ordinansque sententiam.

Coniunctioni quot accidunt? Tria.

Que? Potestas, figura, ordo.

Potestas coniunctionum quot species habet? Quinque.

Quas? Copulatiuas, disiunctiuas, expletiuas, casuales, rationales.

Da copulatiuas. Et, que, at, atque, ac, ast.

Da disiunctiuas. Aut, ue, uel, ne, nec, neque.

Da expletiuas. Quidem, equidem, saltem, uidelicet,  quanquam, quamuis, quoque, aut, porro, porro autem, tamen.

Da casuales. Si, etsi, etiamsi, siquidem, quando, quandoquidem, quin, quinetiam, et quatenus, sin, seu, siue, nam, namque, ni, nisi, nisi si, si enim, etenim, ne, sed, interea, licet, quamobrem, presertim, item, itemque, ceterum, alioquin, preterea.

Da rationales. Ita, itaque, enim, enimuero, quia, quapropter, quoniam, quoniam quidem, quippe, ergo, ideo, igitur, scilicet, uidelicet, propterea.

Cuius speciei est hec coniunctio? Copulatiue. Unde hoc? Quia copulat tam uerba quam sensum.

Aut, cuius speciei coniunctio est? Disiunctiue.

Unde hoc? Quia sensum disiungit, licet uerba copuletur et coniungat.

Quidem, cuius speciei coniunctio est? Expletiue.

Unde hoc? Quia ad explendum uel sensum uel ornatum sententie interponitur.

Si, cuius speciei coniunctio est? Casualis.

Unde hoc? Quia causam precedentem significat.

 Enim cuius speciei coniunctio est? Rationalis.

Unde hoc? Quia rei precedentis rationem reddit.

Figure coniunctionum quot sunt? Due.

Que? Simplex, ut nam; composita, ut namque.

Est hec coniunctio simplex an composita? Simplex.

Unde hoc? Quia neque ex duobus integris, neque ex duobus corruptis, etc., sicut in aliis partibus demonstrata sunt.

Ordo coniunctionum in quo est? Quia aut prepositiue coniunctiones sunt, ut at, ast; aut subiunctiue, ut que, aut; aut communes, ut et, igitur.

Cuius ordinis est hec coniunctio? Prepositiui.

Unde hoc? Quia semper in oratione preponitur.

Que, cuius ordinis coniunctio est? Subiunctiui.

Unde hoc? Quia semper in oratione subiungitur.

Igitur, cuius ordinis coniunctio est? Communis.

Unde hoc? Quia semper in oratione ad uotum uniuscuiusque uel preponitur, uel subiungitur. Sciendum est coniunctiones copulatiuas, ordinis prepositiui  esse tres, at, ac, ast. Subiunctiui, unam, que; communis, et, atque. Disiunctiuas ordinis prepositiui, duas, aut, ne. Subiunctiui unam, ue; communis tres, que, ne, ue. Expletiuas ordinis prepositiui, unam, porro, autem; subiunctiui tres, quidem, quoque, autem; communis septem, equidem, saltem, uidelicet, quanquam, quamuis, porro, tamen. Casualis ordinis prepositiui quatuordecim, etsi, etiamsi, quin, sin, seu, siue, ni, nisi si, si enim, quamobrem, presertim, itemque, ceterum, alioquin. Communis quatuordecim, siquidem, quandoquidem, quinetiam, quatenus, nam, namque, nisi, etenim, ne, sed, interea, licet, item, preterea. Rationalis ordinis prepositiui, unam, enimuero. Communis quatuordecim: itaque, enim, quia, quapropter, quoniam, quoniam quidem, quippe, ergo, ideo, igitur, scilicet, uidelicet, propter, idcirco.

Ad, que pars orationis est? Prepositio.

Prepositio quid est? Pars orationis, que preposita aliis partibus orationis, significationem earum  aut complet, aut mutat, aut minuit.

Prepositioni quid accidit? Unum.

Quid? Casus tantum.

Quot? duo.

Qui? Accusatiuus et ablatiuus.

Da prepositiones casus accusatiui. Ad, apud, ante, aduersum, cis, citra, circum, circa, contra, erga, extra, inter, intra, infra, iuxta, ob, pone, per, prope, sed enim, post, trans, ultra, preter, propter, supra, usque, penes.

Quomodo? Dicimus enim, ad patrem, apud uillam, ante edes, aduersum inimicos, cis Rhenum, citra forum, circum uicinos, circa templum, contra hostem, erga propinquos, extra terminos, inter naues, intra menia, infra tectum, iuxta macellum, ob augurium, pone tribunal, per parietem, prope fenestram, secundum fores, post tergum, trans ripam, ultra fines, preter officium, propter rem, supra celum, usque oceanum, penes arbitros.

 Da prepositiones casus ablatiui. A, ab, abs, cum, coram, clam, de, e, ex, per, pre, palam, sine, obsque, tenus.

Quomodo? Dicimus enim, a domo, ab homine, abs quolibet, cum exercitu, coram testibus, clam custodibus, de foro, e iure, ex prefectura, pro clientibus, pre timore, palam omnibus, sine labore, absque iniuria, tenus pube, quod nos dicimus pubetenus.

Da utriusque casus prepositiones. In, sub, super, subter.

In et sub, quando accusatiuo casui iunguntur? Quando uel nos, uel quoslibet, in locum ire, isse, ituros esse significamus.

Quando ablatiuo? Quando uel nos, uel quoslibet in loco esse, fuisse, futuros esse significat.

Da huius rei exempla. In accusatiui casus: Itur in antiquam siluam. In ablatiui casus: Stans celsa in puppi. Sub accusatiui casus: Postesque sub ipsos Nituntur gradibus. Sub ablatiui casus:

Arma sub aduersa posuit radiantia quercu.

 Super, quam uim habet? Ubi locum significat, magis accusatiuo casui seruit, quam ablatiuo; ubi mentionem alicuius facimus, ablatiuo tantum.

Quomodo seruit casui accusatiuo locum significans? Ut Seua sedens super arma.

Quando ablatiuo?

Sedibus optatis gemina super arbore sidunt.
Et,

Flore super uiridi. Sunt nobis mitia poma.

Quomodo seruit ablatiuo? Quando mentionem alicuius facimus, ut:

Multa super Priamo rogitans, super Hectore multa.

In, quam uim habet? Etiam tum accusatiuo casui seruit, cum significat contra; ut, in alterum, in desertorem.

Subter, quam uim habet? Eamdem quam superiores,  ad locum et in loco significantes.

Quomodo seruit accusatiuo, ad locum significans? Ut:

Fluminaque antiquos subter labentia muros.

Quomodo ablatiuo significans in loco? Ut:

Ferre iubet subter densa testudine casus.

Cuius casus est hec prepositio? Accusatiui.

Unde hoc? Quia casui accusatiuo semper in oratione preponitur.

Quomodo? Ut ad patrem. Sic et de ceteris accusatiui casus prepositionibus respondendum.

Ab, cuius casus prepositio est? Ablatiui.

Unde? Quia casui ablatiuo semper in oratione preponitur.

Quomodo? Ut ab homine. Sic et de ceteris ablatiui casus prepositionibus respondendum.

In, cuius casus prepositio est? Utriusque.

Unde hoc? Quia tam accusatiuo quam ablatiuo casui  semper in oratione preponitur.

Quomodo accusatiuo? Ut itur in antiquam siluam.

Quomodo ablatiuo? Ut stans celsa in puppi.

Cuius casus est in, hoc loco? Illius uel illius. Sic et de ceteris utriusque casus prepositionibus respondendum.

Que prepositiones sunt, que dictionibus seruiunt, et separari non possunt? Di, dis, re, se, am, con.

Quomodo? Dicimus enim, diduco, distraho, recipio, seruabo, amplector, congredior.

Habet hec prepositio cum eis aliquam communionem, an non? Non.

Unde? Quia separari potest.

Quomodo? Ut ad patrem.

Que sunt que iungi non possunt? Apud et penes.

Habet hec prepositio cum eis aliquam communionem, an non? Non.

Unde hoc? Quia iungi potest.

Quomodo? Ut addo.

 Que iunguntur et separantur? Cetere ferme omnes.

Habet hec prepositio cum eis aliquam communionem, an non? Habet omnino.

Unde hoc? Quia, ut supra responsum est, et iungitur et separatur. Sciendum uero accusatiuas prepositiones que iungi possunt esse undecim. Ad, ut admoneo; ante, ut antecedo; circum, ut circumeo; circa, ut circumcirca; contra, ut contradico; inter, ut interdico; ob, ut oberro; per, ut permitto; post, ut postpono; trans, ut transfero; preter, ut preterfluo.

Que iungi non possunt? Quindecim. Apud, aduersum, cis, citra, erga, extra, infra, iuxta, prope, secundum, ultra, propter, supra, usque, penes. Sed ex his duas tantum Donatus assignat, apud et penes; ceteras idcirco pretermisisse uidetur, quia magis aduerbia sunt; unde et plereque earum comparationem recipiunt, et uerbis adiecte, sine casibus proferuntur; nam comparationem recipiunt, ut citra, citerius, citime, unde etiam nomen citerior, citimus deriuatur.  Similiter extra, exterius, extime; unde et nomen exterior, extimis, uel extremus deriuatur. Similiter supra, superius, supreme, unde etiam nomen superior, supremus deriuatur. uerbis bene aduerbialiter iunguntur, ut citra habitat, extra iacet, infra latet, iuxta sedet, prope incedit, ultra progreditur, supra conscendit, et iubet usque morari, et usque ambo defessi simus. Denique aduersum et secundum, manifeste nomina loco aduerbiorum uel prepositionum posita dignoscuntur, quarum partium plurima similitudo et quedam uidetur esse germanitas, ut et prepositiones in aduerbia et aduerbia in prepositiones frequentissime transeant. Item ablatiui casus prepositiones,  que iungi possunt, sunt octo: a, ut amitto; ab, ut  abnego; abs, ut abstraho; de, ut demulceo; e, ut emitto; ex, ut exeo; pro, ut protego; pre, ut prefero. Que iungi non possunt, septem: cum, coram, clam, palam, sine, absque, tenus. Que si quis scire desiderat, quantam cum aduerbiis habeant uicinitatem, legat Prisciani de prepositione tractatus. Item utriusque casus prepositiones omnes iungi possunt: in, ut incolo; sub, ut subsisto; super, ut superpono; subter, ut subteriaceo.

Euax, que pars orationis est? Interiectio.

Interiectio quid est? Pars orationis significans mentis affectum uoce incondita.

Interiectioni quid accidit? Tantum significatio.

Significatio interiectionis in quo est? Quia aut letitiam significamus, ut euax, aut dolorem, ut heu, aut admirationem, ut pape, aut metum, ut atat, et si qua sunt similia.

Cuius significationis est hec interiectio? Letandi.

 Unde hoc? Quia euax cum dicimus, letari nos profecto significamus.

Heu, cuius significationis interiectio est? Dolendi.

Unde hoc? Quia heu cum dicimus, dolere nos prorsus significamus.

Pape, cuius significationis? Interiectio est admirandi.

Unde hoc? Quia pape cum dicimus, aliquid profecto miramur.

Atat, cuius significationis interiectio est? Metuendi.

Unde hoc? Quia atat cum dicimus, aliquid nos metuere significamus. Sunt et alie plurime interiectionum significationes, que tamen ex his quatuor ueluti quibusdam perturbationum fontibus, dimanare  noscuntur.





DE OCTO PARTIBUS ORATIONIS LIBELLUS.

 Partes orationis sunt octo. Nomen, pronomen, uerbum, aduerbium, participium, coniunctio, prepositio, interiectio. Ex his due sunt principales partes orationis, nomen, uerbum. Latini articulum non adnumerant, Greci interiectionem. Multi plures, multi pauciores partes orationis putant; uerum ex his omnibus tres sunt, que sex casibus inflectuntur: nomen, pronomen et participium. Nomen est pars orationis, cum casu corpus aut rem proprie communiterue significans. Proprie, ut Roma, Tiberis; communiter, ut urbs, flumen. Nomini accidunt sex: qualitas, comparatio, genus, numerus, figura et casus. Nomen, unius nominis appellatio, multarum uocabulum est rerum, sed modo nomina generaliter dicimus. Qualitas nominum bipartita est; aut enim propria sunt nomina, aut appellatiua. Propriorum  nominum, secundum Latinos, quatuor sunt species: prenomen, nomen, cognomen, agnomen, ut Publius Cornelius Scipio Africanus. Communia prenomina aut singulis litteris notantur, ut C. Cesar, L. Catilina, aut binis, ut Gn. Pompeius, aut trinis, ut, Sex. Roscius. Appellatiuorum multe sunt species; alia enim sunt corporalia, ut pietas, iustitia, dignitas; alia sunt prime positionis, ut mons, schola; alia deriuatiua, ut Montanus, scholasticus; alia diminutiua, ut, monticulus. Diminutiuorum nominum tres sunt gradus, quorum forma quo magis minuitur, crescit sepe numerus syllabarum. Sunt etiam quedam diminutiua, quorum origo non cernitur, ut fabula, macula, tabula, uinculum. Sunt nomina tota Grece declinationis, ut Temesto, Calypso, Pan. Sunt tota conuersa in Latinam regulam: Polydectes, Pollux, Odysseus, Ulysses. Sunt inter Grecam Latinamque formam, que netha appellantur, ut Achilles, Agamemnon. Sunt alia nomina que una appellatione  plura signant, ut nepos, acies, aries. Sunt etiam alia synonyma uel polyonymata, ut terra, humus, tellus, ensis, mucro, gladius. Alia patronymica, ut Pelides, Atrides. Hec et ab auis et patribus sepe fiunt. In his que Greca sunt, siue mascula, siue femina fuerint, Grecam magis seruabimus regulam. Alia horum mascula, aut in des exeunt, ut Atrides, ab Atreo, aut in lius, ut Pelius, a Peleo; aut in ion, ut Nereion, a Nereo. Feminina autem in is exeunt, ut Atreis; aut in as, ut Pelias; aut in ne, ut Nerine. Sunt alia thetica, id est possessiua, que in ius exeunt, ut Euandrius ensis, Agamemnonie, Mycene; alia medie significationis, et adiecta nominibus, ut, magnus, fortis. Dicimus enim, magnus uir, fortis exercitus. Hec etiam epitheta dicuntur. Alia qualitatis, ut bonus, malus; alia quantitatis, ut magnus, paruus;  alia gentis, ut Grecus, Hispanus; alia patrie, ut Thebanus, Romanus; alia numeri, ut, unus, duo; alia ordinis, ut primus, secundus. Sed primus de multis; de duobus prior dicitur; sicut et de duobus alterum dicimus; ita de multis alium. Sunt alia ad aliquid dicta, ut pater, frater; sunt alia ad aliquid quodammodo se habentia, ut dexter, sinister. Hec et comparatiuum gradum admittunt, ut dexterior, sinisterior. Sunt alia generalia, ut corpus; alia specialia, ut lapis, homo, lignum; alia facta de uerbo, ut doctor, factor, lector; alia similia participiis, ut demens, sapiens, potens; alia uerbis similia, ut comedo, palpo, contemplator, speculator.

Comparationis gradus sunt tres: positiuus, comparatiuus, et superlatiuus. Positiuus, ut fortis; comparatiuus, ut fortior; superlatiuus, ut fortissimus. Sed comparatiuus gradus generis est semper communis. Comparantur autem nomina que aut qualitatem aut quantitatem significant, sed non omnia  nomina per omnes gradus exeunt. Alias enim positiuus tantum inuenitur, ut mediocris; alias positiuus et comparatiuus tantum, ut senex, senior, iuuenis iuuenior; alias positiuus et superlatiuus, ut pius, piissimus. Nam pro secundo gradu, magis aduerbium ponitur, ut magis pius; alias comparatiuus et superlatiuus, ut ulterior, ultimus; alias superlatiuus tantum, ut nouissimus. Extra hanc formam sunt, ut bonus et malus, et magnus. Dicimus enim, bonus, melior, optimus; malus, peior, pessimus; magnus, maior, maximus. Comparatio nominum proprie in comparatiuo et superlatiuo gradu est constituta. Nam positiuus perfectus et absolutus est. Sepe autem comparatiuus gradus preponitur superlatiuo, ut, stultior stultissimo, et maior maximo. Sepe minus positiuo significat, quamuis recipiat comparationem, ut mare Ponticum dulcius quam cetera maria. Sepe idem pro positiuo positus minus positiuo significat, et nulli comparatur, ut:

 Iam senior, sed cruda Deo uiridisque senectus.
Sunt nomina significatione diminutiua, intellectu comparatiua, ut, grandiusculus, maiusculus, minusculus. Comparatiuo tam, aut minus, aut minime, aut magis, aut maxime addici non oportet; addicuntur autem positiuo tantum. Dicimus enim tam malus, minus bonus, minus malus, magis bonus, magis malus, maxime bonus, maxime malus. Comparatiuus gradus ablatiuo casui adiungitur, utriusque numeri; sed tum utimur, cum aliquem uel alieno, uel suo gradui comparamus, ut: Hector fortior Diomede, uel audacior Troianis fuit; aut dicimus, fortior hic quam ille. Supertatiuus autem tantum genitiuo plurali adiungitur; sed nunc hoc utimur, cum aliquem suo gradui comparamus, ut: Hector fortissimus Troianorum fuit. Plerumque superlatiuus pro positiuo ponitur, et nulli comparatur, ut Iupiter optimus maximus. Interdum comparatiuus nominatiuo adiungitur, ut doctior hic quam ille. Genera nominum sunt quatuor: masculinum,  femininum, neutrum, commune. Masculinum est cui numero singulari, casu nominatiuo, pronomen uel articulus preponitur hic, ut, hic magister. Femininum est cui numero singulari, casu nominatiuo, pronomen uel articulus preponitur hec, ut, hec musa. Neutrum est cui numero singulari, casu nominatiuo, pronomen uel articulus preponitur hoc, ut, hoc scamnum. Commune est quod simul masculinum femininumque significat, ut, hic et hec sacerdos. Sed ex his uel principalia, uel sola genera duo sunt: masculinum et femininum, nam neutrum de utroque nascitur. Est etiam trium generum commune, quod omne dicitur: ut, hic et hec et hoc felix. Est epicenum, id est promiscuum, quod sub una significatione marem et feminam comprehendit, ut passer et aquila. Sunt preterea alia sono masculina, intellectu feminina, ut eunuchus comedia, Orestes tragedia, Centauris nauis; alia sono feminina, intellectu masculina, ut, Fenestella scriptor, Aquila orator; alia sono neutra, intellectu feminina, ut Phronesium,  Glycerium, Sophronium, que mulieres sunt; alia sono feminina, intellectu neutra, ut pema, stemma; alia sono masculina, intellectu neutra, ut pelagus, uulgus. Sunt preterea nomina in singulari numero alterius generis, et in plurali alterius; ut, balneum, tartarus, celum, porrum, cepe, formanium. Sunt item nomina incerti generis, inter masculinum et femininum, ut cortex, radix, silex, finis, stirps, pinus, pampinus, dies. Sunt incerti generis, inter masculinum et neutrum, ut frenus, clypeus, uulgus, specus. Sunt nomina incerti generis inter femininum et neutrum, ut buxus, pyrus, prunus, malus, sed neutro genere fructum, feminino ipsas arbores dicimus sepe. Sunt etiam genera nominum fixa, sunt mobilia. Fixa sunt, que in alterum genus flecti non possunt, ut pater, mater, frater, soror. Mobilia autem, aut propria sunt, et duo genera ex se faciunt, ut Caius, Caia, Martius, Martia; aut appellatiua sunt, et tria genera faciunt, ut bonus, bona, bonum; malus, mala, malum. Sunt item alia nec in eorum fixa, nec in eorum mobilia,  ut draco dracena, leo leena, gallus, gallina, rex, regina. Sunt diminutiua, que non seruant genera, que ex nominibus prime positionis receperunt, ut, scutum, scutella, pistrinum, pistrilla, canis, canicula, rana, ranunculus, statua, statiuncula. Nomen in a uocalem desinens, nominatiuo casu, numero singulari, aut masculinum est, ut Agrippa; aut femininum, ut Martia; aut neutrum, ut toreuma, sed tum Grecum est; aut commune, ut aduena; aut epicenum, ut aquila. Nomen in e uocalem desinens in nominatiuo casu, numero singulari, aut femininum est, ut Euterpe; aut neutrum, ut sedile. Nomen in i uocalem desinens nominatiuo casu, numero singulari, aut neutrum Grecum est, ut gummi, sinapi; aut trium generum, ut abdolon, ut frugi, nichili. Nomen in o uocalem desinens nominatiuo casu, numero singulari, aut masculinum est, ut Scipio; aut femininum, ut Iuno, aut commune, ut pumilio. Nomen in u uocalem desinens nominatiuo casu, numero singulari tantum neutrum est, ut cornu, genu, gelu. Sed hec nomina, et que in  consonantes desinunt, diuersas regulas et multiplices habent. Numeri sunt duo: singularis et pluralis. Singularis, ut hic sapiens; pluralis, ut hi sapientes. Est et dualis numerus, qui singulariter enuntiari non potest, hi ambo, hi duo. Sunt etiam nomina numero communia, ut res, nubes, dies. Sunt semper singularia generis masculini, ut Publius, sanguis. Sunt semper pluralia, ut manes, Quirites. Sunt semper singularia generis feminini, ut pax, lux. Sunt semper pluralia, ut Kalende, nundine, ferie, nuptie, quadrige. Sunt semper singularia generis neutri, ut pus, uirus, aurum, argentum, oleum, ferrum, triticum; hec et fere cetera, que ad mensuram pondusue referuntur, queque, multa consuetudine, arma, Florialia, Saturnalia. Sunt quedam positione singularia, intellectu pluralia, ut populus, concio, plebs. Sunt quedam positione pluralia, intellectu singularia, ut Athene, Thebe, Cume. Figure nominibus accidunt due: simplex et composita. Simplex, ut doctus, potens;  composita, ut indoctus, impotens. Componuntur autem nomina modis quatuor: ex duobus integris, ut suburbanus; ex duobus corruptis, ut efficax, municeps; ex integro et corrupto, ut ineptus, insulsus; ex corrupto et integro, ut, nugigerulus. Componuntur etiam ex pluribus, ut inexpugnabilis, imperterritus. In declinatione compositorum nominum animaduertere debemus quod ea que ex duobus nominatiuis composita fuerint per omnes casus ex utraque parte declinari possunt, ut eques Romanus, pretor urbanus. Que ex nominatiuo et quolibet alio casu composita fuerint ea parte declinari tantum qua fuerit nominatiuus casus, ut prefectus equitum, uel senatus consultum. Prouidendum est autem, ne ea nomina componamus que aut composita sunt, aut componi omnino non possunt. Casus nominum sunt sex: nominatiuus, genitiuus, datiuus, accusatiuus, uocatiuus, ablatiuus. Ex his duo recti appellantur, Nominatiuus et uocatiuus, reliqui autem obliqui. Ablatiuum  Greci non habent: hunc quidam Latinum, nonnulli sextum casum appellant. Est autem nominatiuus, ut, hic Cato; genitiuus, huius Catonis; datiuus, huic Catoni; accusatiuus, hunc Catonem; uocatiuus, o Cato; ablatiuus, ab hoc Catone. Quidam etiam assumunt septimum casum, qui est ablatiuo similis, sed sine prepositione, ut sit ablatiuus casus ab oratore uenio, septimus casus oratore magistro utor. Sunt autem forme casuales sex, e quibus sunt nomina alia monoptota, alia diptota, alia triptota, alia tetraptota, alia pentaptota, alia hexaptota. Sunt preterea hec aptota, que neque per casus, neque per numeros declinantur, ut frugi, nichili, nequam, fas, nefas, nugas. In qua forma sunt etiam nomina numerorum, a quatuor usque ad centum. Nam ab uno usque ad tres, per omnes casus numeri declinantur. Item a ducentis, et deinceps, preter mille. Sunt nomina quorum nominatiuus in usu non est, ut si quis dicat hunc laterem, . . . uel ab hac dictione. Item per ceteros casus nomina multa deficiunt, ut sponte, tabo. Sunt  preterea nomina, quorum alia genitiuum casum trahunt, ut ignarus belli, securus armorum; alia datiuum, ut inimicus malis, congruus paribus; alia accusatiuum, sed figurate, ut exosus bella, prescius futura; alia ablatiuum, ut secundus a Romulo, alter a Sylla; alia septimum casum, ut dignus munere, mactus uirtute. Omnia nomina ablatiuo, numero singulari, quinque litteris uocalibus terminantur, sed ea duntaxat que non sunt aptota; in illis enim regula non tenetur. Quecunque nomina ablatiuo singulari a uocali fuerint terminata, genitiuum pluralem in rum syllabam mittunt, datiuum et ablatiuum in is, ut, ab hac musa, harum musarum, his musis. Necesse est autem contra hanc regulam ut declinentur hec nomina in quibus genera discernentia sunt, ut ab hac dea, harum dearum, his et ab his deabus, ne si diis dixerimus, deos, non deas significare uideamur.

Quecunque nomina ablatiuo casu singulari e littera correpta fuerint terminata, genitiuum pluralem in um syllabam mittunt, datiuum et ablatiuum in  bus, ut ab hoc pariete, horum parietum, et ab his parietibus. Contra hanc regulam inuenimus, ut ab hoc uase, horum uasorum, his uasis. Si uero e producta fuerint terminata, genitiuum pluralem in rum syllabam mittunt, datiuum et ablatiuum in bus, ut, ab hac re, harum rerum, his et ab his rebus. Sed hec regula feminini generis putatur. Quecunque nomina ablatiuo casu singulari, i littera fuerint terminata, genitiuum pluralem in ium mittunt, et datiuum et ablatiuum in bus, ut ab hac puppi, harum puppium, his et ab his puppibus. Huiusmodi nomina casum accusatiuum pluralem, propter differentiam, melius in is quam in es terminant, ut has puppis, nauis, clauis, puppim, nauim, clauim; non puppem, nauem, clauem. Horum autem nominum que genitiuo casu plurali, ium syllabam exire possunt, trina regula est: prima eorum que nominatiuo casu singulari ns litteris terminantur, ut mons, montium; altera eorum que ablatiuo casu singulari e correpta finitur,  et feminina sunt, ut ab hac cede, harum cedium, his et ab his cedibus; tertia eorum que ablatiuo casu singulari, i littera terminantur, ut ab hac resti, harum restium, his et ab his restibus. Sed hec regula etiam accusatiuum singularem interdum syllabam per im litteram terminat, ut hanc restim, et hanc puppim: horum multa cernimus consuetudine commutata. Quecunque nomina ablatiuo casu singulari o littera fuerint terminata, genitiuum pluralem in rum syllabam mittunt, datiuum et ablatiuum in is, ut ab hoc docto, horum doctorum, his et ab his doctis. Contra hanc regulam inuenimus, ut ab hac domo, harum domorum, his et ab his domibus; et ab hoc iugere, horum iugerum, his et ab his iugeribus. Sed scire debemus multa quosdam ueteres aliter declinasse, ut ab hac domu, harum domuum, his et ab his domibus, et ab hoc iugere, horum iugerum, et ab his iugeribus. uerum meminerimus euphoniam in dictionibus plus interdum ualere quam analogiam uel regulas preceptorum. Quecunque nomina ablatiuo casu in u littera fuerint  terminata, genitiuum pluralem in um syllabam mittunt; geminata u littera, datiuum et ablatiuum in bus, ut ab hoc fluctu, horum fluctuum, his et ab his fluctibus; nam nichil necesse est retinere u litteram, et fluctubus dicere, cum artubus necessitate dicamus, ne quis nos artes non artus significare uelle existimet. In hanc regulam non eueniunt, ut dictum est, aptota nomina, ut fas, nefas, nichili; non ueniunt tantum pluralia, ut Saturnalia, uulcanalia, compedalia; non ueniunt que a Grecis sumpsimus, ut emblema, epigramma, stemma, pema; nam huius forme nomina etiam ueteres feminino genere declinabant. In his regulam analogia uel ex collatione positorum nominum, uel ex diminutione cognoscitur. Meminerimus hec Greca nomina ad Grecam formam declinari, etsi illa nonnulli ad Latinos casus nituntur inflectere. Duodecim litteris omnia nomina Latina, casu nominatiuo singulari terminantur, uocalibus quinque, semiuocalibus sex, muta una: a, e, i,  o, u, l, m, n, r, s, x, t: a, ut tabula; e, ut sedile; i, ut frugi; o, ut ratio; u, ut genu; l, ut mel; m, ut scamnum; n, ut flumen; r, ut arbor; s, ut flos; x, ut nox; t, ut caput; adiiciunt quidam c, ut lac, halec.

Pronomen est pars orationis que pro nomine posita, tantumdem pene significat, personamque interdum recipit. Pronomini accidunt sex: qualitas, genus, numerus, figura, persona, casus. Qualitas pronominum duplex est: aut enim finita sunt pronomina, aut infinita. Finita sunt que recipiunt personas, ut ego, tu, ille; infinita sunt, que non recipiunt personas, ut quis, que, quod. Sunt etiam pronomina minus quam finita, ut ipse, iste. Sunt prepositiua, ut quis, hic. Sunt subiunctiua, ut is, idem. Sunt alia gentis, ut cuias, nostras, cuiatis, nostratis; alia ordinis, ut quotus, totus; alia numeri, ut quot, tot; alia ad aliquid dicta infinita, ut cuius, cuia, cuium; alia ad aliquid dicta finita, ut meus, tuus, suus: hec etiam possessiua dicuntur. Sunt item alia qualitatis, ut, qualis, talis; alia quantitatis, ut,  quantus, tantus. Sunt alia demonstratiua, que rem presentem notant, ut hic et hec et hoc; alia relatiua, que rem absentem significant ut, is, ea, id. Sunt alia magis demonstratiua, ut eccum, eccam, ellum, ellam. Genera pronominibus, ita ut nominibus accidunt omnia. Masculinum, ut quis; femininum, ut que; neutrum, ut quod; commune, ut qualis, talis. Sunt etiam trium generum ut ego, tu, ille. Numerus accidit pronominibus uterque. Singularis, ut iste; pluralis, ut ista. Sunt etiam numero communia, ut qui et que. Dicimus enim, qui uir, qui uiri; que mulier, que mulieres. Sunt pronomina tota singularia ut meus, tuus; tota pluralia, ut noster, uester. Figura etiam in pronominibus duplex est; aut enim simplicia sunt pronomina, ut quis; aut composita, ut quisquis. Nam composita pronomina secundum formam nominis ex ea parte declinantur qua pronomen finitur casus nominatiui; cuius rei exempla sunt, ut quisquis, quispiam, aliquis, quisnam; nam idem, quod constat ex  duobus corruptis, cum producitur, masculinum pronomen est, cum corripitur, aduerbium loci. Persone pronominibus finitis accidunt tres: prima, ut ego; secunda, ut tu; tertia, ut ille. Sed hec prima persona et secunda generis sunt communis; et prima persona in hoc pronomine, cum est numeri singularis, non habet nominatiuum casum, pluralem habet. Casus item pronominum sex sunt, quemadmodum nominum: nominatiuus, ut hic; genitiuus, ut huius; datiuus, ut huic; accusatiuus, ut hunc; uocatiuus, o; ablatiuus, ab hoc. Sunt pronomina que non per omnes casus declinantur, ut eccum, ecca, ellum, et cuius, cuia, cuium, cuiatis, nostratis. Sunt etiam sine nominatiuo et uocatiuo, ut sui, sibi, se, a se: hec non sunt numeri communis. Sunt item sine nominatiuo, ut ego, mei, uel mis, mihi, me, a me. Nullum autem pronomen recipit comparationem, quamuis qualitatem et quantitatem significent. Inter pronomina et articulos hoc interest, quod pronomina ea putantur, que cum sola sunt, uicem nominis complent,  ut quis, ille, iste. Articuli uero cum pronominibus aut nominibus aut participiis adiunguntur; ut hic, huius, huic, hunc, o, ab hoc; et pluraliter, hi, horum, his, hos, ab his. Hec eadem pronomina articulis, et pro demonstratione ponuntur, ut neuter, uter, omnis, alter, nullus, alius, ambo, uterque. Sunt qui nomina, sunt qui pronomina existimant; ideo quod articuli in declinatione non indigent.

uerbum est pars orationis, cum tempore et persona, sine casu, aut agere aliquid, aut pati, aut neutrum significans. uerbo accidunt septem: qualitas, coniugatio, genus, numerus, figura, tempus, persona. Qualitas uerborum in modis et in formis est. Modi autem, ut multi existimant, septem: indicatiuus, qui est pronuntiatiuus, ut lego. Imperatiuus, ut lege. Promissiuus, ut legam; sed nos hunc modum non accipimus. Optatiuus, ut utinam legerem. Coniunctiuus, ut cum legam. Infinitiuus, ut legere. Impersonalis, ut legitur; sed hunc quidam modum pro genere  ac significatione uerbi accipiunt. Impersonalis cuius uerba in tur exeunt, aut in it, aut in et. Sed que in tur et in it exeunt, hec ab indicatiuo oriuntur, ut lego, legitur, contingo, contigit. Que in et exeunt duas formas habent, quia enim ab indicatiuo oriuntur; misereor, miseret; alia a se oriuntur, ut tedet, pudet, penitet; quamuis ueteres dixerunt pudeo, tedeo. Qualitas uerborum etiam in formis est constituta, quas formas alii uerborum generibus, id est, significationibus miscent. Forme igitur Latine sunt quatuor: nam et his Greca lingua deficit. Perfecta, meditatiua inchoatiua, frequentatiua. Perfecta, ut lego. Meditatiua, ut lecturio. Frequentatiua, ut lectito. Inchoatiua, ut feruesco, calesco; sed frequentatiua semper prime coniugationis sunt; inchoatiua uerba non per omnia tempora declinantur, quia que inchoantur, preteritum tempus non habent, quia oriuntur a neutralibus uerbis. Sunt etiam frequentatiua de nomine uenientia, ut patricat, crocitat. Sunt  quasi diminutiua, que a perfecta forma ueniunt, ut sorbillo, sigillo. Sunt autem sine origine perfecte forme, ut potisso, uacillo; et frequentatiua sepe in tres gradus deducunt uerbum, ut curro, curso, cursito; sepe in duos tantum, ut nolo, nolito. Sunt uerba inchoatiuis similia, que inchoatiua non esse, tempore prenoscimus, ut compesco, compescui. Sunt item alia inchoatiua, que perfecta ueniunt, ut horreo, horresco. Sunt que originem non habent, ut consuesco, quiesco. Coniugationes uerbis accidunt tres: prima, in a; secunda, in e, tertia, in i. Prima est que in indicatiuo modo, tempore presenti, numero singulari, secunda persona, uerbo actiuo et neutrali a productam amat, aut nouissimam litteram passiuo, communi et deponenti, aut nouissimam syllabam, ut uoco, uocas, uocor, uocaris; et futurum tempus eiusdem modi, in bo et in bor syllabam mittit, ut uoco, uocabo, uocor, uocabor. Secunda est, que in indicatiuo modo, tempore presenti, numero singulari, secunda persona, uerbo actiuo et neutrali e productam  habet, aut nouissimam litteram, passiuo, communi et deponenti, aut nouissimam syllabam, ut moneo, mones, moneor, moneris; et futurum tempus eiusdem modi, in bo et in bor syllabam mittit, ut moneo, monebo, moneor, monebor. Tertia est que in indicatiuo modo, tempore presenti, numero singulari, secunda persona, uerbo actiuo et neutrali, i litteram interdum productam, interdum correptam habet, aut nouissimam litteram passiuo, communi et deponenti e correptam habet, aut i productam, aut nouissimam syllabam, ut lego, legis, legor, legeris; ausdio, audis, audior, audiris; et futurum tempus eiusdem modi in am syllabam mittit, uel in ar, ut lego, legam, legor, legar; audio, audiam, audior, audiar; et altera species tertie coniugationis que i producta enuntiatur, hanc nonnulli quartam esse coniugationem putant; quod futurum tempus in am et in bo, in ar et in bor mittit rite syllabam; ut seruio, seruiam, seruibo; uincio, uincis, uinciam, uincibo, uincior,  uinciris, uinciar, uincibor: quod quidam refutantes negant in bo et in bor rite exire posse tertiam coniugationem, nisi in eo uerbo, quod prima persona indicatiui modi, temporis presentis, numeri singularis, e aut o habuerint, ut eo, queo, eam, queam, ibo, quibo; et passiuo, queor, quear, quibor, et si qua sunt similia. Genera uerborum, que ab aliis significationes dicuntur, quinque sunt: actiua, passiua, neutra, communia, deponentia. Actiua sunt que o littera terminantur, et accepta r faciunt ex se passiua, ut lego, legor. Passiua sunt que in r littera terminantur, et ea amissa, redeunt in actiua, ut legor, lego. Neutra sunt, que o littera terminantur, et accepta r littera, Latina non sunt, ut sto, curro. Sunt etiam neutra, que i littera terminantur, ut odi, noui, cepi, memini. Sunt item que um syllaba desinunt, ut sum, prosum; item que in et exeunt, et impersonalia dicuntur, ut pudet, penitet, tedet; sed hec et similia defectiua existimanda sunt. Sunt preterea neutro  passiua, ut audeo, ausus sum, gaudeo, gauisus sum, soleo, solitus sum. Deponentia sunt, que r littera terminantur, et ea amissa, Latina non sunt, ut conficior, conuertor. Communia sunt, que r littera terminantur, et in duas formas cadunt, agentis et patientis, ut scrutor, criminor. Dicimus enim, scrutor te, et scrutor a te; criminor te, criminor a te. Sunt uerba extra hanc regulam, que inequalia dicuntur, ut soleo, facio, fio, fido, audeo, gaudeo, uescor, feror, medeor, edo, uolo, nolo. Sunt que non rite declinari possunt, ut cedo, aue, faxo, is, infit, inquam, queso, aio. Sunt item monosyllaba, que etiam contra regulam producta sunt, ut sto, do, flo. Similiter uerba incerte significationis, tondeo, lauo, fabrico, punio, numero, munio, partior, populor, assentior, adulor, luctor, auguror; hec enim omnia uerba in o et in r litteras finiuntur, et his uerbis tempora participiorum accidunt pene omnia. Sunt item uerba que componere possunt, ut pono, traho, repono, retraho.  Sunt que non possumus, ut aio, queso. Numeri uerbis accidunt duo: singularis et pluralis. Singularis, ut lego; pluralis, ut legimus. Item secundum quosdam dualis, ut legere. Figure uerborum due sunt; aut enim simplicia sunt uerba, ut scribo; aut composita, ut describo. Componuntur et uerba quatuor modis, ut cetere partes orationis, ut repono, sufficio, reficio, incipio, suspendo. Sunt uerba composita que simplicia fieri possunt, ut repono, distraho; sunt que non possunt, ut suspicio, compleo. Tempora uerbis accidunt tria: presens, preteritum, et futurum. Presens, ut lego; preteritum, ut legi; futurum, ut legam, sed preteriti temporis differentie sunt tres: imperfecta, perfecta, plusquam perfecta. Imperfecta, ut legebam; perfecta, ut legi; plusquam perfecta, ut legeram. Ergo in declinatione uerborum numeramus: presens, preteritum imperfectum, preteritum perfectum, preteritum plusquam perfectum et futurum, Persone uerbis accidunt tres: prima, secunda, tertia. Prima est, que dicit, ut lego.  Secunda, cui dicitur, ut legis. Tertia, de qua dicitur, ut legit. Sed prima persona non indiget casu, sed admittit plerumque nominatiuum, ut uerberor innocens, seruio liber. Secunda persona trahit nominatiuum, ut uerberaris innocens, seruis liber. Tertia persona trahit nominatiuum, ut uerberatur innocens, seruit liber. Quinetiam uerba impersonalia que in tur exeunt, casui seruiunt datiuo et ablatiuo, ut geritur a te, uel illi; licitur mihi, tibi, illi. Que in it exeunt, casui deseruiunt datiuo, ut contingit mihi, tibi, illi; que in el exeunt, ea modo accusatiuo casui seruiunt, ut libet mihi, tibi, illi; decet me, te, illum. Sunt uerba preterea quorum alia genitiui casus formulam seruant, ut misereor mei, tui, sui; reminiscor mei, tui, sui; alia datiuo, ut maledico tibi, suadeo tibi; alia accusatiui, ut accuso illum, inuoco istum; alia ablatiui, ut discedo ab illo; auertar ab illo; alia septimi casus, ut fruor te, potior auro. Communia uerba indicatiui temporis, prime persone aut e, aut i, aut  u, aut o, habent. Si autem uocalem aut o litteram non habuerint, exceptis f k et q, ceteras omnes Latinas accipiunt consonantes: e, ut sedeo; i, ut inanio; u, ut ruo; b, bibo; c, uoco; d, uado; g, lego; h, traho; l, pello; m, amo; n, cano; p, scalpo; r, curro; s, lasso; t, plecto; x, nexo. In his accidunt i et u, pro consonantibus, ut adiuuo; nam triumpho, per p et h scribitur. Ko littere non preponitur. Item q, f, m, n, o, littere preponi non potest. Sunt uerba defectiua alia per modos, ut cedo; alia per formas, ut facesso; alia per coniugationem, ut adsum; alia per genera, ut audeo; alia per numeros, ut saxo; alia per figuras, ut impleo; alia per tempora, ut sero; alia per per personas, ut cedo, edo, facesso, adsum, soleo, faxo. uerba quoque impersonalia cum per omnes modos declinari possunt, inueniuntur quedam defectiua, ut libet, miseret.

Aduerbium, est pars orationis, que adiecta uerbo significationem eius aut complet, aut minuit, ut iam  faciam, uel, non faciam. Aduerbia aut a se nascuntur, ut heri, hodie, aut ab aliis partibus orationis ueniunt. ueniunt aut a nomine appellatiuo, ut doctus, docte, a proprio nomine, ut Tullianus, Tulliane; a pronomine, ut meatim, tuatim; a uerbo, ut cursim, strictim; a nomine et uerbo, ut pedetentim; a participio, ut indulgens, indulgenter. A nomine uenientia aut in a exeunt, ut una; aut in e productam, ut docte; aut in correptam, ut rite; aut in i, ut uesperi: aut in o productam, ut falso: aut in o correptam, ut modo; aut in u, noctu; aut in el, ut semel; aut in m, ut strictim: aut in r, ut breuiter; aut in s, ut funditus. Aduerbia que in e exeunt produci debent, preter illa que aut non comparantur, ut rite, aut comparationis regulam non seruant, ut bene, male; faciunt enim, bene, melius, optime; male, peius, pessime; aut ea que a nomine uerboue ueniunt, ut impune, sepe, ceterum, facile et difficile. Quedam aduerbia ponuntur, que nomina potius dicenda sunt esse pro aduerbiis posita, ut est, toruum clamat, horrendum  resonat Ergo aduerbia que in e productam exeunt ab eo nomine ueniunt quod datiuo casu o littera terminatur; ut huic docto, docte. Que in r exeunt, ab eo nomine ueniunt quod datiuo casu in i litteram terminantur, ut huic agili, agiliter. Contra hanc regulam multa sepius usurpauit auctoritas; nam, ut diximus, quedam in datiuo casu permanent, et aduerbia faciunt, ut falso, sedulo; quedam multa contra faciunt, ut huic duro, non dure, sed duriter. Aduerbio accidunt tria significatio, comparatio, et figura. Significatio aduerbiorum in hoc cernitur, quia sunt aduerbia loci, ut hic; temporis, ut hodie, nuper; numeri, ut semel, bis; negandi, ut non; affirmandi, ut etiam, quin; demonstrandi, ut en, ecce; optandi, ut utinam; hortandi, ut eia; ordinis, ut deinde; interrogandi, ut cur, quamobrem; similitudinis, ut quasi, ceu; qualitatis ut docte, pulchre; quantitatis, ut parum, multum; dubitandi, ut forsitan, fortasse; personalia, ut mecum, tecum, nobiscum, uobiscum; uocandi,  ut heus; respondendi, ut hem; separandi, ut seorsum; iurandi, ut edepol; Castor, hercle, medius fidius; eligendi, ut potius, imo, congregandi, ut simul, una, pariter; prohibendi, ut ne; euentus, ut forte aut fortuitu; comparandi, ut magis, tam. Sunt etiam infinita, ut ubi; quedam finita, ut hic, modo. Aduerbia loci duas formas habent: in loco et ad locum. In loco, ut intus, foris; ad locum, ut intro, foras. Dicimus enim intus sum, foris sum, intro eo. Adiiciunt quidam de loco, ut intus exeo, foris uenio. Adiiciunt etiam quidam per locum, ut hac, illac, istac, heus et heu. Interiectiones multi non aduerbia putauerunt, ideo quia non semper hec subsequuntur uerbum. Comparatio accidit aduerbio, quia hic quoque comparationis gradus sunt tres: positiuus, ut docte, comparatiuus, ut doctius, superlatiuus ut doctissime. Et cum aduerbia quoque sunt, que per omnes gradus ire non possunt, ideo his ad augendam significationem pro comparatiuo et superlatiuo, magis et maxime coniungimus, ad minuendum, minus et minime.  Quemadmodum enim comparantur, ita et diminuuntur aduerbia a positiuo, ut primum, primule, longe, longule. A comparatiuo, ut melius, meliuscule, longiuscule. A superlatiuo uel nulla exempla, uel rara sunt. Figure aduerbiorum due sunt: aut enim simplicia sunt aduerbia, ut docte, prudenter, aut composita, ut indocte, imprudenter. Componuntur etiam aduerbia modis quatuor. Sunt autem multe dictiones dubie inter aduerbia et nomen et pronomen, et uerbum et participium, et coniunctionem et prepositionem, ut falso, quo, pone, profecto, cum, propter, heu. Quedam autem horum accentu discernimus, quedam sensu. Sunt aduerbia loci, que imprudentes putant nomina: in loco, ut Rome sum; de loco, ut Roma uenio, ad locum, ut Romam uado. His prepositio non apponitur, que prouinciis, locis, regionibusue adiici solent; ideo, quia de significatione nominis non recedunt, ut, de Africa uenio, Siciliam pergo, in Italia sum. Preponitur separatim aduerbiis non applicabiliter,  quamuis legimus derepente, desursum, desubito, exinde et abusque, et dehinc. Sed hec tanquam unam partem orationis sub uno accentu pronuntiabimus.

Participium est pars orationis, dicta quod partem capit nominis, et partem uerbi; recipit enim a nomine genera et casus, a uerbo tempora et significationes, ab utroque numerum et figuram. Participio accidunt sex: genus, casus, tempus, significatio, numerus et figura. Genera participiis accidunt quatuor: masculinum, ut lectus; femininum, ut lecta; neutrum, ut lectum; commune, ut legens. Casus totidem sunt participiorum quot nominum; nam per omnes casus etiam participia declinantur. Tempora participiis accidunt tria: presens, preteritum et futurum, ut luctans, luctatus, luctaturus. Significationes participiorum a generibus uerborum sumuntur. ueniunt enim participia a uerbo actiuo duo, presentis temporis et futuri, ut legens, lecturus. A passiuo duo, preteriti temporis et futuri, ut lectus, legendus. A neutro duo, presentis temporis et futuri:  ut stans, staturus. A deponenti tria: presens, preteritum et futurum, ut luctans, luctatus et luctaturus. A communi quatuor: presens, preteritum et duo futura, ut criminans, criminatus, criminaturus et criminandus. Inchoatiua participia presentis temporis sunt tantum, ut horrescens, calescens, tepescens. Defectiua interdum alicuius temporis sunt, ut soleo, soles, solitus; interdum nullius, ut ab eo uerbo quod est memini nullum participium reperitur. Interdum a non defectiuo uerbo, participia defectiua sunt, ut ab eo uerbo quod est studeo, studens, futurum tempus non habet. Ab impersonali uerbo participia nisi usurpata fuerint, non ueniunt. Numerus participiis accidit uterque: singularis, ut hic legens; pluralis, ut hi legentes. Item figura participiorum duplex est: aut enim simplicia sunt participia, ut scribens; aut composita, ut describens. Componi etiam participia quatuor modis possunt. Sunt nomina speciem participiorum habentia, ut comatus, galeatus, quia a uerbo  non ueniunt, non sunt participiis applicanda, ex quibus sunt etiam illa que cum participia uidentur, uerborum tamen significatione priuata sunt, ut pransus, cenatus, placita, nupta, triumphata, regnata; nam prandeor, cenor, placeor, nubor, triumphor, regnor, non dicuntur. Sunt alia participia que, accepta prepositione, et a uerbis et a participiis recedent, ut innocens; nam noceo dicitur, innoceo non dicitur. Sunt alia participia defectiua, que per omnia tempora ire non possunt, que a uerbo ueniunt, ut ceptus, arguendus. Sunt ueluti participia, que a uerbo ueniunt, et quia tempus non habent, nomina magis quam participia iudicantur, ut est furibundus, ludibundus, moribundus. Sunt multa participia eadem et nomina, ut passus, uisus, cultus, sapiens, indulgens: que tamen et casibus discrepant, et temporibus dignoscuntur, et comparata mutantur. Sunt participia que accepta comparatione fiunt nomina, ut acceptus, incensus, acceptior, incensior. Aduerbia de participiis fieri posse, nonnulli negant, sed hos  plurime lectionis reuincit auctoritas.

Coniunctio est pars orationis annectens ordinansque sententiam. Coniunctioni accidunt tria: potestas, figura et ordo. Potestas coniunctionum in quinque species diuiditur. Sunt enim copulatiue, disiunctiue, expletiue, causales et rationales. Copulatiue sunt hec et, que, ac, atque, at, ast. Disiunctiue autem, ne, uel, nec, an, neque. Expletiue, quidem, equidem, saltem, uidelicet, quanquam, quamuis, quoque, autem, porro, licet, tamen. Causales, si, etsi, etiamsi, siquidem, cum, quandoquidem, quinetiam, quamuis, sin, seu, siue, nam, neque, si, nisi, si enim, enim ne, sed, interea, quamobrem, presertim, item, itemque; ceterum, alioquin, preterea. Rationales: ita, itaque, enimuero, quare, quia, quapropter, quoniam, quoniam quidem, quippe, ergo, ideo, igitur, scilicet, propterea. Figure coniunctionum due sunt: simplex, ut nam; composita, ut namque. Ordo coniunctionum in hoc est, quia aut sunt prepositiue prepositiones, ut at, ast; aut subiunctiue,  ut que; aut communes, ut ergo, igitur. Sunt etiam dictiones quas incertum est utrum coniunctiones, an prepositiones, an aduerbia nominemus, que tamen omnes sensu facile discernuntur, nam et coniunctiones pro aliis coniunctionibus posite inueniuntur potestate mutata.

Prepositio est pars orationis, que, preposita aliis partibus orationis, significationem earum aut complet, aut mutat, aut minuit. Nam aut nomini preponitur, ut inualidus; aut pronomini preponitur, ut per me; aut supponitur, ut mecum, tecum, nobiscum, uobiscum, aut uerbum precedit, ut prefero; aut aduerbium, ut expresse; aut participium, ut precedens; aut coniunctionem, ut absque; aut semet, ut circumcirca. Prepositiones aut casibus seruiunt aut loquelis, aut eius casibus et loquelis coniuguntur, ut di, dis, re, se, an, con. Dicimus enim, diduco, distraho, recipio, secubo, amplector, congredior. Separantur, ut apud, penes. Coniunguntur et separantur cetere omnes, ex quibus in et con prepositiones si ita composite  fuerint, ut eas statim s uel f litera consequatur plerumque producantur, ut insula, insula, consilium, confessio.

Prepositioni accidunt solummodo casus. Casus namque in prepositionibus duo sunt, accusatiuus et ablatiuus. Alie enim prepositiones accusatiuo casui preponuntur, alie ablatiuo, alie utrique casui. Accusatiui casus prepositiones hec sunt; ad, apud, aduersum, cis, circa, citra, circum, contra, erga, extra, intra, inter, infra, iuxta, ob, pone, per, prope, propter, secundum, post, trans, ultra, preter, supra, usque, penes. Dicimus enim ad patrem, apud uillam, ante edes, aduersum inimicos, cis Rhenum, citra forum, circum uicinos, circa templum, contra hostem, erga propinquos, extra terminos, inter naues, intra menia, infra tectum, iuxta macellum, ob augurium, pone tribunal, per parietem, prope fenestram, propter amnem, secundum fores, post tergum, trans ripam, ultra fines, preter officium, supra celum, usque Oceanum, penes  arbitros. Ex his, ad et apud, cum unius casus sint, diuerso modo ponuntur. Dicimus enim: Ad amicum uado, apud amicum sum; non enim dicitur recte: Apud amicum uado, ad amicum sum. Usque prepositio plurimis non uidetur, quia sine aliqua prepositione proferri non solet, unde adiungitur utrique casui, pro qualitate prepositionis eius cui fuerit copulata, ut usque ad, et usque ab.

Ablatiui casus prepositiones sunt hec: a, ab, abs, cum, coram, clam, de, e, ex, pro, pre, palam, sine, absque, tenus. Dicimus enim, a domo, ab homine, abs quolibet, cum exercitu, coram testibus, clam custodibus, de foro, e iure, ex prefectura, pro clientibus, pre timore, palam omnibus, sine, labore, absque iniuria, tenus pube; sed hec prepositio propter euphoniam subiicitur, et facit pubetinus. Clam prepositio casibus seruit ambobus. Utriusque casus prepositiones  sunt hec, in, sub, super et subter. Quarum in et sub, tunc prepositiones accusatiui casus sunt, cum aduersum uel ante significant, ut ibat in Eurialum et sub ipsum Arcturum, id est a te. Tunc ablatiui casus, cum uim recte retinent, nec pro accusatiuis prepositionibus ponuntur. Item accusatiui casus sunt, cum ad locum uel nos, uel quoslibet, uel ire, isse, ituros esse significamus, cuius rei exempla sunt hec: In, accusatiui casus, ut itur in antiquam siluam. In, ablatiui casus ut, Stans cessa in puppi. Sub accusatiui casus, ut Postesque sub ipsos Nituntur gradibus. Sub, ablatiui casus ut:

Arma sub aduersa posuit radiantia quercu.

Subter uero et super, cum accusatiuo casu naturaliter preponuntur, et ablatiuo casui tum plerumque iunguntur, ut Gemina sub arbore sidunt. Et:

Ferre iuuat subter densa testudine casus.

Quanquam multi sint qui non putant prepositiones ambiguas esse, nisi duas, in et sub. Cetere  super et subter, cum locum significant, ablatiuo iunguntur figurate. Extra quam formam super prepositio, cum de significat, hoc est mentionem de aliquo fieri tentat, ablatiui casus est tantum, ut:

Multa super Priamo rogitans, super Hectore multa

Separate prepositiones acuuntur coniuncte casibus, aut loquelis, cum suam sepe commutant, et communes fiunt. Prepositiones autem ipse uerba corrumpunt, ut conficio; autipse corrumpuntur, ut suffero; aut et corrumpunt, corrumpuntur, ut suscipio. Antiqui prepositiones et genitiuo casui coniungebant, ut curruum tenus, uel currum. Item post et ante et circum, utrisque casibus adiunctas inuenimus. Sed scire nos conuenit prepositiones uim suam tunc retinere, cum preponuntur: suppositas uero et significationem suam et uim nominis et legem propriam non habere. Separate prepositiones separatis prepositionibus non coherent, et aduerbia faciunt, si quando illas non sequitur casus. Sunt qui putant accidere prepositioni  et figuram et ordinem. Figuram, quia sunt prepositiones simplices, ut ab; composite, ut absque. Ordinem, quia sunt prepositiones prepositiue, ut sine; subiunctiue, ut tenus. Sed hec nos et similia in his numeramus que inequalia nominantur.

Interiectio est pars orationis interiecta aliis partibus orationis ad exprimendum animi affectus, aut metuendi, ut hei, aut optantis, ut o, aut dolentis, ut heu, aut letantis, ut euax. Sed hanc aduerbiis Greci applicant, quod ideo Latini non faciunt, quia huiuscemodi uoces non statim subsequitur uerbum. Licet autem pro interiectione etiam alias partes orationis singulas pluresue supponere, ut nefas, pronefas. Accentus interiectionum certi esse non possunt, ut uere in aliis uocibus, quas inconditas inuenimus.


Libelli de octo partium orationis finis.





DE ARITHMETICIS NUMERIS LIBER.



I. DE NUMERIS.


Numerus est multitudo ex unitatibus constituta; nam unio semel, non potest esse numerus. Arithmetica autem est disciplina numerorum. Greci enim numerum uocant. Numeri disciplinam apud Grecos primum Pythagoram perhibent conscripsisse, ac deinde a Nicomacho diffusius esse dispositam. Cum apud Latinos primum Apuleius, deinde Betius transtulerunt. Numero, nummus nomen dedit, et a sui frequentatione uocabulum ei indidit. Unus, a Greco nomen trahit: Greci enim unum, dicunt. Sic duo et tres, quos illi et appellant. Quatuor uero, a figura  quadrata nomen sumpsit; sic et reliqua numerorum nomina a Greca lingua etymologiam trahunt. Datum est nobis etiam ex aliqua parte sub numerorum consistere disciplina, quando et horas per eam discamus, quando de mensium circulis disputamus. Quo etiam spatium redeuntis anni agnoscimus: per numerum siquidem, ne eum confundamus, instruimur. Tolle numerum in rebus, et omnia pereunt. Adime seculo computum, et cuncta ignorantia ceca complectentur, nec differri possunt a ceteris animalibus, qui calculi nesciunt rationem. Diuisio numerorum de paribus et imparibus est. Numerus siquidem diuiditur in paribus et in imparibus. Par numerus  diuiditur in his pariter: Par pariter, impar, impariter. Par, impar numerus, diuiditur in his: Primum et simplum, secundum et compositum, tertium mediocrem,  qui quodammodo primus et compositus. At uideamus ordinem et figuram numerorum.
 [Table: 5Kb]

 Distat enim inter sextuplum et sescuplum; nam sextuplum de multiplici genere, ubi minor a maiore sexies habetur. Sescuplum uero, de superparticulari genere, ubi minor a maiore totus cum sua altera idem dimidia habetur.



II. DE DIuERSIS SPECIEBUS NUMERORUM.

Plures igitur species numerus habet, sed tamen omnes ab una origine nascuntur, quia:

Aut cardinales sunt numeri  ueluti unus, duo, tres, quatuor, quinque, sex, septem, et ceteri iuxta hunc ordinem;

Aut ordinales, uelut primus, secundus, tertius, quartus, quintus, sextus, septimus, et ceteri;

 Aut aduerbiales, ut semel, bis, ter, quater, quinquies, sexies, septies, octies, nonies, et reliqui;

Aut dispertiui, ut singuli, bini, terni uel trini, quaterni, quini, seni, septini, octoni, et ceteri;

Aut ponderales, ut simplum, duplum, triplum, quadruplum, quintuplum, et ceteri;

Aut denuntiatiui, ut solus, alter, uel alius.

Insuper uero ad alios numeros reuertere.

Sunt item numeri multiplicatiui, ut simplex, duplex, triplex, quadruplex, quintuplex, sextuplex, septuplex, octuplex, et ceteri.

Sunt item aduerbialiter prolati, ut simpliciter, dupliciter, tripliciter, quadrupliciter, quintupliciter, sextupliciter, et reliqui.

Sunt et alie species deriuatorum numerorum, a superioribus deriuate ueluti est singularis, dualis, ternarius, quaternarius, quinarius, senarius, septenarius, octonarius, nouenarius, denarius, undenarius, duodenarius, et ceteri his similes. Potest etiam in  adiectiuo hic modus numerandi perduci, ueluti, ternaria ternarium, quaternaria quaternarium, quinaria quinarium, senaria senarium, septenaria septenarium, octonaria octonarium, nouenaria nouenarium, denaria denarium, undenaria undenarium, duodenaria duodenarium, atque in hunc modum ceteri.

Item que ex asse componuntur: Assis; dussis rarum, uel dipondius; tressis, quadrassis, quinquassis, sexis, septussis, octussis, nonussis, dessis uel decussis uigessis, trigessis, quadragessis, quinquagessis, sexagessis, septuagessis, octuagessis, nonagessis, centussis. Post quem numerum  non componuntur cum asse numeri.

Item, nomina unciarum, ut deunx, dextans, dodrans,  bessis uel besse, septunx, quinqunx uel quincunx, triens, quadrans, sextans, sexcunx, sextula, libra.

Item, a libra composita, ut bilibris, trilibris, quadrilibris, et similia alia.

Item, ab anno deriuata, ut Anniculus uel annuus, biennis, triennis, quadriennis, quinquennis, et his similia.

Item, a mense composita: Bimus, trimus, quadrimus, etc.; bimulus, etc.; bimestre, trimestre, quadrimestre, etc.

Item, a pede composita: Bipes, tripes, quadripes uel quadrupes, etc.; bidepalia, tridepalia, quadrupedalia, etc.; nouempedalia, decempedalia, centipedalia, etc.

Item, a capite composita: Biceps, triceps, quatriceps, centiceps, etc.

Item, a faria composita, ut bifaria, trifaria, quadrifaria, quinquefaria, etc.; multifaria, etc. Etiam bifariam, trifariam, quadrifariam, quinquefariam, etc.,  multifariam, et his similia.

Item, a die composita: Biduum, triduum, quatriduum, et his similia.

Item, a corpore composita: Bicorpor, tricorpor, et his similia.

Item, a patens composita: Bipatens, tripatens, et cetera his similia.

Item a parte composita: Bipartiens, tripartiens, quadripartiens, quinquepartiens etc. Etiam Bipartitus, bipartita, bipartitum; tripartitus, tripartita, tripartitum; quadripartitus, quadripartita, quadripartitum; quinquepartitus, quinquepartita, quinquepartitum, et his similia.

Item a lingua composita: Bilinguis, trilinguis, quadrilinguis, quinquelinguis, centilinguis, et similia.

Item a uia composita: Biuium, triuium, quadriuium, multiuium, etc.

Item a fide composita: Bifidum, trifidum, quadrifidum, et his similia. Etiam Bifidus, bifida; trifidus, trifida; quadrifidus, quadrifida, et similia.

Item a sulco composita: Bisulcus, trisulcus, et similia. Item a gemino composita: Geminus, tergeminus, centigeminus, etc.

Item a manu composita: Unimanus, centimanus, et similia. Item a digito composita: Bid gitus, tridigitus, etc., sedigitus, et similia.

Item ab oculo composita: Monoculus, binoculus, centoculus, milloculus, et his similia. Item a forma composita: Uniformis, biformis, triformis, quadriformis, et his similia.

Item a uiro composita: Duumuir, triumuir, quinqueuir, sextumuir, septemuir, decemuir, centumuir, et similia; est unus ex duobus uiris, unus ex tribus uiris, unus ex quinque uiris, unus ex septem uiris, unus ex decemuiris, etc. Dignitas quedam est inter homines qui reipublice inseruiunt. Etiam in plurali: Duumuiri, triumuiri, sextumuiri, decemuiri, et ceteri. Item ab angulo composita: Triangulum, quadrangulum, quinquangulum, sexangulum, et similia. Item: Dinummus, trinummus, etc. Item: Diobolaris, triobolaris, etc. Item: Bige, trige, quadrige, et similia. Item: Biiugus et bigatinum, triiugum, quadriiugum, et similia. Item: Bigamus, trigamus, et similia.



III. PYTHAGORICA MENSA SIuE ABACUS NUMERANDI.
 [Table: 10Kb] [Table: 8Kb]


Iu. NUMERALES LITTERAE.


Septem littere in alphabeto sunt, que dinumerationibus inseruiunt, scilicet:


I u X C L D M;

aut he, quod idem est,


i u x c l d m.

Quarum litterarum ualor talis est:

I uel i ualet Unum 	1
u ualet Quinque 	5
X ualet Decem 	10
L ualet Quinquaginta 	50
C ualet Centum 	100
D ualet Quingenta 	500
M ualet Mille 	1000

He autem littere, non modo ualent pro unitatibus  et denariis et centuriis, ut hic uides: sed etiam pro millenariis, ut sequitur, linea tamen superposita: quoniam

I ualet Unum Mille 	1000
u ualet Quinque millia 	5000
X ualet Decem milla 	10000
L ualet Quinquaginta millia 	50000
C ualet Centum millia 	100000
D ualet Quingenta millia 	500000
M ualet Millies mille 	1000000

Quare nonnulli eumdem numerum sic notabant MM.

Sic ex istis septem litteris, potest quiuis dinumerationem discrete in infinitum ducere.





DE COMPUTO DIALOGUS. *

 Augustinus dixit de quatuor diuisionibus scripture: Quatuor necessaria sunt in Ecclesia Dei: Canon diuinus, in quo narratur et predicatur uita futura; Historia, in qua rerum gesta narrantur; Numerus, in quo facta futurorum et solemnitates diuine dinumerantur; Grammatica, in qua uerborum scientia intelligitur. Igitur quatuor sunt partes Scripture: Canon diuinus, Historia, Numerus, Grammatica. Iste autem diuisiones sunt quasi Scripture quatuor fundamenta. Isidorus in Computi laude dicit: Ratio numerorum contemnenda non est. In multis locis sanctarum Scripturarum, quantum mysterium habet, elucet. Non enim frustra in laudibus Dei dictum est: Omnia in mensura et numero et pondere fecisti. Senarius namque numerus, qui partibus suis perfectus  est, perfectionem mundi quadam numeri sui significatione declarat. Similiter et quadraginta dies, quibus Moses et Elias et ipse Dominus ieiunauerunt, sine numerorum cognitione non intelliguntur. Sic et alii in Scripturis sacris numeri existunt, quorum figuras non nisi noti huius artis scientie soluere possunt. Datum etiam nobis est, ex aliqua parte sub numerorum consistere disciplina, quando mensium curricula disputamus, quando anni spatium redeuntis per numerum agnoscimus. Per numerum siquidem ne confundamur, instruimur. Tolle numerum a rebus omnibus, et omnia pereunt. Adime seculo computum, et omnia ceca ignorantia complectitur. Nec differri possunt a ceteris animalibus, qui calculi nesciunt rationem.

 DISCIPULUS: Hec ergo ratio numerorum unde primum processit, scire nos cupimus.

MAGISTER: A Deo scilicet, quia omnis sapientia et scientia a Domino Deo est, ex quo facta sunt omnia.

D. Dic ergo quando primum inuenta est ista ratio?

M. Ex illo tempore ex quo facte sunt creature, hoc est ab origine seculi. Tunc enim primum numerus initiauit; sicut in Genesi legitur: Et factum est ues ere et mane dies unus. Tunc ergo dixit de nocte et die, quando dixit uespere, id est nox; et mane, id est dies. De numero autem dixit, quando dixit, dies unus, sic secundus, sic tertius, sic quartus, sic quintus, sic sextus, sic septimus. Iterum de numero dixit Deus, quando dixit de sole et luna: Et sint in signa et tempora et dies et annos. Quis enim potest intelligere dies et tempora et annos, nisi per numerum? Inde dixit Bethius: Omnia quecunque a prima rerum natura constructa sunt, numerorum uidentur ratione formata. Hoc enim fuit principale exemplar in animo Conditoris. Hinc enim quatuor  elementorum multitudo mutuata est, hinc temporum uices, hinc motus astrorum celique conuersio intelligitur. Item Bethius dicit: Proprie ipsa natura numerorum, omnis astrorum cursus, omnisque astronomica ratio constituta est. Sic enim ortus occasusque colligimus: sic tarditates uelocitatesque errantium siderum custodimus; sic defectus et multiplices lune uariationes agnoscimus.

D. Hec igitur ars, hoc est numerus, quod nomen generale habet?

M. Philosophia scilicet, quia omnis sapientia, philosophia nominatur.

D. Quid est philosophia? cuius lingue est?

M. Grecum nomen est, et interpretatur amor scientie. enim apud Grecos, Latine amor dicitur. uero sapientia uel scientia interpretatur.

D. Philosophia quomodo diffinitur?

M. Isidorus eam sic definiuit dicens: Philosophia est rerum humanarum diuinarumque cognitio. In hoc  exemplo ostenditur quod omnis sapientia, siue diuina siue humana, philosophia nuncupatur. Item alia diffinitio philosophie: Philosophia est diuinarum humanarumque rerum, in quantum possibile est, probabilis scientia. Item alia diffinitio philosophie: Philosophia est ars artium, et disciplina disciplinarum.

D. Quot sunt diuisiones philosophie?

M. Tres, id est, physica, ethica, logica; hoc est, naturalis, moralis, rationalis. Unde Isidorus dicit: Philosophie species tripartita est. Una autem naturalis, que Grece , hoc est physica, in qua nature inquisitio disseritur; altera uero moralis, que apud Grecos dicitur, hoc est ethica, in qua de moribus agitur; et tertia rationalis, que Greco uocabulo appellatur , hoc est logica, in qua disputando quemadmodum in rerum causis uel uite moribus ueritas ipsa queratur. In physica igitur, causa querendi; in ethica, ordo inueniendi; in logica, ratio intelligendi uersatur. Item, sunt ergo tres philosophie partes, hoc est, tres diuisiones sapientie, Physica,  Ethica, Logica. In his etiam tribus generibus philosophie, eloquia diuina consistunt. Nam aut de natura disputare solent, ut in Genesi, et in Ecclesiaste, aut in Prouerbiis, et in Epistolis Pauli apostoli, aut in Cantica canticorum, et in Euangeliis, et in aliis multis libris; aut de moribus, aut de superioribus mysteriis celestibus, hoc est de logica.

D. Quis ergo inuenit istas tres partes philosophie?

M. Physicam inuenit Thales Milesius, unus ex septem sapientibus Grecorum. Ethicam inuenit Socrates. Logicam inuenit Plato philosophus.

D. Ad quam igitur partem de his tribus philosophie pertinet computus?

M. Ad physicam, sine dubio.

D. Physica uero quot diuisiones habet?

M. Quatuor, id est arithmeticam, geometriam, musicam, astronomiam.

D. Arithmetica quid est?

M. Numerabilis ars.

 D. Geometrica quid est?

M. Terre mensuratio.

D. Musica quid est?

M. Modulatio.

D. Astronomia quid est?

M. Astrorum lex.

D. Ex his itaque quatuor diuisionibus physice, id est, naturalis scientie, que prima discenda est?

M. Arithmetica procul dubio, que principium matrisque quodammodo ad ceteras obtinet portionem. Arithmetica enim cunctis prior est, quia hanc ille huius mundane molis conditor Deus primum sue habuit ratiocinationis exemplar: ex hac cuncta constituit, hoc est, per numeros omnia elementa constituit et ordinauit.

D. Quis primus inuenit numerum apud Hebreos et Aegyptios?

M. Abraham primus inuenit numerum apud Hebreos, deinde Moses; et Abraham tradidit istam scientiam numeri ad Aegyptios, et docuit eos: deinde  Iosephus.

D. Quis primus istam scientiam numeri habuit apud Grecos et Latinos?

M. Pythagoras apud Grecos, Apuleius et Bethius apud Latinos; unde Isidorus dicit: Numeri disciplinam apud Grecos primum Pythagoram nuncupant conscripsisse, ac deinde a Nicomacho diffusius esse dispositam; quam apud Latinos Apuleius et deinde Betius transtulerunt.

D. Quomodo numerus nominatur apud Hebreos, et Chaldeos, et Syros, et Macedones?

M. uocatur Nonnan apud Hebreos, Chaldeos et Syros. Apud Macedones calculus. Calculator nomen accepit a calculis, id est lapillis minutis, quos antiqui in manu tenentes componebant numerum. Apud alios Grecos cyclus, uel rhythmus; apud Aegyptios latercus, inde laterculus diminutiue dicitur, et rima, unde rimarii appellantur.

D. Illud nomen quod dicitur numerus, simplexne  est, an compositum?

M. Compositum, scilicet ex duobus corruptis. Nume enim ex eo nomine quod est nummus uenit, rus autem ex eo nomine quod est riuus deriuatur. Ex riuo enim nummorum, id est, ex multitudine census qui reddebatur regibus uel imperatoribus, numerus nomen accepit. Unde Isidorus dicit: Nummus numero nomen dedit, et a sui frequentatione uocabulum indidit.

D. Numerus, unde nomen accepit?

M. A Numeria. Hinc Augustinus ait: Numerus a Numeria quadam dea nominatur, cuius sacerdotes retro uersis uultibus offerebant, et post oblata munera retro pergebant.

D. Numerus quomodo definitur?

M. Isidorus diffiniuit dicens: Numerus est multitudo ex unitatibus constituta. Nam unum, semen numeri esse, non numerum, dicimus. Item alius dicit: Unus, non est numerus, sed ab eo crescunt numeri. Tamen Donatus etiam unum pro numero posuit, dicens:  Numerus est singularis, ut, Hic magister. Item Augustinus dicit: Numerus est singularis corporis ac uocis et significationis collectio. Item, Numerus dicitur a numerando, uelut supra dictum est, a Numeria dea, quam antiqui dicebant deam esse numeri; siue numerus dicitur, quasi nummorum riuus. Antiqui enim nescientes numerare, ex lapillis sua tempora suosque dies numerabant, in prosperitate candidis, in aduersitate nigris. Unde Persius ait:

Hunc, Macrine, diem numera meliore lapillo.

D. Quomodo nominantur numeri ab uno usque ad mille, et myriadas?

M. Sic nominantur:---Unum, duo, tria, quatuor, quinque, sex, septem, octo, nouem, decem;---undecim, duodecim, tredecim, quatuordecim, quindecim, sedecim uel sexdecim, septemdecim uel decemseptem, octodecim, nouemdecim, uiginti;---uiginti unum, uiginti duo, uiginti tria, uiginti quatuor, uiginti  quinque, uiginti sex, uiginti septem, uiginti octo, uiginti nouem, triginta;---triginta unum, triginta duo, triginta tria, triginta quatuor, triginta quinque, triginta sex, triginta septem, triginta octo, triginta nouem, quadraginta;---quadraginta unum, quadraginta duo, quadraginta tria, quadraginta quatuor, quadraginta quinque, quadraginta sex, quadraginta septem, quadraginta octo, quadraginta nouem, quinquaginta;---quinquaginta unum, quiquaginta duo, quinquaginta tria, quinquaginta quatuor, quinquaginta quinque, quinquaginta sex, quinquaginta septem, quinquaginta octo, quinquaginta nouem, sexaginta;---sexaginta unum, sexaginta duo, sexaginta tria, sexaginta quatuor, sexaginta quinque, sexaginta sex, sexaginta septem, sexaginta octo, sexaginta nouem, septuaginta;---septuaginta unum, septuaginta duo, septuaginta tria, septuaginta quatuor, septuaginta quinque, septuaginta sex, septuaginta septem, septuaginta octo, septuaginta nouem, octoginta;---octoginta unum, octoginta duo, octoginta tria, octoginta quatuor,  octoginta quinque, octoginta sex, octoginta septem, octoginta octo, octoginta nouem, nonaginta;---nonaginta unum, nonaginta duo, etc.;---centum, centum et unum, centum et duo, etc.;---ducenta, trecenta, quadringenta, quingenta, sexcenta, septingenta, octingenta, noningenta, mille;---duo millia, tria millia, quatuor millia, quinque millia, sex millia, septem millia, octo millia, nouem millia, decem millia.---Sic constat quod decem decies multiplicatus, centum facit. Centum decies multiplicatus, mille facit. Mille decies multiplicatus, myriadam facit. Sic uiginti, duas myriadas; et triginta, tres myriadas; et quadraginta, quatuor myriadas; et quinquaginta, quinque myriadas; et sexaginta, sex myriadas; et septuaginta, septem myriadas; et octuaginta, octo myriadas; et nonaginta, nouem myriadas; et centum, decem myriadas; bis centum, uiginti myriadas; ter centum, triginta myriadas; quater centum, quadraginta myriadas; quinquies  centum, quinquaginta myriadas; sexies centum, sexaginta myriadas; septies centum, septuaginta myriadas; octies centum, octuaginta myriadas; nonies centum, nonaginta myriadas; decies centena millia, centum myriadas.

D. Ista nomina numeri que diximus, per quas notas significantur apud Latinos?

M. Per istas septem notas: hoc est I u X L D C M.

D. Quomodo iste note significant et multiplicant numeros?

M. Aut simpliciter sole significant, aut composite.

D. Alia cum aliis, aut multiplicate per se?

M. Simpliciter significant, sicut est I unus. u sola quinque. X sola, decem. L per se, quinquaginta. C per se, tantum significat centum. D sola, quingentos. M sola, aut cum titulo supra, mille significat.

D. Quomodo autem multiplicate, per se numerum generant?

M. ueluti I duplicata sic, II duos significat, triplicata,  III tres, quadruplicata, IIII quatuor.

D. Quamobrem I unum significat?

M. Quid autem conuenientius est quam illa littera, que minima est litterarum in charactere, ut significaret illum numerum qui minimus est in numeris, hoc est unus. Nulla autem nota apud Latinos multiplicatur plus quam per quatuor uices. Deinde post I sequitur u, que quinque significat?

D. Ad quid u quinque significat?

M. Quia quinta uocalis est in ordine uocalium; et qualis est in ordine uocalium, talis est in numero. Hinc dicitur de quinta littera, quinque uirgulis notata; de X littera, decem. Nec u duplicatur, sed sequente u, I ponitur in numero. Si unum I, fiunt  sex; si duo, uII septem; si tres, uIII octo; si quatuor, uIIII nouem: plus non crescit. Deinde sequitur X, que decem significat.

D. Quis ostendit quod X decem significat?

M. Isidorus dicit: Nomina litterarum apud Grecos, et uerba componunt, et numeros faciunt. Latini autem numeros ad litteras non componunt, excepta X littera, que in figura crucem significat, et in numero decem demonstrat. Sequente X, I multiplicatur usque ad XIIII, quod quatuordecim denotat. Deinde sequitur u post X et fiunt Xu. Sequente u, multiplicata I quater ita XuIIII, fiunt nouemdecim.

D. uiginti que nota significat?

M. Littera X duplicata. Bis enim decem habet, sic XX propterea dicuntur uiginti, quia bis decem genita. Et sic XXX, triginta, ter decem genita.

D. Per qualem notam significantur triginta?

M. Per X ter multiplicatam. Et X non multiplicatur plus quam per tres uices.

D. Quadraginta, per qualem notam significantur?

 M. Per X et L.

D. Quadraginta, quare dicuntur? M. Id est quater decem genita. 

D. Que nota significat quinquaginta?

M. Littera L.

D. Quamobrem?

M. Quia numerus principalis in lege Domini est quinquagenarius. Sub illo enim numero cadebat Iubileus, hoc est in quinquagesimo anno. Conueniens autem erat ut ille numerus, qui principatum in lege ueteri obtinet, hoc est, quinquagenarius, per illam litteram L, que prima est in illo nomine, quod est lex, significaretur. Sexaginta uero, per L et X, septuaginta,  per L et duo XX. Octoginta, per L et tria XXX.

D. Que nota significat nonaginta?

M. Due note significant nonaginta, aut X inter duo L, ut LXL, aut X ante C, ut XC.

D. Que nota significat centum?

M. Littera C.

D. Quare?

M. Quia prima est in illo nomine, quod est centum. Usus enim erat sepe apud ueteres, per primam litteram nomina significare.

D. Unde dicitur centum?

M. A cantu, hoc est circulo, uel a choro cantantium.

Mos enim erat apud ueteres, centum homines in choro cantantium habere. Centum ideo a cantu uel a circulo dicitur. C uero duplicata sic CC, significat ducentos; triplicata, CCC, trecentos; quadruplicata, CCCC, quadringentos.

D. Que nota significat quingentos?

 M. Ipsa D littera.

D. Quare?

M. Conueniens autem erat ut in numero prioris littere, hoc est C, finito, illa littera que sequitur in ordine litterarum, nempe D, teneret numerum sequentem, hoc est quingentos. Deinde C sequente D, sic DC, sexcentos. Duo CC, sequentes D, sic DCC, septingentos. Ter ducta C, sequente D, sic DCCC, fit octingentos. Quater C multiplicata, sequente D, sic DCCCC, nongentos significat. Mille autem signatur nota M , quoniam ipsa est prima littera in hac dictione mille. Mille uero a multitudine procedit, et usque ad centum centena millia peruenit.





DE DIuISIONIBUS TEMPORUM LIBER. *



I. De diuisionibus temporis.


DISCIPULUS. Diuisiones temporis quot sunt? MAGISTER: Quatuordecim.

D. Que?

M. Atomus, momentum, minutum, punctus, hora, quadrans, dies, hebdomada, mensis uicissitudo triformis, annus, cyclus, etas, seculum, mundus. He itaque diuisiones temporis quatuordecim, in solis ascensu et in descensu, et in luna crescente et decrescente inueniuntur; et sic crescunt de minoribus numeri ad maiora; hoc est, ab atomis in momentum, a momento in  minutum, a minuto in punctum, a puncto in horam, ab hora in quadrantem, a quadrante in diem; a die in hebdomadam, ab hebdomada in mensem, a mense in tempus, a tempore in annum, ab anno in cyclum, a cyclo in etatem, ab etate in seculum, a seculo in mundum; deinde plenitudo dicitur mundus. Has autem quatuordecim diuisiones temporis Isidorus in libro Etymologiarum quinto et decimo tertio ostendit, dicens: Tempora dicta sunt eo quod diuiduntur atomis, momentis, minutis, punctis, horis, diebus, quadrantibus, hebdomadibus, mensibus, temporibus, annis, lustris, etatibus, seculis, omnia mortali in mundo ut et curricula temperentur.

D. Quomodo crescunt maiores numeri de minoribus?

M. Sic crescunt. Quingenti sexaginta quatuor atomi unum momentum efficiunt. Quatuor momenta unum minutum faciunt. Decem minuta, unum punctum. Quinque puncti in luna horam faciunt. Sex hore quadrantem complent. Quatuor quadrantes  unum diem complere uidentur. Septem dies hebdomadam faciunt. Quatuor septimane unum mensem faciunt . Tres autem menses unum tempus efficiunt: quod tempus, uicissitudo triformis dicitur, quia tres menses unumquodque tempus habet de quatuor temporibus anni, que dicuntur uer, estas, autumnus, hiems; hec quatuor tempora unum annum efficiunt.  Quatuor anni bissextilem cyclum faciunt, quia post quatuor annos peractos, bissextilis dies interuenit. Item quindecim anni cyclum indictionum complent, et nouemdecim anni cyclum lunarem implere uidentur. Aequali numero annorum per decem et nouem annos cyclus epactarum, qui in principio anni apud Romanos, hoc est in Kalendis Ianuarii ponitur, discurrit. Aequali ratione et alius cyclus epactarum in principio anni apud Hebreos et Grecos, hoc est in undecimo Kalendis Aprilis, per decem et nouem annos discurrit. Cyclus uero solaris, uiginti octo annis cursum suum finire perhibetur. Cyclus magnus, in quo concordia inter solem et lunam, usque dum in se reuertantur post quingentos et triginta duos annos, tertio anno incipiente, in se reuertitur. Tunc est uera concordia inter solem et lunam, quando ad eumdem diem mensis secundum solem, et ad illum diem septimane, ad easdem epactas unde primum cepit, in unum diem secundum rationem bissexti et  saltus conueniunt. Has autem quatuordecim diuisiones temporis, quas diximus, transcurrendo, inuestigare diligentius debemus: primum interrogandum de prima diuisione temporis, quam diximus, de atomo.



II. De atomis.

D. Atomus ergo quid est? cuius lingue est? aut quomodo disponitur, uel definitur, aut si simplex nomen est, aut compositum?

M. Atomus Grecum nomen est et compositum, et interpretatur indiuisibilis, aut insecabilis;  enim apud Grecos prepositio interpretatur ; tomus autem diuisus uel diuisibilis.

D. Atomus, quomodo diffinitur?

M. Isidorus diffiniuit, dicens: Atomos philosophi dicunt quasdam in mundo partes minutissimas, ut uisui facile non pateant, nec sectionem recipiant: huc illucque feruntur, sicut tenuissimi pulueres, qui infusi per fenestras radiis solis fugantur.

D. Quot sunt genera atomorum?

M. Quinque.

D. Que?

M. Atomus in corpore, atomus in sole, atomus in oratione, atomus in numero, atomus in tempore.

D. Atomus, in corpore quomodo est?

M. Quidquid minimum in corporibus, quod secari aut diuidi non potest, atomus dicitur, ueluti sunt minutissima grana arenarum, ut capillus dixit:

Findere me nulli possunt, precidere multi.

Est enim pilus in corpore, qui per longum uix  diuidi potest. Atomus in sole, illi tenuissimi pulueres quos diximus radiis solis fugari. Atomus in oratione, ut est littera. Diuidis enim partem orationis quamlibet in syllabas. Syllabas-diuidis in litteram. Litteram diuidere non potes. Inde Sergius Grecus dicit: Omnis oratio soluitur in uerba, uerba denuo soluuntur in syllabas, syllabe soluuntur rursum in litteras; sola littera non habet in quo soluatur. Ideo a philosophis atomus dicitur.

D. Quomodo est atomus in numero?

M. Sic autem est: Octo diuidis in bis quaternos, quatuor diuidis in bis binos, duos diuidis in bis, unus est: unum diuidere non potes, propter hoc, atomus dicitur in numero.

D. Quomodo est atomus in tempore?

M. Sic est: Momentum diuidis in duodecim partes, unamquamque partem de duodecim partibus momenti diuidis in quadraginta septem partes, quadragesima septima pars, quingentesima sexagesima  quarta pars momenti. Sic est atomus in tempore: si autem colligis simul quadraginta septem duodecies, inuenies quingentos sexaginta quatuor atomos. Et tantus numerus atomorum facit unum momentum.



III. De momento.

D. Momentum quid est, et quomodo diffinitur secundum sonum, hoc est secundum superficiem et secundum sensum, uel secundum substantiam, que intus latet in sono?

M. Sic diffinitur momentum secundum sonum: Isidorus dicit: Momentum enim est minutum atque angustissimum tempus, a motu siderum dictum, hoc est a motu solis et lune. Est enim extremitas hore in breuibus interuallis, cum sol sibi aliquid cedit atque succedit.

D. Quot sunt genera momenti?

M. Quatuor.

D. Que?

 M. Momentum indiuisibile, ut Isaias dicit: Cui reputate sunt gentes, quasi momenti in statera.

D. Quomodo agnoscitur momentum?

M. Augustinus dicit: Unum momentum est certissimus lectus solis in celo, et per quadraginta uices iam hora est. Secundum momentum est, quando iacis lapidem in aquam, usque aqua cessat de motu, uel lignum quod cadit, usque cessant rami eius de motu. Tertium momentum est indiuisibile, ut Paulus dicit: Omnia facta sunt in momento, id est, in summa celeritate. Quartum momentum est, quandiu palpebre requiescunt. Quatuor momenta unum minutum faciunt.



Iu. De minuto.

D. Minutum unde dictum est?

M. Isidorus dicit: Minutum dictum a minuendo, quia duo momenta et due partes tertii momenti minuuntur de tenebris in unoquoque die, ab undecimo Kalendarum Aprilis, usque in duodecimum  Kalendarum Iulii.

D. Minutum quomodo diffinitur?

M. Isidorus diffiniuit dicens: Minutum dicitur uelut minus momentum, quia minus numerat, sed maius implet. Duo minuta et dimidium, hoc est decem momenta, unum punctum faciunt.



u. De punctis.

D. Punctus unde dictus est?

M. Isidorus ostendit, cum dixit: Punctus a pungendo dictus est, eo quod quibusdam punctionibus certe designationis in horologiis designantur. Punctus est opus illorum qui horologium faciunt. Nam in fine undecime linee punctum ponebant. Punctum Grece, Latine medium, quia in medio mundi est Hierusalem, ubi horologium primitus factum est cum suis punctis. Punctus autem tres partes habet. Quatuor puncti sunt quadraginta momenta, et unam horam faciunt.



uI. De hora.


D. Hora, a quo nomen accepit?

M. Hora, de horo, id est sole nomen traxit.

D. Hora, cuius lingue est, et quomodo diffinitur?

M. Hora Grecum nomen est, et interpretatur finis uel tempus.

D. Horologium quid est?

M. Hora, finis uel tempus; locus [Forte logos], series, uel umbra interpretatur. Inde horologium, umbra uel series, finiumque temporum, quia in horologio tempora per umbras mensurantur.

D. Quis primus inuenit horologium?

M. Achaz, rex Iuda. Quidam enim horologium apud edem Quirini primum statutum dicunt. Oras maris et fluuiorum et uestimentorum dicimus, id est, extremitates siue terminos. Hora autem, finis temporis est.

D. Quomodo discernitur in orthographia inter oras maris et fluuiorum et uestimentorum, et inter  horam temporis?

M. Oras maris et fluuiorum et uestimentorum quando dicimus, sine aspiratione profertur; hora autem, hoc est finis temporis, cum aspiratione. Sex hore unum quadrantem faciunt.



uII. De quadrante.

D. Quadrans quid est, et quomodo uocatur, uel quomodo diffinitur apud Hebreos, Grecos et Latinos?

M. Sic diffinitur: Quadrans dicitur a quarta parte uncie, qui alio nomine dicitur sicilicus, id est, sex scrupuli, quem Hebrei quadrantem, Greci uero dodrantem, Latini quadrantem uocant. Dicitur etiam et quadrans maior, qui habet tres uncias, hoc est quarta pars assis; assis enim duodecim uncias habet. Sic etiam et quadrans in tempore sex horarum, quarta pars est diei naturalis, quia quatuor quadrantes unum diem perficiunt, qui dies habet horas uiginti quatuor.



uIII. De die.


D. Dies unde nomen accepit?

M. A diuisione, eo quod diuidat lucem a tenebris. Siue dies dicti sunt a diis, quorum nomina Romani quibusdam sideribus sacrauerunt. Item dies dicitur eo quod lucem et tenebras disiungat ac diuidat, et appellatiue dicitur dux operum, et absentia tenebrarum. Ema in Hebreo, hemera in Greco, dies in Latino.

D. Quid primitus fuit dies aut nox?

M. Dies utique quia primo die condidit Deus lucem, ut Isidorus ait, et Augustinus confirmat.

D. Si nox ante diem aut post diem?

M. Diei ascribitur, ut Hieronymus reuelauit: Nox est enim initium diei, non finis preteriti, quia ante crucem Christi dies precedebat noctem, nunc autem post resurrectionem Domini nox precedit diem.

D. Quot sunt ianue diei?

M. Quatuor. Apud Chaldeos ab ortu solis usque  ad ortum solis. Apud Aegyptios ab occasu solis usque ad occasum solis. Apud Hebreos ab hora sexta usque ad horam sextam, quia noctem non computabant Hebrei. Apud Romanos a media nocte usque ad mediam noctem.

D. Dies quomodo diffinitur?

M. Isidorus diffiniuit, dicens: Dies legitimus est uiginti quatuor horarum usque dies et nox spatia sui cursus ab oriente in occidentem, solis sui uolubilitate concludat.

D. Quibus modis dies dicitur?

M. Duobus.

D. Qui sunt?

M. Dies naturalis et dies artificialis.

D. Dies naturalis quid est?

M. Dies legitimus, ab ortu solis, donec rursus oriatur; et ille dies habet uiginti quatuor horas in se.

D. Quot sunt diuisiones diei naturalis?

 M. Due, id est, dies et nox. Inde Isidorus dicit: Spatia diei naturalis duo sunt: interdianum scilicet et nocturnum. Quando dicit interdianum spatium, diem significat; nocturnum spatium, nox est.

D. Quis ergo demonstrat quod dies et nox simul dicitur?

M. In Scriptura diuina ostenditur, ubi legitur: Et factum est uespere  et mane dies unus. Tunc ostendit quod nox et dies simul dies nuncupantur.

D. Quis est ergo ille dies artificialis?

M. Ab ortu solis usque ad occasum, dies artificialis dicitur, id est, presentia solis super terram. Unde Isidorus dicit: Dies, presentia solis est, siue sol super terram; sicut nox dicitur absentia solis, id est, sol sub terris. Diffinitio diei bifarie diuiditur, hoc est uulgariter, id est, abusiue; et naturaliter, id est, proprie.

D. Quomodo ergo dies naturalis et dies artificialis simul diffinitur?

 M. Isidorus diffiniuit, dicens: Dies gemine appellari solet; proprie, ab ortu solis, donec rursus oriatur; abusiue, dies ab ortu solis, quousque ad occasum perueniat.

D. Quot sunt spatia artificialis diei

M. Tria.

D. Que?

M. Mane, meridies et suprema.

D. Mane quid est, et quomodo diffinitur, uel quot horas habet?

M. Mane dicitur ab ortu solis usque ad horam post tertiam; meridies, ab hora post tertiam usque ad horam ante nonam; suprema, ab hora ante nonam usque ad occasum solis.

D. Mane ergo quomodo diffinitur?

M. Isidorus diffiniuit dicens: Mane lux matutina et plena, et dictum mane a mano. Manum enim antiqui, bonum dicebant. Quid enim melius luce? Propterea ueteres manum diem appellabant, scilicet  a puritate. Siue ergo mane dicitur a manibus, id est diis infernorum. Gentiles enim estimabant, quando sol recedit, ut dii infernorum illum ad se traxissent.

D. Meridies quomodo diffinitur?

M. Isidorus diffiniuit, dicens: Meridies dicitur quasi purus dies. In toto enim die nichil purius meridie. Antiqui enim merum purum dicebant.

D. Supremum quare dicitur?

M. Quasi supprimendo. Tunc enim sol inclinatur ad occasum. Hec ergo tria spatia artificialis diei sunt, et a cursu solis temperantur. Mane dicitur ab ortu solis usque dum sol ascenderit in altitudinem celi. Meridies dicitur, quando per medium celum, in altitudine sol currit. Supremum autem dicitur, quando sol de altitudine celi descendit ad occasum.

D. Quomodo dies habet initium apud Hebreos, et Chaldeos, et Aegyptios, et Romanos, et Persas?

M. Dies secundum Hebreos et Athenienses a sexta hora diei incipit, quia Hebrei secundum lunam  numerant; et sic computant quasi media die etas lune commutetur aut accendatur. Secundum Chaldeos et Persas, ab ortu solis incipit dies, quia Chaldei primum solem adorabant. Secundum Aegyptios dies incipit ab occasu solis, quando uesper stella oritur, que dicitur alio nomine Lucifer, et illam stellam Aegyptii primum adorabant. Secundum Romanos et Persas, dies naturalis est a media nocte usque ad mediam noctem, propter illam auctoritatem Hieronymi, qua dixit: Quia in media nocte factus est mundus, et in media nocte iterum destruetur.

Dies, sine dubio, ab initio mundi usque ad resurrectionem Christi precedebat noctem; a resurrectione autem Christi usque ad iudicium nox precedit diem. Inde Isidorus dicit: Dies autem in principio operum Domini a lumine habebat exordium, ad significandum hominis lapsum; nunc autem a tenebris ad lucem, ut non dies obscuretur in noctem, sed nox lucescat in diem, sicut scriptum est: De tenebris  lumen clarescere fecit.

Dies ergo scientiam diuine legis significat, nox uero ignorantiam et cecitatem morum, secundum prophete dictum, Nocti assimilaui matrem tuam, factus est populus meus tanquam non habens scientiam; quasi dixisset, non habens lucem. Nonnunquam dies prosperitatem significat.



IX. Ubi dies incipiat seu finiatur, et ubi primus dies seculi fuerit.

D. Ubi dies naturalis rite initium finemque sortitur?

M. Diuerse, secundum uariarum gentium libitum dies naturalis incipere dicitur.

D. Quomodo?

M. Nam Hebrei, Chaldei et Perse sequentes, iuxta prime conditionis ordinem, diei cursum a mane inchoantes, ad mane deducunt, umbrarum uidelicet tempus luci supponentes. At contra Aegyptii,  ab occasu usque ad occasum. Porro Romani, a medio noctis in medium umbre, et Athenienses a meridie in meridiem dies suos computare maluerunt.

D. Quo sane in loco primus dies seculi exstitit?

M. Quinta decima Kalendarum Aprilium, quo uidelicet die lucem formatam primitus credimus, et sic tres illos dies primos absque ullis horarum dimensionibus, ut pote nondum factis sideribus cucurrisse; quarto demum die, hoc est duodecimo Kalendarum Aprilium, sol et sidera condita sunt, ut essent in signa et tempora et dies et annos.



X. De feria.

Feria enim a fando nomen accepit. Et dicitur feria quasi faria, id est nomen quod est feria. A secunda persona, que est faris, uel quia prima persona caret, deriuatur. Feria, consuetudine dicitur. Ferie enim et scale, scope, quadrige, Thebe, plurali numero fiunt. Itaque feria  dum a  fando nomen accepit, potest sabbatum nominari. In sabbato, in lege ueteri, septimane opera narrabantur. uel si feria a fiendo dicitur, ut alii estimant; fit enim uerbum actiuum, cuius passiuo fieri potest saltem sic feria nominari. In eo enim die primitus dictum est: Fiat lux. Itaque si prima feria, aut prima sabbati dicatur, idem est. Item queritur, dum dicitur: Prima feria, quo sensu hic utuntur, id est, prima dies a feria, ut Isidorus dicit. Secundum Syluestrum papam, prima feria dicitur quasi prima dies. A fando autem ferie nuncupate sunt, quod sit in his nobis tempus dictionis, id est, diuino iudicio uel humano officio fari. Omnes autem hebdomade dies, ferie dicuntur.

D. Quis ergo primum septimanam, et dies septimane composuit, et nuncupauit?

M. Deus sine dubio, qui in sex diebus omnes creaturas creauit, et in septimo die requieuit. Hinc ipse Dominus in lege dixit: Sex enim diebus operaberis, et facies omnia opera tua; septimo autem die, sabbatum  Domini Dei tui est, non facies in eo omne opus. In sex enim diebus fecit Dominus celum et terram, mare et omnia que in eis sunt, et requieuit die septimo. Dum in unoquoque die dixit Deus, Fiat lux, specialiter uero sabbatum dicitur, eo quod in die  septimane opera narrari solebant. Sabbatum uero apud Hebreos dicitur feria, apud Grecos requies, apud Latinos feria dicta est, id est, dies Dominicus a fiendo, quia in illo die dixit Deus, Fiat lux. Inde Isidorus dicit: Ipse est enim primus dies seculi. In ipso autem die formata sunt elementa mundi, in ipso creati sunt angeli, in ipso etiam Christus resurrexit a mortuis, et in ipso die manifestata sunt mysteria Christi et Ecclesie ad Ioannem euangelistam in Pathmos insula, sicut ille dixit, Fui in spiritu, in die Dominico.



XI. De nocte.

D. Nox quid est?

 M. Solis absentia, terrarum umbra conditi, donec ab occasu redeat ad exortum.

D. Unde dicta est nox?

M. Quod noceat aspectus, uel negotiis humanis, siue quod in ea fures uel latrones nocendi aliis occasionem nanciscantur.

D. Ob quam causam facta est nox?

M. Pro temperantia humani laboris, ut corpora requiem haberent, et ut animalibus quibusdam solem non ferentibus, uictum quesitandi daretur occasio.



XII. De augmentatione et minoratione dierum et noctium per dies singulos.

Sciendum est quod unusquisque dies et unaqueque nox in crescendo, duo momenta et duas partes tertii momenti augeantur. Similiter et in decrescendo minuuntur, ita ut in tribus diebus octo momenta crescant, uel decrescant: in sex, sedecim momenta; in nouem, uiginti quatuor; in duodecim,  triginta duo; in quindecim, quadraginta, id est, horam integram; quadraginta enim momenta horam faciunt.

Quare si nosse desideras augmentum solare quomodo crescunt dies et lux, et quomodo diminuitur nox et tenebre, et quantum in unoquoque mense crescit, ita diligenter studioseque inuestigandum est. Scies enim quod in unoquoque die sole ascendente per singulos dies duo momenta et dimidium et sexta pars momenti, minuitur de tenebris, et augetur in lumine. Similiter et decrescendo minuuntur, et sic per tres dies, octo momenta; per sex, sedecim; per duodecim, triginta duo. Per quindecim autem dies et quinque horas, sole ascendente, una hora crescit. Per triginta uero dies et decem horas, due hore accrescunt, hoc est octoginta momenta. Et ita in nonaginta diebus et una die et sex horis, id est, a solstitio hiemali usque ad equinoctium uernale, ducenta quadraginta momenta, hoc est sex hore crescunt.  Simili modo et simili incremento momentorum per singulos dies duo momenta et due partes momenti per alios tres menses ab equinoctio uernali usque ad solstitium estiuum crescunt ducenta quadraginta momenta, id est alie sex hore; et ita a solstitio hiemali usque ad solstitium estiuum per sex menses, id est, per dies centum octoginta duos, et horas duodecim, id est, dimidium diem naturalem, crescunt quadraginta et octoginta momenta, id est, duodecim hore, quibus ad illas sex horas que fuerunt in die solstitiali hiemali adde; fiunt simul decem et octo hore, in die solstitiali estiuo, et sex hore in nocte.



XIII. De hebdomada.

Hebdomada est septem dierum cursus, et a septenario numero nomen accepit; nam hebdomada Grece, septimana dicitur Latine, eo quod septem manes, id est septem dies in se complectatur.



XIu. De mensibus.

 Legimus etiam ante diluuium menses fuisse nominatos, ut Isidorus dicit. In sancta Scriptura ostenditur quod duodecim mensibus annus fuisset nominatus ante diluuium. Sic enim in Genesi legimus: Aqua autem minuebatur usque ad duodecimum mensem, primo enim die mensis apparuerunt cacumina montium. Et illos menses secundum lunam computabant Hebrei, et sic semper faciunt.

D. Qui primi menses solares inuenerunt?

M. Ut Isidorus dicit: Aegyptii propter lune uelociorem cursum, et ne error ex computationis uelocitate accidisset, solis cursu menses adinuenerunt, quia tardior solis motus facilius poterat comprehendi.

D. Quis primus inuenit mensem apud Hebreos et Grecos et Latinos?

M. Moses apud Hebreos, Arcades apud Grecos, Romulus apud Romanos.

D. In quo numero inuenti sunt menses apud Hebreos  et Grecos et Latinos?

M. In duodenario. Menses autem antiqui diffinierunt, quandiu luna zodiacum circulum perducit. Antiqua autem gentilitas, mensibus nomina quedam ex diis suis, quedam ex causis imposuit.

Mensis dicitur a luna, que Greco sermone mene dicitur; nam et apud eos menses uocantur menes; sicut et apud Hebreos  luna, quoniam iare nominant, mensibus nomen dedit. Mensis et ad solem et ad lunam pertinet, sed magis ad lunam, ideoque rectius diffiniendum, quod mensis sit luminis lunaris circuitus, ac redintegratio de noua ad nouam. Solaris autem mensis digressio solis est, per duodecimam partem zodiaci, id est, signiferi circuli, que triginta diebus, et decem semis horis impletur, uiginti duabus uidelicet horis ac dimidia, lunari mense productior. Luna uero tribus nominibus nuncupatur apud Hebreos, iare, lauana, mauors: iare uocatur a numero dierum mensis, lauana a candiditate,  mauors a defectu, quia deficit singulis quisque mensibus.



Xu. De mense Ianuario.

In Hebreo Thabeth, apud Aegyptios Tibi, uel Tidechi; apud Macedones Etdrimos uel Ethinios; apud Grecos, Ianuarios: apud Latinos, Ianuarius. Ianuarium primum Numa Pompilius nuncupauit, et primum mensem anni esse constituit, atque illum diis superis dedicauit. Ianuarius autem duobus modis nomen accepit, hoc est ex idolo, et re. Ex idolo, hoc est ex Iano bifronte rege Epirotarum, qui fugatus et proiectus de sua patria uenit ad Romanos, apud eos exsul effectus. Contigit autem ut gens multa barbarorum Romam obsedisset. Erat autem Ianus ille homo ingeniosus, qui dedit consilium Romanis quomodo potuissent urbem liberare ab illa obsidione; ita tamen, si Romani post mortem suam illum adorarent quasi deum. Hec autem illis promittentibus,  ille petebat octo linteamina, oleo et cera et aqua intincta et uncta. Quod cum factum esset, dixit ut inuoluissent se de illis linteaminibus, et igni incendissent, et duos gladios calefactos et ardentes sibi dari postulauit, et postea ascendit super murum, et dixit ad Romanos, ut cum ille leuasset se super murum, et clamasset quasi deus, illi totis portis apertis ruissent super hostes, et haberent uictoriam. Et ita factum est. Romani perferunt uictoriam, occisis inimicis et fugatis. Ianus uero igne consumptus est. Quem post mortem suam Romani quasi deum adorauerunt, et fecerunt ei templum magnum in Roma, quod ex nomine Iani, Ianiculum uocauerunt, centum portas habens, et in illo templo Iani formam eream fecerunt, duas facies habentem: inde dictus est Ianus bifrons, et ex una parte et ex una facie uiri adorabant eum; ex altera uero facie, femine adorabant; indeque mensem Ianum uocauerunt bicipitis dei, respicientem transacti anni finem, ac prospicientem futuri anni principium: item Ianus ex re dicitur, eo  quod sit ianua anni, hoc est principium, quia sicut homo ingreditur per ostium, ita anni ingrediuntur per istum Ianuarium.



XuI. De mense Februario.

In Hebreo Sabath, apud Aegyptios Mechir uel Methi, apud Macedones Perittios, in Greco Februarios, in Latino Februarius.

D. Februarius, quibus modis nomen accepit?

M. Duobus, hoc est sub idolo et re. Sub idolo, hoc est a Februo deo. Inde Macrobius dicit: Numa Pompilius secundum mensem Februarium nominauit, et dedicauit Februo deo, qui alio nomine Pluton dicitur, qui lustrationum potens esse apud gentiles credebatur. Lustrari in eo mense ciuitatem Romam necesse erat, quo statuta iusta, hoc est sacrificia diis manibus soluerentur. Siue Februarius dictus est a re, hoc est a febribus acris Lupercorum. Luperci enim et Lurcones, due gentes sunt in Oriente, qui  post immunditias totius anni lauabant corpora sua in quodam lacu qui inter illos est, et febricitabant, et sicut tradidit gentilitas tunc mutabant figuras. Et quia in Februario mense hoc faciebant, et lauabant se, et deinde febricitabant, Februarius, a lauatione uel a lauacro dictus est. Hinc scriptum est: Februm quoddam habebant gentiles, hoc est lauacrum, et sic accepit nomen hic mensis a re. Februarius, a febri, hoc est a frigore, propter frigidum tempus ipsius mensis.



XuII. De mense Martio.

Adar in Hebreo, Phamenoth apud Aegyptios, Distros apud Macedones, Martios in Greco, Martius in Latino. Martius duobus modis nomen accepit, sub idolo et sub re. Sub idolo, hoc est a Marte, patre Romuli nominatus est. Inde Macrobius dixit: Romulus primum anni mensem Martium constituit et nominauit, et genitori suo Marti dedicauit. Quem mensem anni  primum fuisse apud antiquos Romanos, uel ex hoc maxime probatur, quia ex ipso Quintilis et Sextilis, et ceteri menses sequentes, per ordinem numerantur; et in illo mense, Romani uectigalia collocabant. Item Isidorus dicit: Martius appellatus est propter Martem, Romane gentis auctorem. Item Martius a re nomen accepit, hoc est a maribus; nam et eo tempore cuncta animantia terre mares desiderant, ad concumbendi uoluptatem. Et mensis nouorum frugum appellatur.



XuIII. De mense Aprili.

Nisan in Hebreo, Pharmuthi apud Aegyptios, apud Macedones Xanticos; Aprilios in Greco, Aprilis in Latino.

D. Aprilis quibus modis dicitur?

M. Duobus, hoc est sub idolo et sub re. Sub idolo, a uenere matre Aenee. Aphron enim Grece, spuma interpretatur, unde uenus orta creditur, que Aphrilis,  uel Aphronis, apud Grecos nominatur. Siue Aprilis a re nominatur, hoc est ab aperiendo, Aprilis quasi aperilis denominatur. Ante Aprilem enim mensem, triste et obscurum fit celum, et nubibus obductum et obtectum, et er tenebrosus, et mare nauigiis obcluditur. Terre etiam ipse, aut aqua, aut pruina, aut niuibus, aut nubibus teguntur: eaque omnia uerno tempore, hoc est mense Aprili, aperiuntur. Celum enim serenum fugatis nubibus, usibus humanis aperitur, et mare nauigiis, et terra atque arbores aperiunt se in germen atque in flores. Pro his omnibus causis, mensem Aprilem dici merito credendum est quasi aperilem. Hoc enim tempore cuncta florescunt.



XIX. De mense Maio.

Iarus in Hebreo, Pacho, uel Paon apud Aegyptios, Artemisius apud Macedones, Maios in Greco, Maius in Latino.

D. Quibus modis dicitur Maius?

 M. Duobus, hoc est sub idolo et sub re. Sub idolo Maius dictus est, a Maio deo apud paganos, qui dictus est Iouis. Inde Macrobius dicit: Apud Tusculanos deus Maius uocabatur, qui est Iupiter, a magnitudine scilicet et maiestate dictus. Zingius autem Maium mensem nominatum putat a Maia, quam uulcani uxorem dicit, hoc est, matrem Mercurii. Inde in Kalendis Maii, huic dee Maie sacrificabant, et in hoc mense Maio mercatores omnes Maie pariter et Mercurio sacrificabant. Mercurius enim deus est negotiatorum; unde etiam dicitur Mercurius, quasi mercium curius, id est, procurator mercium. Sicut Maius a re dicitur, hoc est, a maioribus Romanorum. Hinc Macrobius dicit: Romulus Maium mensem tertium esse posuit. Postquam enim populum Romanum diuisit in duas partes, hoc est in maiores minoresque constituit, ut altera pars consilio, hoc est maiores, altera uero, hoc est iuniores, rempublicam [Add. armis] tueretur deinde, in honorem utriusque  partis hunc Maium mensem, sequentemque Iunium, uocauit.



XX. De mense Iunio.

Siuari uel Siban in Hebreo, Pauni apud Aegyptios, Deseos apud Macedones, Iunios in Greco, Iunius in Latino.

D. Quibus modis dicitur Iunius?

M. Duobus, hoc est sub idolo, et sub re. Sub idolo, hoc est a Iunone filia Saturni, que apud Gentiles quasi dea adorabatur, et a suo nomine Iunium mensem uocauerunt. Inde Macrobius dicit: Iunius apud Latinos, antea Iunonius, ab Iunone uocatus est. Postea, detritis quibusdam litteris, hoc est n et o, ex Iunonio, Iunius dictus est, nam et templum Iunoni in Kalendis Iunii dicatum est. Alii putauerunt Iunium mensem ab Iunio Bruto nominatum, qui primus in urbe Roma consul factus est. Siue Iunius a re dicitur, hoc est a iunioribus Romanorum, qui armis defendebant rempublicam. Inde Macrobius dicit:  Iunius Maium sequitur, ex parte populi nominatus.



XXI. De mense Iulio.

Tamul, siue Tani, in Hebreo, Epiphi apud Aegyptios, Panemos apud Macedones, Iulios in Greco, Iulius in Latino.

D. Iulius unde nomen accepit?

M. A quodam imperatore, hoc est a Iulio Cesare, quia in quarto Idus Iulii mensis creatus est Caius Iulius Cesar, qui primus arripuit imperium apud Romanos. Deinde propter suum honorem de suo nomine Iulius mensis dictus est. Nam antea Quintilis uocabatur.



XXII. De mense Augusto.

Tamni in Hebreo, Mesor uel Mesori apud Aegyptios, Loos uel Lor apud Macedones, Augustos in Greco, Augustus in Latino.

D. Augustus unde nomen accepit?

 M. Ab Octauiano Cesare Augusto imperatore, qui in Kalendis mensis Augusti uicit Antonium, de. regno contendentem, et Cleopatram reginam Aegypti, uxorem Antonii, et auxilia et exercitum Antonio afferentem. Hos duos uicit Cesar Augustus, in una die Kalendarum Augusti, et postea Cesar principatum habuit totius mundi. Sic Augustus a nomine Augusti dictus, qui eo mense primum consulatum iniit, et tres triumphos urbi intulit. Deinde Augustus a populo Romano appellatus est, et in suum honorem mensis Augustus uocatus est, ut sua memoria esset in tempore. Nam ille mensis antea apud Romanos Sextilis dictus est, eo quod sextus mensis sit a Martio. Deinde dicit Macrobius, Augustus antea Sextilis uocabatur, donec honori Augusti ex senatusconsulto Augustus dictus est.



XXIII. De mense Septembri.

Elul in Hebreo, Tooth apud Aegyptios, Gorpeos apud Macedones, Septembrios in Greco, September  in Latino. September a numero nomen accepit, eo quod septimus imber sit a Martio, quia Martius quondam primus mensis fuit apud Romanos, tempore scilicet Romuli; et ab illo alii menses nominantur, ex nominibus numeri: quemadmodum et Quintilis, eo quod quintus sit a Martio. Sic Sextilis et September a Martio numerantur.



XXIu. De mense Octobri.

Theseri in Hebreo, Paopi apud Aegyptios, Hyperboreteos apud Macedones, Octimbrios in Greco, October in Latino. October dicitur, eo quod octauus sit imber a Martio. Et hic mensis in principio anni ponitur apud Orientales.



XXu. De mense Nouembri.

Maresuan in Hebreo, Athir apud Aegyptios, Dios apud Macedones, Nouimbrios in Greco, Nouember in Latino. Nouember autem propterea dicitur, eo  quod nonus imber sit a Martio.



XXuI. De mense Decembri.

Casleu apud Hebreos, Chiachi apud Aegyptios, Apileos apud Macedones, Decembrios in Greco, December in Latino. December a numero nomen accepit, eo quod a mense Martio decimus sit imber. Et hic mensis in principio anni ponitur apud Macedones.



XXuII. De tribus dierum nominibus in annali computo, Kalende, Idus, None.

Romulus cum ingenio acri quidem, sed agresti esset, statum proprii ordinaret imperii, initium cuiusque mensis ex illo sumebat die quo nouam lunam contigisset uideri; quia non continuo euenit ut eodem semper die appareat, sed modo tardius, modo celerius, certis ex causis uideri solet. Contigit ergo ut cum tardius apparuerit, precedenti mensi plures dies, aut cum celerius pauciores darentur, et singulis quibusque mensibus perpetuam numeri legem  primus casus addixit: atque sic factum est ut alii triginta et unum, alii undetriginta sortirentur dies. Omnibus tamen mensibus a die Nonarum, id est nono die, representari placuit, et inter Idus ac sequentes Kalendas constitutum est, sedecim dies esse numerandos. Ideo mensis uberior duos illos dies, quibus augebatur, inter Kalendas suas et Nonas habebat, atque hinc aliis quintus a Kalendis dies, aliis septimus nonas facit.

His ergo temporibus pontifici minori hec prouidentia delegabatur, ut noue lune primum obseruaret aspectum, uisamque regi sacrificulo nuntiaret. Itaque sacrificio a rege et minore pontifice celebrato, id est pontifex calata, id est uocata, in Capitolium plebe, iuxta curiam Calabram, que case Romuli proxima erat, quot dies a Kalendis ad Nonas superessent pronuntiabat, et quintanas quidem, quarum post Kalendas, quarto Nonarum initium est, dicto quinquies uerbo Calo: septimanas uero, quarum post Kalendas,  sexto Nonarum initium est, repetitio septies eodem uerbo predicebat. uerbum autem calo Grecum est, id est uoco, et hunc diem qui ex his diebus qui calarentur, primum esset, placuit Kalendas uocari. Hinc et ipsi curie ad quam uocabantur, calabra, uel classis nomen accepit, quod omnis in eam populus uocaretur. Ideo autem minor pontifex dies qui ad Nonas superessent calando prodebat, quod post nonam lunam oportebat nonarum die populares, qui in agris erant, confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc Nonas estimant dictas, quasi noue initium obseruationis, uel quod ab eo die usque ad Idus, octo dies computentur. Idus autem uocatur dies, qui diuidit mensem. Iduare enim Etrusca lingua diuidere est. Unde uidua, quasi ualde, idua, id est ualde diuisa; aut  uidua, id est a uiro diuisa. Nonnullis tamen placet, Idus dictas uocabulo Greco, nempe a specie, que apud illos idea uocatur, quod ea die plenam  speciem luna demonstret.

Itaque Romulus ita annuam ordinauit dimensionem, ut annus decem mensium, dierum trecentorum quatuor haberetur, mensesque ita disposuit, ut quatuor ex his tricenos et singulos, sex uero tricenos haberent dies. Sed cum is numerus neque solis, neque lune rationibus conueniret, nonnunquam usu ueniebat ut frigus anni estiuis mensibus, et contra, calor hiemalibus proueniret. Sed secutus Numa, quasi hunc omnem ablaturus errorem, in trecentos quinquaginta quatuor dies, quibus duodecim lune cursus confici credidit, annum extendit. Hisque quinquaginta diebus a se additis, adiecit alios sex, demptos ex illis sex mensibus, qui triginta habebant dies, id est de singulis singulos, factosque quinquaginta et sex dies in duos nouos menses pari ratione diuisit, ac de duobus priorem Ianuarium nuncupauit, primumque anni esse uoluit, tanquam bicipitis dei mensem, respicientem ac prospicientem transacti  anni finem futurique principia. Secundum dicauit Februo deo, qui lustrationum potens credebatur, a quo et Februarium uocauit, statuitque eo mense lustrari ciuitatem, ut iusta diis manibus soluerentur. Paulo post in honorem imparis numeri, unum adiecit diem, quem Ianuario dedit, ut tam in anno quam in singulis mensibus, preter unum Februarium, impar numerus seruaretur. Nam quia duodecim menses si singuli aut pari aut impari numero computarentur, consummationem parem facerent, unius pari numero adiectus, uniuersam putationem imparem fecit.

Ianuarius igitur, Aprilis, Iunius, Sextilis, September, Nouember, December, uiginti nouem censebantur diebus, et quintanas Nonas habebant, ac post Idus in omnibus ad decimum septimum Kalendas computabantur.

Martius uero, Maius, Quintilis et October, dies triginta unum possidebant. None in his septimane erant, similiterque post Idus septemdecim dies in  singulis usque ad sequentes Kalendas computabantur.

Solus Februarius uiginti octo retinuit dies, quasi inferis et diminutio et par numerus conueniret.

Igitur hoc modo a Numa ordinato anno, quia adhuc ad perfectum anni numerum aliqui deerant dies, maxima post aliquantos annos horum negligentia in supputatione temporum confusio oriebatur. Quam licet multis et uarie intercalatis diebus aliquatenus emendarent, nullam tamen certam anni dimensionem ad posteros transmiserunt. Itaque factum est ut sicut precedentis Romuli sequens Numa dimensionem anni destruxit, ita quoque precedentis Nume ordinationem sequens Caius Cesar, ut pote adhuc inconstantem et uagam reprehenderet, et reprehensam ad unguem emendaret.

Ergo Caius Cesar, imitatus Aegyptios, ad numerum solis, qui diebus trecentis sexaginta quinque et quadrante cursum conficit, annum dirigere contendit.  Itaque decem dies obseruationi ueteri superadiecit, ut annum trecenti sexaginta quinque dies, quibus sol zodiacum lustrat, efficerent; et ut nec quadrans deesset, statuit quarto quoque anno sacerdotes, qui preerant mensibus ac diebus, unum intercalarem diem, eo scilicet mense ac loco, quo etiam apud ueteres mensis intercalabatur, id est ante ultimos Februarii mensis dies, idque bissextum censuit nominandum. Dies autem decem, quod ab eo additos diximus, hac ordinatione distribuit.

In Ianuarium, et Sextilem, et Decembrem, binos dies inseruit.

In Aprilem autem, Iunium, Septembrem, Nouembrem, singulos.

Februario autem diem non addidit, ne deorum inferorum religio immutaretur.

Et Martio, Maio, Quintili, Octobri, pristinum seruauit statum, quod satis pleno erant numero, id est triginta unum. Ideo et septimanas habent nonas, sicut Numa constituit.

 Ianuarius autem, Sextilis, December, quibus Cesar binos dies addidit, licet triginta et unum habere post Cesarem ceperint, quintanas habent Nonas; et post Idus, nouemdecim dies ad sequentes Kalendas computantur: quia Cesar quos addidit dies, neque ante Nonas, neque ante Idus inserere uoluit, ne Nonarum aut Iduum religionem que statuto erat die, nouella computatione corrumperet: sed nec post Idus mox uoluit inserere, ne feriarum quarumque uiolaretur indictio, sed peractis cuiusque mensis feriis locum diebus aduenis fecit, et Ianuario quidem quatuor Kalendas, et tres Kalendas Februario dedit. Aprili sex Kalendas Maii, Iunio tres Kalendas Iulii, Augusto quatuor Kalendas, et tres Kalendas Septembris. Septembri tres Kalendas Octobris, Nouembri tres Kalendas Decembris. Decembri quatuor Kalendas, et tres Kalendas Ianuarii.

Ita autem factum est ut cum omnes menses hi, quibus dies addidit, ante hanc ordinationem habuissent  mensis sequentis Kalendas ad decimum septimum reuertentes: postea ex augmento additorum dierum, hi qui duos acceperunt, ad decimum nonum: qui uero unum, ad decimum octauum haberent reditum Kalendarum.



XXuIII. Romuli menses.

1 	Martius.
2 	Aprilis.
3 	Maius.
4 	Iunius.
5 	Quintilis.
6 	Sextilis.
7 	September.
8 	October.
9 	Nouember.
10 	December.

Huic autem, ut diximus, fuerunt solummodo menses decem.



XXIX. Nume menses.

1 	Ianuarius.
2 	Februarius.
3 	Martius.
4 	Aprilis.
5 	Maius.
6 	Iunius.
7 	Quintilis.
8 	Sextilis.
9 	September.
10 	October.
11 	Nouember.
12 	December.

uitiose autem Quintilis et Sextilis, qui non iam quintus aut sextus, sed septimus et octauus exstiterant, nomen retinuerunt. Quorum alterum Caius Cesar suo nomine, id est Iulium appellauit: Sextili in uitio usque ad imperatorem Augustum perseuerante, a quo mensis ille Augustus est appellatus.





DE ARITHMETICIS PROPOSITIONIBUS.


 Diuinatio numeri ab aliquo in animo concepti.

Quomodo numerus a quolibet animo conceptus, quis sit, possit agnosci. Assumatur numerus quilibet ac triplicetur. Triplicatus, diuidatur in duas partes, et si ambe equales exstiterint, qualem uolueris absque ulla differentia iterum triplicabis. Quod si inequales fuerint, que maior fuerit triplicetur. Quotiesque in ea postquam triplicata fuerit 9 inueniri possint, considerentur. Quia quoties 9 habuerit, toties 2 sumendi sunt. Obseruandum est autem ut possint postquam numerus triplicatur et diuisus est, iterumque medietas fuerit triplicata, et de nouenario fuerit interrogatum, hoc etiam adiungatur, si aliquid supra unum uel duos uel quot fuerint nouenarius remansisset.  Quia si aliquid remansisset, septem fuerunt; et de his unus sumendus est, hisque in summam redactis pronuntiandus numerus, qui primus fuerat mente conceptus: uerbi gratia, si duo fuerint animo concepti, cum triplicabuntur, 6 faciunt; 6 diuisi in 3 et 3 resoluuntur, 3 uero triplicati, 9 tantum efficiunt, nec remanet aliquid. Ergo 2 fuerunt qui primi mente comprehensi sunt. Et ideo in omni huius supputationis ratione, nouenarius duos semper significat, et senarius unum. Sciendumque quod omnis impar numerus qui assumptus fuerit et ordine quo predictum est triplicatus atque diuisus, in senarium terminatur. Par uero numerus in nouenarium, quia unitas secundum supradictum modum triplicata atque diuisa, senarium procreat. Binarius uero numerus simili modo triplicatus atque diuisus, nouenarium. Quia hi duo numeri idem unus et duo, paritatis et imparitatis dicuntur esse principia.


 Item aliter.

Assumitur numerus quilibet ac triplicatur: triplicetur, diuidatur in duas partes, et tunc ille qui numerum mente concepit, interrogetur si ipsius numeri sit equa diuisio; quod si pares ambas esse partes responderit, nichil sumatur; si autem impares esse dixerit, unum sumatur in hac prima diuisione ad memoriam diuinantis. Atque iterum una pars diuisionis quando ambe equales fuerint, absque differentia triplicetur. Si uero impares fuerint, maior pars triplicanda est, atque diuidenda, sicut superius, in duas partes. Iterumque interrogandum si equalis aut inequalis sit facta diuisio. Et si equalis quidem facta est, nichil sumendum est. Si autem inequalis, duo sumendi sunt in secunda diuisione. Et si in medietate diuisionis equalis fuit, absque ulla partium differentia, qui nouenarii contineantur, interrogandum. Quod si inequalis fuit, in maiori parte querendum est; quotquot nouenarii in ea inueniuntur,  tot quaternos diuinator sumere debet, ut, uerbi gratia, si sex fuerint mente concepti, cum triplicati fuerint, 18 faciunt; 18 diuisi in 9 et 9 partiuntur. Et quia equalis est diuisio, nichil ibi sumendum est. Nouem iterum que est medietas huius diuisionis, triplicati faciunt 27; 27 diuisi in 13 et 14 resoluuntur; et quia ista est secunda diuisio et inequa, duo sumendi sunt, cum in maiori parte ipsius diuisionis, hoc est in 14, querendum est quoties 9 possint inueniri, 14 semel 9 sunt, de his 9 4 a diuinante colligendi sunt, qui duobus qui in secunda diuisione collecti sunt adiuncti, 6 faciunt: senarius ergo numerus primus mente comprehensus est. Et hoc in hac oratione notandum est, quod si ambe diuisiones paritati responderint, nichil ex his sumendum est; si secunda, duo sumendi sunt, nouenarius uero quaternarii significationem continet. Quod ideo in hac supputatione aliter quam in superiori accidere uidetur: hec bis triplicatur et bis diuiditur, illa uero bis  triplicatur et semel diuiditur; quapropter in hac nouenarius quaternarium, nulla uero binarium significat.


Item aliter.

Quomodo diuinandum sit qua feria septimane quilibet homo quamlibet rem fecisset. Quicunque numerum cuiusque ferie nomen continentem animo conceperit, primo debet duplicare, deinde illi numero duplicato quinque adiungere, ipsamque summam que de his collecta est quinquies multiplicare, deinde totum decies ducere, postea ex toto 250 tollere, et hoc quod remanet pro ferie numero tenere: ut, uerbi gratia, si de prima feria ratio habeatur, unum duplicetur, fiunt 2; his 5 adiungantur, fiunt 7;  qui 7 quinquies multiplicati fiunt 35; qui 35 decies ducti fiunt 350; de quibus si 250 de totius summe collectione auferantur, et quot centenarii remanserunt diligenter consideretur, quia, sicut predictum est, semel centeni primam feriam significant: bis centeni, secundam; ter centeni, tertiam; quater centeni, quartam; quinquies centeni, quintam: sexies centeni, sextam; septies centeni, septimam. Item si de secunda feria ratio habeatur, 2 duplicentur, fiunt 4. His 5 adiungantur, fiunt 9. Qui 9 quinquies multiplicati, 45; decies ducti, fiunt 450; de his tolle 250, remanent 200, qui secundam feriam significant. Si de tertia feria ratio habeatur, 3 duplicentur, fiunt 6; his 5 adiungantur, fiunt 11; qui 11 quinquies multiplicati, 55; qui 55 decies ducti, fiunt 550; de his tolle 250, remanent 300, qui tertiam feriam significant. Si de quarta feria ratio queritur, 4 duplicentur, fiunt 8; his 7 adiungantur, fiunt 15, qui 15 quinquies multiplicati fiunt 75, qui 75 decies ducti  fiunt 750; de his tolle 250, remanent 500, qui quintam feriam significant. Si de sexta feria ratio inquiritur, 6 duplicentur, fiunt 12; his 5 adiungantur, fiunt 17; qui 17 quinquies multiplicati fiunt 85; qui 85 decies ducti fiunt 850, de his tolle 250, remanent 600, qui sextam feriam significent. Si de septima feria ratio inquiritur, 7 duplicentur, fiunt 14; his 5 adiungantur, fiunt 19: qui 19 quinquies multiplicati fiunt 95, qui 95 decies ducti fiunt 950; de his tolle 250, remanent 700, qui septimam feriam significant. Si huic numero animum tuum diligenter commendaueris, omnes ferias absque errore explorare poteris.


Item aliud argumentum.

uerum cum uero facit uerum. Minus cum uero facit uerum. uerum cum minus facit minus. Minus cum minus facit minus. uerum essentiam minus nichil significat. Pone summam numeri, quam uolueris, in ueri, hoc est essentie nomine, et pone aliam  summam cuius uolueris numeri ad aduerbium quod minus dicitur, nomine quod nichilum significare dixi, et confer illas duas summas. Que maior fuerit, uincit minorem, et consumit eam iuxta magnitudinem quantitatis sue: ut, uerbi gratia, si iungantur due summe numerorum, unaque ueri nomine, id est essentie appellata sit, ut sunt 7, alia que minus aduerbii nomine uocetur, ut sunt 3; he due summe numero sibi collate, hoc est essentis et non essentis, quia maior est summa ueri quam illius que dicitur minus: sicut plus sunt 7 quam 3 minus, si non maiori parte quam uincere potest hoc 4, ualet enim 3 minus, et 7 remanent 4, similiter si iungantur 3 ueri nomine, et 7 minus, quia maior est nichili quam essentie summa, uincit septenarius non existens ternarium subsistentem, et consumit eum sua non essentia, et remanent de ipso sibi 4 numeri non existentes; et hoc est quod dicitur, iunge 3 et 7 minus, faciunt 4 minus. Si autem 3 non existentes simul et  7 similiter non existentes numeri, ut sunt 7 et 3 ueri, id est existentem numerum efficiunt, hoc est denarium. Sic duo non existentes numerorum summe denominate, ut sunt 3 minus et 7 minus, 10 minus  faciunt, ualet enim uerum efficere, et minus non efficere; iunge 3 minus et 7, fiunt 10; iterum iunge 3 minus et 7, fiunt 4; iunge 3 et 7 minus, iunge 3 minus et 7 minus, fiunt 10 minus.



INCIPIUNT ALIAE PROPOSITIONES AD ACUENDOS IUuENES.


 Et primo de limace.

Limax fuit ab hirundine inuitatus ad prandium infra leucam unam, in die autem non potuit plus quam unam unciam pedis ambulare. Dicat qui uelit in quot annos uel dies ad idem prandium ipse limax perambulauit.


De homine et aliis hominibus in uia sibi obuiantibus.

Quidam uir ambulans per uiam, uidit sibi alios homines obuiantes, et dixit eis: Utinam fuissetis alii  tantum quanti estis, et medietas medietatis, et rursus de medietate medietas, tunc una mecum centum fuissetis. Dicat qui uult quot primis ab illo uisi fuerunt.


De duobus proficiscentibus uisis ciconiis.

Duo uiri ambulantes per uiam uidentes ciconias, dixerunt inter se: Quot sunt? Qui conferentes numerum dixerunt, Si essent alie tante et etiam tante et medietas tertii, adiectis duabus, centum fuissent. Dicat qui potest quante fuerunt que primis ab illis uise sunt.


De homine et equis in campo pascentibus.

Quidam homo uidit equos pascentes in campo; optauit dicens: Utinam fuissetis mei et essetis alii tantum et medietas medietatis, certe gloriarer super equos centum. Discernat qui uult quot equos in primis uidit ille homo pascentes.


De emptore in denariis centum.

 Dixit quidam mercator: uolo de centum denariis centum porcos emere, sic tamen ut uerres 10 denariis ematur, scrofa autem 5, duo uero porcelli 1 denario. Dicat qui intelligit quot uerres, quot scrofe, quotue porcelli esse debeant, ut in neutris nec superabundet numerus, nec minuatur.


De duobus habentibus negotiationem C sol. communes.

Fuerunt duo negotiatores habentes centum solidos communes, quibus emerent porcos; emerunt autem in solidis 2 porcos 5, uolentes eos saginare, atque iterum uenundare, et in solidis lucrum facere. Cumque uidissent tempus non esse ad saginandos porcos, et ipsi eos non ualuissent tempore hiemali pascere, tentauere uenundando si potuissent lucrum facere, sed non potuerunt, quia non ualebant eos amplius uenundare, nisi ut empti fuerant, id est ut de 5 porcis 2 solidos acciperent; cum hoc conspexissent, dixerunt ad inuicem: Diuidamus eos; diuidentes autem et  uendentes sicut emerant, fecerunt lucrum. Dicat qui ualet, in primis quot porci fuerunt et diuidat ac uendat, et lucrum faciat, quod facere de simul uenditis non ualuit libras 30.


De disco.

Est discus qui pensat libras 30, siue solidos 600, habens in se aurum, argentum, aurichalcum et stannum: quantum habet auri, ter tantum habet argenti: quantum habet argenti, ter tantum aurichalci: quantum aurichalci, ter tantum stanni. Dicat qui potest quantum unaqueque species penset.


De cupa.

Est cupa una que centum metretas impletur capientibus singulis modia tria, habens fistulas tres, ex modiorum numero: tertia pars et sexta, per unam fistulam currit; per alteram, tertia pars sola; per tertiam, sexta tantum. Dicat qui uult quod sextarii per unamquamque fistulam cucurrissent.


 De sago.

Habeo sagum habentem in longitudine cubitos 100 et in longitudine 80; uolo exinde per portiones sagulos facere, ita ut unaqueque portio habeat in longitudine cubitos 5 et in latitudine cubitos 4. Dic ergo, sapiens, quot saguli exinde fieri possint.


De linteamine.

Habeo linteamen unum, longum cubitorum 60, latum cubitorum 60, uolo exinde portiones facere, ita  ut unaqueque portio habeat in longitudine cubitos senos et in latitudine quaternos, ut sufficiat ad tunicam consuendam. Dicat qui uult quot tunice exinde fieri possint.


De duobus hominibus alter alterius sororem accipientibus.

Si duo homines adinuicem alter alterius sororem in coniugium sumpserit, dic  qua propinquitate filii eorum sibi pertineant?


De duobus hominibus alter alterius matrem accipientibus.

Si duo homines alter alterius matrem similiter in coniugium sumpserit, quali cognatione filii eorum sibi coniungantur?


De patre et filio matrem et eius filiam accipientibus.

Si relictam uel uiduam et filiam illius in coniugium ducant pater et filius, sic tamen ut filius accipiat matrem, et pater filiam; filii qui ex his fuerint procreati,  dic  quali cognatione subiungantur?


De patrefamilias et tribus filiis eius.

Quidam paterfamilias moriens diuisit in hereditate tribus filiis suis triginta ampullas uitreas, quarum decem fuerunt plene oleo, alie decem, dimidie, tertie decem, uacue. Diuidat qui potest oleum et ampullas, ut unicuique eorum de tribus filiis equaliter obueniat, tam de uitreo quam de oleo.


De rege et eius exercitu in triginta uillis collecto.

Quidam rex iussit famulo suo de triginta uillis colligere exercitum, eo modo ut ex unaquaque uilla tot homines sumeret quotquot illuc adduxisset. Ipse tamen ad primam uillam solus uenit, ad secundam cum altero, iam ad tertiam tres uenerunt. Dicat qui potest quot homines fuissent collecti de his triginta uillis.


De boue.

Bos qui tota die aratur, quot uestigia faciat in ultima  riga?


De homine.

Quero a te ut dicas mihi quot rigas homo factas habeat in agro suo, quando de utroque capite campi tres uersuras factas habuerit.


De duobus hominibus boues ducentibus.

Duo homines ducebant boues per uiam, e quibus unus dixit alteri: Da mihi boues duos et habebo tot boues quot et tu habes. At ille ait: Da mihi  et tu boues duos, et habebo duplum quam tu habes. Dicat qui uelit quot boues fuerunt quod unusquisque habuit.


De duobus fratribus singulas sorores habentibus.

Tres igitur fratres erant, qui singulas sorores habebant, et fluuium transire debebant, erat enim unicuique illorum concupiscentia in sorore proximi sui; qui uenientes ad fluuium, non inuenerunt nisi paruam nauiculam, in qua non poterant amplius nisi  duo ex illis transire. Dicat qui potest qualiter fluuium transierunt, ut ne una quidem earum ex ipsis maculata sit.


De lupo et capra et fasciculo cauli.

Homo quidam debebat ultra fluuium transire lupum et fasciculum cauli et capram, et non potuit aliam nauem inuenire nisi que duos tantum ex ipsis ferre ualebat; preceptum itaque ei fuerat ut omnia hec ultra omnino illesa transiret. Dicat qui potest quomodo eos illesos ultra transiret.


De uiro et muliere ponderantibus plaustri pondus onusti.

De uiro et muliere, quorum uterque pondus habebat plaustri onusti, duos habentes infantes, inter utrosque plaustrali pondere pensantes, fluuium transire debuerunt: nauem inuenerunt que non poterat ferre nisi unum pondus plaustri. Transfretare faciat, qui se putat posse ne nauis mergatur.


 De hiricis.

De hiricis masculo et femina, habentibus duos natos, libram ponderantibus, fluuium transire uolentibus.


De campo et ouibus in eo locandis.

Est campus qui habet in longitudine pedes ducentos, et in latitudine pedes centum: uolo ibidem mittere oues, sic tamen ut unaqueque ouis habeat in longitudine pedes quinque, et in lato quatuor. Dicat  qui ualet quod omnes ibidem locari possint.


De campo fastigioso.

Est campus fastigiosus, qui habet in uno latere perticas centum, et in alio latere perticas centum, et in fronte perticas quinquaginta, et in medio perticas sexaginta, et in altera fronte perticas quinquaginta. Dicat qui potest quot aripennos claudere debet.


De campo quadrangulo.

 Est campus quadrangulus qui habet in uno latere perticas triginta, et in alio perticas triginta duas, et in fronte perticas triginta quatuor, et in altera fronte perticas triginta duas. Dicat qui potest quot aripenni in eo concludi debent.


De campo triangulo.

Est campus triangulus qui habet in uno latere perticas triginta, et in alio perticas triginta, et in fronte perticas nouemdecim. Dicat qui potest quot aripennos concludere debet.


De campo rotundo.

Est campus rotundus qui habet in gyro perticas quadringentas. Dic quot aripennos capere debet.


De campo et cane ac fuga leporis.

Est campus qui habet in longitudine pedes centum quinquaginta; in uno capite stabat canis, et in altero lepus: promouit namque canis ille post leporem  currere; ast ubi canis faciebat in uno saltu pedes nouem, lepus transmittebat septem. Dicat qui uelit quot pedes, quotue saltus uel canis persequendo uel lepus fugiendo, quoadusque comprehensus est, confecerint.


De ciuitate quadrangula.

Est ciuitas quadrangula que habet in uno latere pedes mille centum, et in alio latere pedes mille, et in fronte pedes sexcentos, et in altera pedes sexcentos: uolo ibidem tecta domorum ponere, sic ut habeat unaqueque casa in longitudine pedes quadraginta, et in latitudine pedes triginta. Dicat qui uelit quot casas capere ualet.


De ciuitate triangula.

Est ciuitas triangula que habet in uno latere pedes centum, et in alio centum, et in fronte pedes nonaginta: uolo ut fiat ibi domorum constructio, sic tamen ut unaqueque domus habeat in longitudine  pedes uiginti, et in latitudine pedes decem. Dicat quot domus capi debent.


De ciuitate rotunda.

Est ciuitas rotunda que habet in circuitu pedum octo millia. Dicat qui potest quot domos capere debet, ita ut unaqueque domus habeat in longitudine pedes triginta, et in latitudine pedes uiginti.


De basilica.

Est basilica que habet in longitudine pedes 240 et in lato pedes 120, laterculi uero strate eiusdem, unus laterculus habet in longitudine uncias 23, hoc est pedem unum et uncias 11, et in latitudine uncias 12, hoc est pedem 1. Dicat qui uelit quot laterculi eam debent implere.


De cauana.

Est cauana que habet in longitudine pedes centum, et in latitudine pedes 64. Dicat qui uelit quot cupas capere debet, ita tamen ut unaqueque cupa  habeat in longitudine pedes 7 et in lato pedes 4, et peruius unus habeat pedes 4, et unaqueque cupa habeat pedes 7.


De quodam patrefamilias.

Quidam paterfamilias habuit familias 20, et iussit eis dare de annona modios 20; sic iussit ut uiri accipiant modios ternos, et mulieres binos, et infantes singula semodia. Dicat qui potest quot uiri, quot mulieres, quotue infantes fuerunt.


Alia.

Quidam paterfamilias habuit familias 90, et iussit eis dare de annona modios 90; sic quoque iussit ut uiri acciperent modios ternos, et mulieres binos, et infantes singula semodia. Dicat qui potest quot uiri, quot mulieres, aut quot infantes fuerunt.


De obitu cuiusdam patrisfamilias.

Quidam paterfamilias moriens reliquit infantes, et  in facultate sua solidorum 860, et uxorem pregnantem, qui iussit ut si ei masculus nasceretur, acciperet de omni massa uncias nouem, et mater ipsius acciperet uncias tres; si autem filia nasceretur, acciperet quinque uncias, et mater ipsius acciperet etiam quinque uncias. Contigit autem ut geminos parturiret, id est puerum et puellam. Soluat ergo qui potest quantum accipit mater, uel quantum filius, quantumue filia.


Alia.

Quidam paterfamilias habuit familias 30; sic uero iussit ut uiri acciperent modios ternos et mulieres binos, et infantes singula semodia. Soluat qui potest quot uiri, quot mulieres, quotue infantes fuerunt.


De salutatione cuiusdam senis ad puerum.

Quidam senior salutauit puerum, cui dixit: uiuas, fili, uiuas  quantum uixisti, et aliud tantum, et ter tantum, addatque tibi Deus unum de annis  meis, et impleas annos centum. Soluat qui potest quot annorum tunc tempore ipse puer erat.


Alia.

Quidam paterfamilias habuit familias 100, quibus precepit dare de annona modios 100; eo uero tenore, ut uiri acciperent modios ternos, et mulieres binos, et infantes singula semodia. Dicat ergo qui ualet quot uiri, quot mulieres, aut quot infantes fuerunt.


De quodam edificante domum.

Homo quidam uolens edificare domum, locauit artifices 6, ex quibus 5 magistri et 1 discipulus erat; et conuenit inter eum qui edificare uolebat et artifices, ut per singulos dies 25 denarii eis in mercede darentur: sic tamen ut discipulus medietatem de hoc quod unus ex magistris accipiebat, acciperet. Dicat qui potest quantum unusquisque de illis per unumquemque diem accepit.


 [a 1Kb] De animalibus emptis.

uoluit quidam emere animalia promiscua 100 de solidis 100, ita ut equus 3 solidis emeretur, bos uero in solidum 1, et 33 oues in solido 1. Dicat qui ualet quot caballi, uel quot boues, quotue fuerunt oues.


Alia.

Quidam homo uoluit de 100 solidis animalia promiscua emere 100 in Oriente; qui iussit famulo suo ut camelum in 5 solidos acciperet, asinum in solido 1 et 20 oues in solido 1 compararet. Dicat qui uult quot cameli, uel asini, siue oues, in negotio 100 solidorum fuerunt.


De homine et ouibus pascentibus.

Quidam homo uidit de monte oues pascentes, et dixit: Utinam haberem tantum, et aliud tantum, et medietatem de medietate, et de hac medietate aliam idcirco medietatem, ego centesimus una cum ipsis meam ingrederer domum. Soluat qui potest quot  oues uidit ibi pascentes.


De sode et scrofa.

Quidam paterfamilias stabiliuit curtem nouam quadrangulam, in qua posuit scrofam que peperit porcellos 7 in media sode; quia una cum matre, que octaua est: pepererunt igitur unusquisque in omni angulo 7, et ipsa iterum in media sode cum omnibus generaliter peperit 7. Dicat qui uult cum matribus quot porci fuerunt.


De scala cum centum gradibus.

Est scala una habens gradus 100: in primo gradu sedebat columba 1, in secundo 2, in tertia 3, in quarto 4, in quinto 5, sic in omni gradu usque ad centesimum. Dicat qui potest quot columbe in totum fuerunt.


De porcis.

Homo quidam habuit 300 porcos, et iussit ut tot porci numero impari in tres dies, tres occiderentur.  Similis est de 30 sententia. Dicat modo qui potest quot porci impares, siue de 300, siue de 30, in tres dies occidendi sunt: hec ratio indissolubilis ad increpandum composita est.


De salutatione pueri ad patrem.

Quidam puer salutauit patrem. Aue  pater. Cui pater, ualeas, fili, uiuas quantum uixisti; quos annos geminatos triplicabis, et sume unum de annis meis, et habebis annos centum. Dicat qui ualet quot annorum tunc ipse puer erat.


De columba.

Columba sedens in arbore uidit alias uolantes; dixit eis: Utinam fuissetis alie tante et adhuc tante, tunc una mecum centum fuissetis. Dicat qui potest quot columbe erant in primis uolantes.


De sacculo.

Quidam homo ambulans per uiam inuenit sacculum cum talentis duobus. Hoc quoque alii uidentes  dixerunt ei: Frater, da nobis portionem inuentionis tue; qui renuens noluit dare: ipsi uero irruentes diripuerunt sacculum, et tulit sibi quisque solidos 50. Dicat qui uult quot homines fuerunt.


De episcopo.

Quidam episcopus iussit panes 12 in clero diuidi Precepit enim sic ut singuli presbyteri binos acciperent panes, diaconi dimidium, lector quartam partem, ita tamen fiat ut clericorum et panum unus sit numerus. Dicat qui ualet quot presbyteri, uel quot diaconi, quotue lectores esse debeant.


De homine scholasticis obuiante.

Quidam homo obuiauit scholariis, et dixit eis: Quanti estis in schola? Unus autem ex eis respondit dicens: Nolo hoc tibi dicere, tu numera nos bis, multiplica ter, tunc diuide in quatuor partes, quarta pars nostrum, si me addis cum ipsis, centenarium explet numerum. Dicat qui uult quanti fuerunt qui  pridem obuiauerunt ambulanti per uiam.


De carpentariis.

Septem carpentarii septenas rotas fecerunt. Dicat qui uult quot carra fecerunt.


De uino in uasculis.

Centum metra uini, rogo ut dicat qui uelit, quot sextarios capiunt, uel ipsa etiam centum metra quot meros habent.


De patre familias distribuente.

Quidam paterfamilias moriens diuisit quatuor filiis suis quatuor uascula uini; in primo uase erant modia 40, in secundo 30, in tertio 20, et in quarto 10, qui uocans dispensatorem domus sue ait: Hec quatuor uascula cum uino intrinsecus diuide inter 4 filios meos; sic tamen ut unicuique eorum equalis sit portio, tam et in uino quam et in uasis. Dicat qui intelligit quomodo diuidendum est ut omnes equaliter ex hoc accipere possint.


 De camelo.

Quidam paterfamilias habebat de una domo sua ad alteram domum leucas 30, et habens camelum qui debebat in tribus subiectionibus ex una domo sua ad alteram de annona fere modia 90, et in unaquaque leuca isdem camelus comedebat semper modium unum. Dicat qui ualet quot modia residua fuerint.


De dispensatore in monasterio.

Quidam pater monasterii habuit 12 monachos, qui conuocans dispensatorem domus sue dedit illi oua 204, iussitque ut singulis equalem daret ex eis omnibus portionem; sic tamen iussit, ut inter 5 presbyteros daret oua 85, et inter 4 diaconos 68, et inter tres 51. Dicat, rogo, qui ualet quot oua unicuique ipsorum in portione euenerunt, ita ut in nullo nec superabundet numerus, nec minuatur, sed omnes, ut supra diximus, equalem in omnibus accipiant portionem.



PROPOSITIONUM SOLUTIONES


 De limace solutio.

 In leuca una sunt 1500 passus, 7500 pedes, 90 uncie; quot uncie, tot dies fuerunt, qui faciunt annos 246 et dies 210.


De ciconiis.

Qui primis ab illo uisi sunt fuerunt 36, et huius medietas medietatis sunt 18, et huius numeri medietas sunt 9. Dic ergo sic, 72 et 18 fiunt 90; adde 9, fiunt 99; adde loquentem, et habebis 100.---Alia, 28 et 28, et tertio sic, fiunt 84, et medietas tertie fiunt 14; sunt in totum 98: adiectis duabus, 100 apparent.


De equis.


 40 equi erant qui pascebantur, alii tantum fiunt 80; medietas huius medietatis, id est 20, si addatur, fiunt 100.


De centum denariis.

Fac 9 scrofas et 1 uerrem in 55 denariis, et 80 porcellos in 40, ecce porci 90; in 5 residuis denariis fac porcellos 10, et habebis centenarium in utrisque numerum.


De communi negotio.

In primis 250 porci erant, qui 100 solidis comparati  in 2 solidis, 5 porcos;  quia siue quinquagies quines, siue quinquies 50 dixeris, 250 numerabis: quibus diuisis, unus tulit 125, alter similiter 125; unus uendidit deteriores 3 semper in solido; alter uero meliores duos in solido. Sic euenit ut is qui deteriores uendidit, de 120 porcis 40 solidos est adeptus; qui uero meliores, 60 solidos est consecutus: quia de inferioribus 30 semper in 10 solidis, de melioribus autem 20 in 10 solidis sunt uenundati; et remanserunt utrisque 5 porci, ex quibus ad lucrum 4 solidorum et 2 denarios facere potuerunt.


De disco.

Aurum pensat uncias 9, argentum pensat ter 9 uncias, id est libras 2 et uncias 3; aurichalcum pensat ter libras 2 et ter 3 uncias, id est libras 6 et uncias 9; stannum pensat ter libras 6 et ter 9 uncias, hoc est libras 20 et uncias 3. Et 9 uncie et 2 libre cum 3 unciis, et 6 libre cum 9 unciis, et 20 libre cum 3 unciis adunate, 30 libras efficiunt. Item aliter  ad solidum: aurum pensat solidos argenteos 15, argentum ter 15, id est 45; aurichalcum ter 45, id est 135; stannum ter 135, hoc est 405; iunge 405, 135, et 45, et 15, et inuenies solidos 600, quod sunt libre 30.


De cuppa.

Per primam fistulam 3600 sextarii cucurrerunt; per secundam, 1400; per tertiam, 1200.


De sago.

De 400, 80 pars 5 sunt; et de 100, 4. Siue ergo octogies 5, siue centies 4 dixeris, semper 400 inuenies; tot sagi erunt. Decima pars sexagenarii, 6 sunt; decima uero quadragenarii, 4 sunt. Siue ergo decimam sexagenarii, siue decimam quadragenarii decies miseris, 100 portiones 6 cubitorum longas, et 4 cubitorum latas inuenies.


De ampullis relictis.

Tres igitur sunt filii et 30 ampulle, ampullarum  autem quedam 10 sunt plene, et 10 medie, et 10 uacue. Duc ter decies, fiunt 30; unicuique filio ueniunt 10 ampulle in portionem; diuide autem per tertiam partem, hoc est da primo filio 10 semis ampullas; ac deinde da secundo 5 plenas et 5 uacuas; similiterque dabis tertio, et erit trium equa germanorum diuisio, tam in oleo quam et in uitro.


De exercitu in 30 uillis collecto.

In uilla 12 fuerunt collecti milites
In uilla 1 fuerunt collecti milites 	2
In uilla 2 fuerunt collecti milites 	4
In uilla 3 fuerunt collecti milites 	8
In uilla 4 fuerunt collecti milites 	16
In uilla 5 fuerunt collecti milites 	32
In uilla 6 fuerunt collecti milites 	64
In uilla 7 fuerunt collecti milites 	128
In uilla 8 fuerunt collecti milites 	256
In uilla 9 fuerunt collecti milites 	512
In uilla 10 fuerunt collecti milites 	1024
In uilla 11 fuerunt collecti milites 	2048

4096
In uilla 13 fuerunt collecti milites 	8192
In uilla 14 fuerunt collecti milites 	16384
In uilla 15 fuerunt collecti milites 	32768
In uilla 16 fuerunt collecti milites 	65536
In uilla 17 fuerunt collecti milites 	131072
In uilla 18 fuerunt collecti milites 	262144
In uilla 19 fuerunt collecti milites 	524288
In uilla 20 fuerunt collecti milites 	1048576
In uilla 21 fuerunt collecti milites 	2097152
In uilla 22 fuerunt collecti milites 	4194214
In uilla 23 fuerunt collecti milites 	8388428
In uilla 24 fuerunt collecti milites 	16776856
In uilla 25 fuerunt collecti milites 	33553712
In uilla 26 fuerunt collecti milites 	67107424
In uilla 27 fuerunt collecti milites 	134214848
In uilla 28 fuerunt collecti milites 	268429696
In uilla 29 fuerunt collecti milites 	536859392
In uilla 30 fuerunt collecti milites 	1073718184



 De uestigiis boum.

Nullum omnino bos uestigium in ultima riga facit, eo quod ipse precedit aratrum, et hunc aratrum sequitur; quotquot enim hic precedendo in exculta terra uestigia facit, tot ille subsequens excolendo resoluitur. Propterea illius omnino nullum reperitur, id est in ultima riga uestigium.


De rigis quas facit homo.

Ex uno capite campi tres, et ex altero, que faciunt rigas uersuras septem.


De boue ducto.

Prior qui dari sibi duos rogauit boues, habebat 4, at uero qui rogabatur habebat 8; dedit quippe rogatus postulanti duos, et habuerunt uterque 6; qui enim propior acceperat, reddidit 2 danti priori qui habebat 6, et habuit 8, quod est duplum a 4; et illi remanserunt 4, quod est simplum ab 8.


 De sororibus.

Primo omnium ego et soror mea introissemus in nauim et transfretassemus ultra, transfretatoque fluuio dimisissem sororem de naui et reduxissem nauim ad ripam: tunc uero introissent sorores duorum uirorum, illorum uidelicet qui ad littus remanserant; illis itaque feminis naui egressis, soror mea que prima transierat, intraret ad me, nauimque reduceret: illa egrediente foras, duo in naui fratres intrassent, ultraque uenissent; tunc unus ex illis una cum sorore sua nauim ingressus, ad nos transfretasset; ego et ille qui nauigauerat, sorore mea remanente foris, ultra uenissemus; nosque ad littora uectos, una ex illis duabus quelibet mulieribus, ultra nauim reduceret, soror eque mea secum recepta, pariter ad nos ultra uenissent: et ille cuius soror ultra remanserat nauim ingressus, eam secum ultra reduceret. Tali igitur sicque sollicitante studio facta est nauigatio, nullo fufcante inquinationis contagio.


 De lupo et capra.

Simili namque tenore ducerem prius capram et dimitterem foris lupum et caulum; tunc deinde uenirem, lupumque ultra transirem, lupoque foris misso, rursusque capram naui receptam ultra reducerem, capramque foras missam, caulum transueherem ultra, atque iterum remigassem, capramque assumptam ultra duxissem. Sicque faciente, facta erit remigatio salubris absque uoragine lacerationis.


De pondere plaustri.

Eodem quoque ordine, ut superius, prius intrassent duo infantes, et transissent, unusque ex illis reduceret nauim; tunc mater nauim ingressa transisset, deinde filius eius reduceret nauim, qua transuecta, frater illius nauim ingressus, ambo ultra transirent, rursumque filius qui ante transierat ingressus nauim, eamque ad fratrem reduceret, iamque reductam ingrediantur ambo, et transeant: tali subremigante ingenio erit expleta nauigatio, forsitan  sine naufragio.


Aliud.

Similiter ut superius transissent prius duo infantes, et unus ex illis nauim reduceret, in qua pater ingressus, ultra transisset. Et ille infans unus, qui prius cum fratre transierat, nauim ad ripam educeret, in qua frater illius rursus ingressus, ambo ultra uenissent; unusque ex illis foras egressus, et alter ad matrem reduceret nauim, in qua uidelicet naui mater ingressa ultra uenissent; qua egrediente foras, filius eius qui ante cum fratre transierat, nauim rursus ingressus, eam ad fratrem ultra reduceret, in qua ambo ingressi ultra uenissent, et fieret expleta salubris transuectio, nullo formidante mortis naufragio.


De campo et ouibus.

Ipse campus habet in longitudine pedes ducentos, et in latitudine pedes centum: duc bis quinquennos de ducentis, fiunt 40; ac deinde 100 diuide per 4,  quarta pars centenarii 25 sunt: siue ergo 40 uicies quinquies, siue 25 quadragies duxeris, millenarium implent numerum; tot ergo oues ibidem collocari possunt.


De campo fastigioso.

Longitudo huius campi 100 perticis, et utriusque frontis latitudo 50, medietas uero 60 includitur; iunge utriusque frontis numerum cum medietate, et fiunt 160. Ex ipsis assume 3 partem, id est 53, et multiplica centies, fiunt 5300; deinde in 12 equas partes, et inueniuntur 351; item eosdem diuide in 12 partes et reperiuntur 37; tot sunt in huius aripenni numero.


Aliud.

Due eiusdem campi longitudines faciunt 62; duc mediam de 62, fiunt 31; atque due eiusdem campi latitudines iuncte fiunt 66; duc uero mediam de 66, fiunt 33; duc namque trecies semel 33, fiunt 1020; diuide per 12 partem bis, sicut superius, hoc est de  1020 duc 12, fiunt 85; rursusque 85 diuide per 12, fiunt 7: sunt ergo in hoc aripenni numero 7.


Aliud.

Iunge duas latitudines istius campi, fiunt 60, et duc mediam de 60, fiunt 30; et quia in fronte pedes 18 habet, duc mediam de 18, fiunt 9: duc uero nouies 30, fiunt 270: fac exinde bis 12, id est diuide 270 per 12 partem, fiunt 22 et semis; atque iterum 22 et semis per 12 partem diuide, et fiunt 2, et remanent 4, que est 3 pars 12. Sunt ergo aripenni in hoc numero 2 et 3 pars de aripenno 3; fit aripennis 1, et pertice 10 et dimidia.


Aliud.

Quarta quidem pars huius campi, qui 400 includitur perticis, in 100 consistit; hos si per semetipsos multiplicaueris, id est si centies duxeris, fiunt 10000; hos in 12 partes diuidere debes; et enim de 10000 duodecima est 833; quam cum item in 12 partitus  fueris, inuenies 69: tot enim aripennos huiusmodi campus includit.


De campo, cane et lepore.

Longitudo huius campi habet pedes 150; duc mediam de 150, fiunt 75 canis uero faciebat in uno saltu pedes 9: quippe 75 nouies ducti fiunt 675, tot pedes leporem persequendo canis cucurrit, quoadusque eum comprehendit dente tenaci: at uero quia lepus 7 pedes in uno faciebat saltu, duc ipsos 75 septies, fiunt 526: tot pedes lepus fugiendo peregit, donec consecutus fuit.


De ciuitate quadrangula.

Si fuerunt due huius ciuitatis longitudines iuncte, faciunt 2100; similiter due si fuerunt latitudines iuncte, fiunt 1200: ergo duc mediam de 1200, fiunt 600; rursusque duc mediam de 2100, fiunt 1050, et quia unaqueque domus habet in longo pedes 40 et in lato pedes 30, duc 40 partem de 1050, fiunt  26; atque iterum assume 30 de 600, fiunt 20: uicies ergo 26 ducti, fiunt 520; tot domus capiende sunt. Duo igitur huius ciuitatis latera iuncta fiunt 200; atque duc mediam de 200; fiunt 100; sed quia in fronte habet pedes 90, duc mediam de 90, fiunt 45; et quia longitudo uniuscuiusque domus habet pedes 20, latitudo ipsarum habet pedes 10, duc 20 partem de 100, fiunt 5, et pars 10 quadragenarii 4 sunt; duc igitur quinquies 4, fiunt 20: tot domos huiusmodi capienda est ciuitas.


Aliud.

In huius ciuitatis ambitu 8000 pedum numerantur, qui sesquialtera proportione diuiduntur in 4800 et in  3200 in illis autem longitudo domorum, in istis latitudo uersatur; subtrahe itaque de utraque summa medietatem, et remanent de maiori 2400, de minore uero 1600: hos igitur 1600 diuide in uicenos, et inuenies octoagies 20; rursumque maior summa, id est 2400 in 30 partiti, octoagies triginta dinumerantur; duc octoagies 80, et fiunt 6400: tot in huiusmodi ciuitate domus secundum propositionem suprascriptam constitui possunt.


De basilica.

140 pedes longitudinis implent 126 laterculi, et 120 pedes latitudinis, 120 laterculi, quia unusquisque laterculus in latitudines pedis mensuram habet, multiplica itaque 120 uicies 126 in 1512 summa concrescit. Tot igitur in huiusmodi basilica laterculi pauimentum contingere possunt.


De cauana.

In 100 autem quaterdecies 7 numerantur, in 64 uero sedecies quaterni continentur; ex quibus 4 ad  peruium deputantur, quod in longitudinem ipsius cauane dicitur. Quia ergo in 60 quindecies quaterni sunt, et in 100 quaterdecies 7, duc quindecies 10, fiunt 210: tot cupe, iuxta suprascriptam magnitudinem, in huiusmodi cauana contineri possunt.


De patrefamilias.

Duc semel ternos, fiunt 3, hoc est unus uir 3 modios accepit; similiter et quinquies bini fiunt 10, hoc est 5 mulieres acceperunt modios 10; duc uero septies binos, fiunt 14, hoc est 14 infantes acceperunt modios 7; iunge ergo 1, et 5, et 14, fiunt 20; hec sunt familie 20; ac deinde iunge 3, et 7, et 10, fiunt 20, hec sunt modia 20: sunt ergo simul familie 20 et modii 20.


Aliud.

Si duxeris ternos 3, fiunt 9, et si duxeris quinquies binos, fiunt 10; ac deinde duc uicies bis semis, fiunt 11, hoc est 3 uiri acceperunt modios 9, et 5  mulieres acceperunt 10, et 22 infantes acceperunt modios 11; quod simul iuncti 3, et 5, et 22, faciunt familie 30; rursusque 9, et 11, et 10, simul iuncti, faciunt modios 30; quot sunt simul familie 30, et modii 30, tantum 36.


Aliud.

Duc sexies 3, fiunt 18, et duc uicies binos, fiunt 40; duc uero sexagies quaternos semis, fiunt 32, id est 6 uiri acceperunt modios 18, et 20 mulieres acceperunt modios 40, et 64 infantes acceperunt modios 32, quod simul iuncti, id est 6, et 20, et 64, familias 90 efficiunt; iterumque iunge 18, et 60, et 32, fiunt 90, qui faciunt modios 90; quod simul iuncti faciunt familias 90, et modios 90, tantum 37.


Aliud.

Undecim terni fiunt 33, et 15 bis ducti fiunt 30; duc uero octogies quatuor semis, fiunt 37, id est 11 uiri acceperunt 17, quod simul iuncti, id est 11, et  15, et 74, fiunt 100, que sunt familie 100; similiter iunge 33, et 30, et 37, fiunt 100, qui sunt modii 100: his ergo simul iunctis, habes familias 100 et modios 100.


De animalibus emptis.

Iunge ergo 9 et 3, fiunt 12, 12 namque uncie libram faciunt; prorsus iunge simul 7 et 5, faciunt iterum 12; ideoque bis 12 faciunt 24, 24 autem uncie faciunt 2 libras, id est solidos 40; deinde duc, quia fac, etc.


Relique solutiones desiderantur: potest autem quisque ratione arithmetica propositiones illas soluere: ita ad exercendum ingenium omissa ualebunt.





DE RATIONE CALCULI LIBELLUS. *



PRAEFATIO.

 Unitas illa, unde omnis multitudo numerorum procedit, que proprie ad arithmeticam disciplinam pertinet, quia uere simplex est, et nulla partium congregatione subsistit, nullam utique recipit sectionem. De ceteris uero rebus, licet aliquid tale sit, ut propter integritatem ac soliditatem suam unitatis meruerit uocabulo nuncupari; tamen quod compositum est, diuisioni necessario subiacebit. Nihil enim in tota rerum natura, preter memoratam numerorum unitatem, nisi unum inueniri potest, quod non ulla omnino ualeat diuisione distribui. Quod ideo fit quia non simplicitate, sed compositione subsistit. Dicitur enim: Unus homo, unus equus, unus dies, una hora, unus nummus, unum templum, et alia huiusmodi innumerabilia; que licet unitatis sint sortita uocabulum, tamen pro cause atque rationis necessitate diuiduntur. Ad huius diuisionis compendium tale calculandi argumentum antiqui commenti sunt, ut omnis integritas diuidenda rationabili per  illud possit partitione secari, siue id corpus, siue res incorporea sit, quod diuidendum proponitur. In hoc argumento unitas assis uocatur, cuius partes iuxta proportionalitatem suam propriis sunt definite uocabulis: notis etiam ad hoc excogitatis, per quas eadem uocabula exprimantur, ut per discretionem nominum et notas nominibus affixas, uniuscuiusque particule notio facilius aduertatur.


 De asse et partibus eius.

Et assis quidem, qui per I litteram, sicut in numeris unum scribi solet, exprimitur, duodecim partes habet; quarum si unam detraxeris, relique undecim partes labus dicuntur. Illa uero quam detraxisti, id est duodecima, uncia uocatur.

Si duas sustuleris, decem residue appellantur dextans, et quod sustulisti, id est due, sextans nominatur.

At si tres dempseris, nouem que remanserunt dodrans nuncupantur, et tres dempte quadrans uocantur.

Quod si quatuor tollere uelis, octo reliquas bissem, uel bessem; et quatuor, trientem nominabis.

Quinque uero sublatis, septem residuas septuncem; et quinque sublatas, quincuncem, uel quinquncem placuit appellari.

Cum uero per medium fuerit facta diuisio, utrumque dimidium senis partibus constans, semissem  uocitarunt.

Unciam autem et dimidiam, sescunciam uel sesqunciam, aut sesquiunciam nuncuparunt.

Postremo, uncie dimidium, semunciam appellarunt.

Iam relique minutie, quarum congestione dimidium uncie conficitur, ut sunt sicilici, sextule, et cetera, melius ex ipsius calculi inspectione cognoscuntur.



MODUS CALCULI.


 Incipit autem idem calculus a mille, et usque ad quinquaginta millia progreditur.

Sed primo per duplicationem, postea per triplicationem, deinde per ceteras multiplicationes incrementa capiens, tanta numerositate concrescit, ut usque ad infinitum quantitatis eius summa perueniat.

Scribitur uero lineis a superiori parte in inferiorem descendentibus, superius millium summas ex multiplicatione uenientes, inferius diuisionum minutias lineis continentibus, a quibus tamen in legendo principium est faciendum: et sic sursum uersus eumdem, quousque ad millium summam, que ex illa multiplicatione paulatim accrescit, legendo ueniatur.

Incipiendumque a dimidia sextula per duplicationem usque ad II, id est duo millia.

Inde iterum per triplicationem, a dimidia sextula usque ad III, hoc est tria millia.

Tum a dimidia sextula per quadruplicationem usque ad IIII, scilicet quatuor millia.

Et sic deinceps usque ad finem.


 De numerorum consonantia.

Finales ergo sunt lichanos hypaton, hypate meson, parhypate meson, hircanos meson. Omnis ergo pars et subiugalis eius, id est primi ac secundi, tota melodia lichanos hypaton auctore regitur et finitur. Secundi uero et subiugalis eius, id est tertii ac quarti, hypate meson regitur et finitur. Tertii cum suo subiugali, id est quinti ac sexti, parhypate meson regitur ac finitur. Quarti cum suo subiugali, id est septimi ac octaui, lichanos meson regitur ac finitur. Et hec est regula inchoandi ad quodlibet medium, ut nec supra quintum superiorem locum, nec infra quintum inferiorem aliquando incipiant: sed inter eas octo uoces, uel aliquando nouem, initia sua cohibeant.

Notandum uero est quod quinto semper loco superioribus cum inferioribus finalibus quedam talis est concordia, ut aliqu., etc. . . . . 
[Table: 7Kb]




DE NUMERORUM DIuISIONE LIBELLUS.



PRAEFATIO.



Ad Constantinum suum.


uis amicitie pene impossibilia redigit ad possibilia, nam quomodo rationes numerorum abaci explicare contenderemus, nisi te adhortante, o mi dulce solamen laborum, Constantine? Itaque cum aliquot lustra iam transierint, ex quo nec librum, nec exercitium harum rerum habuerimus, quedam repetita memoria eisdem uerbis proferimus, quedam eisdem sententiis. Nec putet philosophus sine litteris hec alicui arti uel sibi esse contraria. Quid enim dicet esse digitos, articulos, minuta, qui auditor maiorum fore  dedignatur. uult tamen uideri solus scire, quod mecum ignorat, ut ait Flaccus. Quid cum idem numerus modo simplex, modo compositus: nunc digitus, nunc constituatur ut articulus? Habes ergo  uiam rationis, breuem quidem uerbis, sed prolixam sententiis, et ad collectionem interuallorum et distributionem in actualibus geometrici radii secundum inclinationem et erectionem, et in speculationibus et actualibus simul dimensionis celi et terre plena fide comparatam.



INCIPIT LIBELLUS.



De simplici.

 Si multiplicaueris singularem numerum per singularem, dabis unicuique digito singularem, et omni articulo decem, directe scilicet, et conuersim.

Si singularem per decenum, dabis unicuique digito decem, et omni articulo centum.

Si singularem per centenum, dabis unicuique digito centum, et articulo mille.

Si singularem per millenum, dabis digito mille, et articulo decem millia.

Si singularem per decenum millenum, dabis digito decem millia, et articulo centum millia.

Si singularem per centenum millenum, dabis digito centum millia, et articulo mille millia.



De deceno.

Si decenum per decenum, dabis digito centum, et articulo mille.

Si decenum per centenum, dabis digito mille, et articulo decem millia.

 Si decenum per millenum, dabis digito decem millia, et articulo centum millia.

Si decenum per decenum millenum, dabis digito centum millia, et articulo mille millia.

Si decenum per centenum millenum, dabis digito mille millia, et etiam unicuique articulo decies mille millia.



De centeno.

Si centenum per centenum, dabis digito decem millia, et articulo centum millia.

Si centenum per millenum, dabis digito centum millia, et articulo decies centena millia.

Si centenum per decenum millenum, dabis digito mille millia, et articulo decies mille millia.

Si centenum per centenum millenum, dabis digito decies mille millia, et articulo centies mille millia.



De milleno.

Si millenum per millenum, dabis digito decies centena millia, et articulo millies mille millia.

 Si millenum per decenum millenum, dabis digito decies mille millia, et articulo centies mille millia.

Si millenum per centenum millenum, dabis digito centies mille millia, et articulo centies millies mille millia.



De deceno milleno.

Si decenum millenum per decenum millenum, dabis digito centies mille millia, et articulo millios mille millia.

Si decenum millenum per centenum millenum, dabis digito millies mille millia, et articulo decies millies mille millia.



De centeno milleno.


 Si centenum millenum per centenum millenum, dabis digito decies millies mille millia, et articulo centies millies mille millia.



Quomodo diuidatur singularis per singularem, uel centenus per centenum, uel millenus per millenum.

In partitione numemorum abaci, sicut se habent singulares ad singulares, sic quodammodo habent se decem ad decenos, centeni ad centenos, milleni ad millenos, hoc modo:

Si uolueris diuidere singulares per singulares, uel decenum per decenum, uel centenum per centenum, uel millenum per millenum, secundum denominationem eorum singulares singularibus subtrahes.



Quomodo singulares sua quantitate metiantur decenos, centenos, millenos.

In partitione numerorum abaci, sicut se habent singulares ad decenos et centenos et millenos, sic se habent decem ad centenos et millenos, et centeni ad  millenos, et milleni ad ultra se compositos decenos millenos, et centenos millenos, hoc modo: Si uolueris per singularem numerum diuidere decenum aut centenum, aut millenum, uel simul uel intermisse, differentiam diuisionis a singulari ad decenum, per integram denominationem diuidendi multiplicabis, et articulos quidem propria denominatione et posita differentia diminues, digitos uero digitis aggregabis: et si articuli prouenient ut supra, diminues usque ad solos digitos, et millenus quidem habebit articulos in millenis, digitos in centenis, digitos in decenis; decenus articulos in decenis, digitos in singularibus.



Quomodo metiatur decenus centenum aut millenum, uel centenum millenum, uel millenum et ulteriores.

Si uolueris per decenum numerum diuidere centenum uel millenum, aut per centenum millenum uel ulteriores, aut per millenum sequentes, differentiam  diuisoris quasi singularis ad decenum, per integram denominationem diuidendi multiplicabis, id est per uocabula singularis, ac decem articulos ac digitos diminues usque ad extremum diuisorem, sicut fiebat in singularibus quemlibet numerum diuidentibus.



Quomodo singulares cuncti, decenis metiantur decenos centenos, millenos, uel simul, uel intermisse.

Si uolueris per compositum decenum cum singulari diuidere, uel simplicem decenum uel cum singulari compositum, considera quotam partem diuisoris teneat singularis; nam secundus singularis habet  rationem ad secundas diuidendi, tertius ad tertias, quartus ad quartas, quintus ad quintas, et deinceps, id est differentia a singulari diuisoris ad decenum multiplicabitur per denominationem secundarum, tertiarum, quartarum; quod uero exsuperat secundas, tertias, quartas, quintas aggregabis; et si multipliciores sunt diuisore, eadem regula diminuentur: similiter uero et singulares compositi ad diuidendum aggregabuntur. Et in centenis et millenis idem facies, nisi quod unum centenum uel millenum in ceteros dissipabis, quod in uno non euenit deceno, et articuli quidem ab uno centeno uel milleno secundabuntur, a pluribus diuidendorum obtinebunt sedes.



Item alia diuisio centeni uel milleni, et deinceps per eosdem diuisores.

Si uolueris diuidere centenum uel millenum, et deinceps, per decenum cum singulari compositum, primum centenum ueluti supra diuides, sumpta differentia diuisoris a singulari ad decenum: et quod  superauerit, per denominationem propositi centeni multiplicabis: et si singulariter centeno ad compositionem additur: aut decenus cum singulari, diminues uel aggregabis  in decenis et singularibus: et primi quidem articuli sunt in summa diuidendis proxima ac minore: augmentati uero in articulos alios, diuidendorum obtinent sedes.



Quomodo decem iuncti centenis, uel centeni millenis metiantur centenos aut millenos aut ulteriores.

Si uolueris per compositum centenum cum deceno, uel compositum millenum cum centeno diuidere, aut centenum, aut millenum: considera quotam partem diuisoris teneat quingenus, uel centenus, uel millenus, et per denominationem earum partium multiplica differentiam diuisoris, sicut faciebas in singularibus iunctis cum decenis.



Item alia diuisio centeni uel milleni, et deinceps per eosdem compositos diuisores et simplices.


Si uolueris diuidere centenum, uel millenum, per decenum, aut millenum per centenum, sumes differentiam diuisoris, secundum rationem singularium ad decenum, et multiplicabis. Aut per totam denominationem diuidendi, si simplex decenus, uel centenus diuisor est, uel per secundas, uel per tertias, uel per quartas, uel per quintas, si compositus est; habita uidelicet ratione, quam partem compositi diuisoris teneat decenus uel centenus.



Quomodo, uno medio numerorum intermisso, iuncti duo extremi ceteros metiantur.

Si uolueris diuidere centenum uel millenum per compositum centenum uel millenum, uno intermisso, unum diuidendorum sumes ad minuta componenda, et maximum diuisorem relique parti comparabis. Et si quid abundauerit, relinquendis repones. Minutum autem per denominationem eius, per quem diuisor  cequatur, diuidendo multiplicabis. Et in digitis quidem perfecta ponetur differentia. Ante articulos uero, altera differentia, uno minus, quasi rationem habens ad iuxta positos, cum sunt digiti et articuli. Nam solus articulus, id est sine digitis, integram proponit sibi differentiam. Solus digitus, integram supponit: et tum cum solus est digitus, ei qui ad minuta componenda seclusus est, differentia integra secundabitur. Et he quidem differentie, et si quis forte a maximo diuisore seclusus est, significabunt quod relinquitur ex diuidendis.



Quomodo centenus cum singulari metiatur millenum et ulteriores, uel millenus cum decenis decenos millenos et ulteriores.


Si uolueris diuidere millenum uel ulteriores, per centenum cum singulari compositum, unum millenum in centenos dissipabis. Et rursus unum centenum ad minuta componenda secludes, et maximum diuisorem relique parti comparabis. Et si quid secludetur, relinquendis repones. Minutum autem, ut in superiori capitulo multiplicabis, reliquaque omnia uel que secluduntur, uel que pro differentiis adhibentur, ordinabis. Rursusque easdem differentias, ac si qui forte seclusi sunt, per denominationem propositi diuidendi multiplicabis. Ac iterum eadem regula deduces, usque ad extremas differentias, et in millenis diuisoribus cum decenis, ad decenos millenos et ulteriores, quasi eamdem ipsam rationem seruabis.



Quot diuisores sint in quolibet diuidendo.


Si uolueris nosse quot diuisores sint in quolibet diuidendo, articulos a quibus denominationes fiunt multiplicationis secundabis ad digitos, et si augmento eorum articuli prouenient, reflectes ad articulos; et si in singularibus pares diuisoribus prouenerint, totidem unitates collectionibus aggregabis. Igitur et in denominationibus a toto et a partibus que sunt a secundis et tertiis et quartis, et deinceps secundum eamdem rationem pro extremo diuisore unitatem constitues. Et sicut in centenis et millenis, quod ab uno exsuperat, per denominationem totius summe multiplicantur: sic diuisores, per denominationem totius diuidendi multiplicabuntur. Sed in ipsis tantummodo centenis et millenis, simplex decenus diuisor centeni uel milleni, et ultra compositorum denominationes mittit ad tertias, idem ad tertium locum ab eo quem diuidit, scilicet in colligendis diuisoribus. Centenus uel millenus diuisores sui, et  compositi, uno relicto, denominationes suas mittunt ad extremos digitos.



De protensione quarumdam mensurarum terre.

Digitus est minima pars agrestium mensurarum.

Uncia habet digitos tres.

Palmus in quatuor protenditur digitos.

Pedem sedecim metiuntur digiti.

Passus quinque pedum mensuram sortitur.

Pertica duos passus, uidelicet decem pedes explicit.

Passus centum et uiginti quinque stadium absoluunt.

Stadia octo milliarium prestant.

Mille passus, idest milliarium et dimidium, leucam faciunt, habentem passus mille et quingentos.

Due leuue, siue milliaria tria, restam efficiunt.

Quidam leucam, pro leuua legunt.

Ambitus totius terre ducentorum quinquaginta duorum millium stadiorum absoluitur, que faciunt  leuuas Gallorum uiginti et unam, per duodecim diuisis eisdem stadiis; milliaria triginta unum et quingenta: per quinquaginta in diuisis eisdem stadiis. Passus tricies et semel, mille millia et quingentos pedes ; centies quinquagies et septies mille  millia et quingentas uncias  millies octingenties  nonagies mille millia  mille millia. Digitos quinque millia, sex centies septuagesies et unum mille; uncie per tres multiplicate.



[II LIBELLI.]





PATROLOGIAE EDITORIS MONITUM IN DUOS SUBSEQUENTES LIBELLOS.

Libelli subsequentes, supra, capitibus primo et quarto libri de Temporum Ratione, legi potuerunt. Qua auctoritate hec loca eis attribuimus, in monito quod predicto operi prefiximus dictum est. Qua uero ratione nunc eos iteramus, hic paucis est explicandum.

Nobis utrosque tractatus daturis due lectiones, satis quidem inter se dissimiles, sese pre aliis offerebant: prima, quam Brideferti Ioannisque Nouiomagi commentariis ditatam tradidere ueteres editiones; altera a doctore Giles ex plurimorum codicum collatione prolata. Hanc recudere expediens censuimus; ne uero lector commentariis quibus allusimus frustraretur, eos et cum eis libellos ipsos integre reproduci curauimus.





DE LOQUELA PER GESTUM DIGITORUM ET TEMPORUM RATIONE LIBELLUS.



IN EUMDEM LIBRUM EPISTOLA CUIUSDAM DOCTI AD LECTOREM.


 Quoniam fortasse ut res quedam noua computandi ratio a doctissimo Beda tradita, ita etiam leuius quidpiam tibi facile uideri possit, quam quod te  dignum sit, statui e re fore, si tibi cum Grecorum tum Latinorum testimonia quedam proferrem, quibus hanc numerandi rationem haud modo nostris, isque antiquioribus quam Beda ac Hieronymus fuerint, uerum etiam ipsis Grecis in usu fuisse perspicias. Ita enim facile fore confido, ut munus nostrum tam gratum tibi futurum sit quam quod gratissimum. Quare iam Plutarchum illum Cheroneum primum, testimonium Grece dicentem audiamus.





Plutarchus, per initia Apophthegmatum regum et impp.

, , , , , , , , .  Hoc est, Orontes regis Artaxerxis gener, cum ob iram inhonoratus condemnatusque iaceret: Quemadmodum  computatorum digiti nunc decem millia, nunc unum significare possunt, eodem modo et regum amici quandoque omnia, quandoque minimum possunt.





Macrobius, Saturnal. lib. I.

Inde et simulacrum eius plerumque fingitur manu dextera trecentum, et sinistra sexaginta quinque numerum tenens, ad demonstrandam anni dimensionem.





Plinius, natur. Hist. lib. XXXIu, cap. 7.

Ianus geminus a Numa rege dicatus, qui pacis bellique argumento colitur, digitis ita figuratis, ut  trecentorum quinquaginta quinque dierum nota, per significationem anni, temporis et eui, se deum indicaret. Sed ut obiter utrumque auctorem emendemus, rectius apud Plinium scriptum est quinquaginta quinque, quam apud Macrobium sexaginta quinque; nam profecto quam anni dimensionem statua a Numa esset constituta? aut certe quonam pacto ea potuit tunc anni ratio indicari, quam multis post annis C. Cesar pont. max. instituisset? uerba autem illa duo apud Plinium  ut adulterina inducenda sunt.





Apuleius, Apologia 2.

Si triginta annos pro decem dixisses, posses uideri pro computationis gestu errasse, quos circulare debueris digitos aperuisse. Cum uero quadraginta, que facilius ceteris porrecta palma significantur, ea quadraginta tu dimidio auges, non potes digitorum gestu errasse, nisi forte triginta annorum Pudentillani ratus, binos, cuiusque anni consules  numerasti.





Quintilianus, Orat. Instit. lib. I.

Nam cum sit geometria diuisa in numeros atque formas, numerorum quidem notitia non oratori modo, sed cuicunque primis saltem litteris erudito necessaria est. In causis uero uel frequentissime uersari solet, in quibus actor, non dico, si circa summas trepidat, sed si digitorum solum incerto, aut indecoro gestu a computatione dissentit, iudicatur indoctus.





Iuuenalis, satyra 10.

Sed quid ego plura in re non dubia? quasi uero  iam te ita digitis ludentem uidere mihi non uidear, ut risum moueas.



INCIPIT PRAEFATIO.
 [1Kb]

De natura rerum et ratione temporum, duos quondam stricto sermone libellos composui; nunc prolixius de temporum ratione  dicturi necessarium duximus, utilissimam primo,  promptissimamque flexus digitorum, paucis premonstrare solertiam, ut cum maximam computandi facilitatem dederimus: tum paratiore legentium ingenio ad inuestigandam dilucidandamque computando seriem temporum ueniamus. Neque enim contemnenda, paruiue pendenda est regula, cuius omnes pene sacre expositores Scripture, non minus quam litterarum figuras monstrantur amplexi.
[7Kb] [75Kb]

Permulti siquidem alii alias, et ipse diuine interpres historie Hieronymus, in euangelice tractatu sententie huius adiumentum discipline non dubitauit assumere: Centesimus  et sexagesimus, et tricesimus fructus, quanquam de una terra, et de una semente nascitur, tamen multum differt in numero. Triginta referuntur ad nuptias; nam et ipsa digitorum coniunctio, quasi molli osculo se complectens et federans, maritum pingit et coniugem. Sexaginta, ad uiduas, eo quod in angustia et tribulatione sint posite, unde et in superiore digito deprimuntur, quantoque maior est difficultas experte quondam uoluptatis illecebris abstinere, tanto maius et  premium.
[1Kb]

 Porro centesimus numerus  a sinistra transfertur ad dextram, et iisdem quidem digitis, sed non eadem manu; quibus in leua manu, nupte significantur et uidue: circulum faciens, exprimit uirginitatis coronam.
[2Kb]


INCIPIT LIBELLUS.



Primo fit indigitatio in leua manu, tali modo.

 Cum ergo dicis unum, minimum in leua digitum inflectens, in medium palme artum infiges.

Cum dicis duo, secundum a minimo flexum ibidem impones.

Cum dicis tria, tertium similiter afflectes.

 Cum dicis quatuor, itidem minimum leuabis.

Cum dicis quinque, secundum a minimo similiter eriges.

Cum dicis sex, tertium nichilominus eleuabis, medio duntaxat solo, qui medicus appellatur, in medium palme fixo.

Cum dicis septem, minimum solum, ceteris interim  leuatis, super palme radicem pones. Iuxta quod.

Cum dicis octo, medicum.

Cum dicis nouem, impudicum, e regione compones.

Cum dicis decem, unguem indicis in medio figes artu pollicis.

Cum dicis uiginti, summitatem pollicis inter medios indicis et impudici artus immittes.

Cum dicis triginta, ungues indicis et pollicis blando coniunges amplexu.

Cum dicis quadraginta, interiora pollicis lateri uel dorso indicis superduces ambobus duntaxat erectis.

Cum dicis quinquaginta, pollicem exteriore artu instar Grece litere curuatum, ad palmam inclinabis.

 Cum dicis sexaginta, pollicem  curuatum, indice circumflexo diligenter a fronte precinges.

Cum dicis septuaginta, indicem  circumflexum pollice immisso superimplebis, ungue duntaxat illius erecta trans medium indicis artum.

Cum dicis octoginta, indicem  circumflexum, pollice in longum tenso implebis, ungue uidelicet illius in medium indicis artum infixa.

Cum dicis nonaginta, indicis inflexi ungulam radici pollicis infiges.

Hactenus in leua, aut sinistra manu.



Secundo, fit indigitatio in dextera, sic:

Centum uero in dextera, quemadmodum decem in leua facies.

Ducenta in dextera, quemadmodum uiginti in leua.

 Trecenta in dextera, quemadmodum triginta in leua.

Quadringenta in dextera, quemadmodum quadraginta in leua.

Quingenta in dextera, quemadmodum quinquaginta in leua.

Sexcenta in dextera, quemadmodum sexaginta in leua.

Septingenta in dextera, quemadmodum septuaginta in leua.

Octingenta in dextera, quemadmodum octoginta in leua.

Noningenta in dextera, quemadmodum nonaginta in leua.

Item mille in dextera, quemadmodum unum in leua.

Duo millia in dextera, quemadmodum duo in leua.

 Tria millia in dextera, quemadmodum tria in leua.

Quatuor millia in dextera, quemadmodum quatuor in leua.

Quinque millia in dextera, quemadmodum quinque in leua.

Sex millia in dextera, quemadmodum sex in leua.

Septem millia in dextera, quemadmodum septem in leua.

Octo millia in dextera, quemadmodum octo in leua.

Nouem millia in dextera, quemadmodum nouem in leua.



In reliqua parte corporis indigitatio, primo cum leui manu.

Porro cum dicis decem millia, leuam in medio  pectori supinam appones, digitis tantum ad collum erectis.

Cum dicis uiginti millia, eamdem pectori expensam late superimpones.

Cum dicis triginta millia, eadem prona, sed erecta, pollicem cartilagini medi pectoris immittes.

Cum dicis quadraginta millia, eamdem in umbilico erectam supinabis.

Cum dicis quinquaginta millia, eiusdem  prone, sed erecte, pollicem umbilico impones.

Cum dicis sexaginta millia, eadem prona femur leuum desuper comprehendes.

Cum dicis septuaginta millia, eamdem supinam femori superimpones.

Cum dicis octoginta millia, eadem pronam femori  superpones.

Cum dicis nonaginta millia, eamdem lumbos apprehendes, pollice ad inguina uerso.



Hactenus in leua, nunc ad dexteram.

At uero cum centum millia dicis, dexteram manum in medio pectoris supinam appones, digitis tamen ad collum erectis.

Cum dicis ducenta millia, eamdem pectori expansam late superimpones.

Cum dicis trecenta millia, eadem prona, sed erecta pollicem cartilagini medii pectoris immittes.

Cum dicis quadringenta millia, eamdem in umbilico erectam supinabis.

Cum dicis quingenta millia, facies cum ipsa dextera, quemadmodum quinquaginta millia in leua.

 Cum dicis sexcenta millia, facies cum dextera quemadmodum sexaginta millia in leua.

Cum dicis septingenta millia, facies cum dextera, quemadmodum septuaginta millia in leua.

Cum dicis octingenta millia, facies cum ipsa dextera, quemadmodum octoginta millia in leua.

Cum dicis noningenta millia, facies cum dextera, quemadmodum nonagenta millia in leua.

Cum dicis autem centena millia  ambas sibi manus, insertis inuicem digitis implicabis.
[4Kb] [7Kb]

Est et alterius modi computus, etc. Articulatim decurrens. Qui, quoniam specialiter ad Pasche rationem pertinet, cum ad hanc ex ordine uentum fuerit, opportunius explicabitur.

 Iste computus pertinet ad decennoualem cyclum, et ad solarem. Et in hoc quod dicit articulatim, comprehendit lunarem cyclum.

Potest autem et de ipso quem prenotaui computo quedam manualis loquela, tam ingenii exercendi, quam ludi agendi gratia figurari: qua litteris quis singillatim expressis uerba que iisdem litteris contineantur alteri qui hanc quoque nouerit industriam, tametsi procul posito, legenda atque intelligenda contradat, uel necessaria quoque per hec occultius innuendo significans, uel imperitos quousque quasi diuinando deludens.

Cuius ordo ludi uel loquele talis est:

Cum primam alphabeti litteram intimare cupis, unum manu teneto.

 Id est, sicut ostendis unum in manu per minimum digitum, sic debes a intelligere in ipsa inflexione digiti, et sic de reliquis.

Cum secundam, duo.

Cum tertiam, tria.

Et sic ex ordine ceteras.

uerbi gratia, si amicum inter insidiatores positum, ut caute rem agat, admonere desideras, digitis ostende:
Quintam, est in alphabeto
Tertiam, est in alphabeto 	e
Primam, est in alphabeto 	a
uigesimam, est in alphabeto 	u
Decimam nonam, est in alphabeto 	t
Quintam, est in alphabeto 	e
Primam, est in alphabeto 	a
Septimam, est in alphabeto 	g

e

Huius namque ordinis littere caute age significant. Potest et ita scribi, si causa secretior exigat.
[2Kb]

Sed hec Grecorum computo litterisque facilius disci simul atque agi possunt, qui non ut Latini, paucis iisdemque geminatis suos numeros solent exprimere litteris, uerum toto alphabeti sui charactere in numerorum figuras expenso, tres qui plus sunt numeros uotis singulis depingunt, eumdem pene numeri figurandi, quem scribendi alphabeti ordinem sequentes, hoc modo:
[Table: 2Kb] [11Kb]

 Qui et ideo mox ut numeros digitis significare didicerint, nulla interstante mora, litteris quoque pariter iisdem prefigere sciunt. uerum hec hactenus.

Nunc ad tempora, quantum ipse temporum conditor ordinatorque Dominus adiuuare dignabitur, exponenda ueniamus.
[1Kb]




DE RATIONE UNCIARUM LIBELLUS.

 Unciarum quoque diuisionem nosse, que non minus temporibus rebusue aliis quam nummis est apta, computandis, non ignobilis inuentio est. Quibus quia et disperse passim historie, et ipsa sacra Scriptura utitur, nomina pariter et figuras eorum, paucis affigere curauimus: a libra incipiens, que dicta est quasi libera, quod liberaliter pondera adequat; nam neque amicum, neque inimicum, nemini fauet, nisi iustitie.



Diuisio per uncias.

Libra, as, siue assis, est unciarum duodecim, et signatur ita: X, uel Ib.

Deunx, siue labus, unciarum est undecim, et signatur ita: [Figure: [Symbol] 1Kb] , uel [Figure: [Symbol] 1Kb] .

Decunx, uel dextans, est unciarum decem, et notatur  sic: [Figure: [Symbol] 1Kb] , uel [Figure: [Symbol] 1Kb] .

Dodrans, siue doras, est unciarum nouem, et signatur ita: [Figure: [Symbol] 1Kb] , uel [Figure: [Symbol] 1Kb] .

Bes, siue bisse, aut besse, est unciarum octo, et notatur ita: [Figure: [Symbol] 1Kb] , uel [Figure: [Symbol] 1Kb] .

Septunx, siue Septuns, est unciarum septem, et figuratur ita: [Figure: [Symbol] 1Kb] , uel [Figure: [Symbol] 1Kb] .

Semis, siue semissis, aut sextus, unciarum sex, et notatur sic: [Figure: [Symbol] 1Kb] , uel S.

Quinquunx, siue quincuns, unciarum quinque et sic denotatur: [Figure: [Symbol] 1Kb] .

Triens, siue treas, est unciarum quatuor, et sic pingitur: [Figure: [Symbol] 1Kb] .

Quadrans, siue quadras, est unciarum tres, et delineatur sic: [Figure: [Symbol] 1Kb] .

 Sextans, siue sextas, sunt uncie due, et notatur ita: [Figure: [Symbol] 1Kb] .

Sexcunx, siue sescuncia, est uncia una et semis, dicitur etiam sesquiuncia; sic notatur: [Figure: [Symbol] 1Kb] .



Diuisio per scrupulos.

Uncia est uiginti quatuor scrupulorum, et notatur sic: , uel [Figure: [Symbol] 1Kb] .

Semuncia est duodecim scrupulorum, tertia pars uncie, et sic denotatur: [Figure: [Symbol] 1Kb] .

Sextule due est octo scrupulorum, et formatur ita: [Figure: [Symbol] 1Kb] .

Sicilicus est sex scrupulorum, et sic notatur C.

Sextula, siue sescla, est quatuor scrupulorum, et sic formatur: [Figure: [Symbol] 1Kb] , aut [Figure: [Symbol] 1Kb] , uel [Figure: [Symbol] 1Kb] .

 Dimidium sextule, est duorum scrupulorum, et sic depingitur: [Figure: [Symbol] 1Kb] .

Scrupulus, siue scripulus, habet sex siliquas, et ita notatur: [Figure: [Symbol] 1Kb] , uel [Figure: [Symbol] 1Kb] .

Sicilicus, in Sicilia primo inuentus.

Silliqua, genus est farris.

Hec  ponderum uocabula, uel characteres, non modo ad pecuniam mensurandam, uerum ad queuis corpora, siue tempora demetienda conueniunt.  Unde et ratio uel mos obtinuit ut in cantione computorum, pueri unum et duo, sepius asse et dipondio mutentur; item tressis, quartussis, quintussis, sextussis, septussis, et cetera huiusmodi, quasi tres asses, quatuor asses profertur, et in eumdem modum sequentia numerorum quam plurima. Siue igitur horam unam, siue diem integrum, siue mensem, siue annum, seu certe aliud aliquod maius minusue temporis spatium in duodecim partiri uis, ipsa duodecima pars uncia est; reliquas undecim deuncem appellant. Si in sex partire uis, sexta pars sextans; quinque relique dextans, uel  distas uocantur. Si in quatuor, quarta pars quadrantis nomen obtinet; residue tres dodrantis nomen accipiunt. Et huius discipline regula soluitur, quod plerosque  turbat imperitos, quia Philippus in expositione beati Iob estum maris Oceani quotidie bis uenire describens, adiunxerit hunc equinoctialis hore dodrante transmisso, tardius sine intermissione, siue die uenire, siue nocte. Porro si per tria quid diuidere cupis, tertiam partem trientem, duas residuas bissem nuncupabis. Si per duo, dimidium semis appellatur . Sic et cetera que uerbo melius colloquentis quam scribentis stylo disci pariter et doceri queunt. Item de corporibus, siue milliarium, siue stadium, siue iugerum, siue perticam, siue etiam cubitum, pedemue aut palmum  partiri opus habes, prefata ratione facies. Denique et in Exodo, dimidium cubiti semis appellatur, narrante Mose, quod habuerit arca testamenti duos semis cubitos longitudinis, et cubitum ac semissem altitudinis. Et in Euangelio, quarta pars totius mundani corporis, id est terra, mystice quadrantis nomine censetur, cum mittendo in penam peccatori dicitur: Non exies inde, donec reddas nouissimum quadrantem, id est donec luas terrena peccata, ut beatus Augustinus exponit: Hoc enim  peccator audiuit, Terra es, et in terram ibis. Quarta siquidem pars distinctorum membrorum huius mundi, et nouissima terra inuenitur, ut incipias a celo, secundum erem numeres, aquam tertiam, quartam terram. Qui etiam in expositione ubi scriptum est:  Erat autem Parasceue Pasche, hora quasi sexta, huiusce discipline meminit, dicens: Non iam plena erat sexta, sed quasi sexta, id est peracta quinta, et aliquid de sexta esse ceperat; nunquam autem isti dicerent quinta et quadrans, aut quinta et triens, aut quinta et semis, aut aliquid huiusmodi, si non he partes apud diuinos auctores uulgate inuenirentur.
[4Kb]




DE ARGUMENTIS LUNAE LIBELLUS.

 Argumentum est uelox approbatio rerum uniuersarum, que fidem facit rei dubie; et est argumentum dictum, quasi argute mentis indicium, uel quasi argute inuentum. Argumentum et argumentatio noc inter se differt. Argumentum enim est quod in principio libri breuiter causam pandit. Argumentatio enim que in disputatione fidem assertionibus facit; uel argumentum dictum quod arguit mentem. Argumenta, astutie ingenia, que rei dubie dant fidem. Argumentum est quando aliqua ex his que prius dicta sunt comprobantur.



Ad feriam in Kalendis mensium inueniendam.

Si uis nosse feriam, hoc est, diem septimane in Kalendis mensium, scito quot regulares habet unusquisque mensis a Martio incipientis, quia in illo mense factus est mundus, et ille mensis fuit principium anni apud antiquos Romanos in tempore Romuli; et in illo mense discurrunt epacte solis, id est concurrentes septimane, dies in uIII Kalend. Aprilis, in  cyclo XXuIII annorum. Martius ergo habet regulares u, Aprilis I, et reliqua usque. Februarius uI. His ergo regularibus additis concurrentibus presentis cuiuslibet anni per XXuIII annos, tunc enim cyclus solis in se reuertitur, totaque summa in uIII diuisa, quotus numerus remanserit, tota erit seria in Kalendis XII mensium. Si autem totum numerum per uII diuiseris, Sabbato erunt Kalende ipsius mensis, de cuius feria queritur. Si uero ille numerus regularium et concurrentium simul ad uII non peruenerit, quotus numerus fuerit, tota erit feria presens in Kalendis uniuscuiusque mensis per totum annum.



Ad feriam per dies mensis inueniendam.

Si uis scire quotidie quota feria sit, computa dies a principio mensis cuiuscunque uolueris, et unum semper subtrahe, id est primum diem mensis, quia cum dicis, adde feriam que fuit in capite istius mensis, tunc primum diem ipsius comprehendis, quem minime duplicare debes. Similiter ibi de luna intelligendum  est, ubi dicitur adde etatem lune que fuit in Kalendis huius anni et mensis. Adde etiam numerum, quota feria fuerit in Kalendis ipsius mensis. uerbi gratia, si prima feria Kalende ipsius mensis fuerunt, adde diebus preteritis unum. Si secunda feria fuerint, adde duos; si tertia, tres; et ita usque septem; et ubicunque opus fuerit, partire per septimam partem, id est in quantiscunque uicibus septem tollere potueris, quidquid remanserit super septem, talis erit feria. Si nichil remanserit, feria est.



Ad feriam per dies anni inueniendam.

Si uis scire quota sit feria, quocunque die per annum computa dies a Kalend. Ianuar. usque in diem de quo inquiris; et cum scieris, adde feriam que fuerit die Kal. Ian. et si bissextilis annus est, etiam bissexti diem postquam transierit, argumentare memento, et partire omnia per uII. Quot remanserint, talis erit feria. Si nichil remanserit, septima erit.



Ad feriam in Kalend. Ianuar. per annos Domini inueniendam.


Si nosse desideras quota sit feria in Kal. Ian., sume annos ab Incarnatione Domini quotquot fuerint, his quartam partem adiice, ex his subtrahe unum; si bissextus fuerit, duos: reliquos diuide per uII. Quot remanserint, talis erit feria in Kalend. Ianuarii.



Ad lunam in Kalendis mensium inueniendam.

Si subito inuenire uolueris quota luna semper in Kalendis mensis eueniat, tene regulares mensis presentis, adde epactas ipsius anni de quo inquiris, comprehende in unum. Si usque XXX peruenerint, XXX erit luna in Kalendis. Si autem minus a XXX, ita et luna. Quod si super XXX fuerint, recide XXX; quod remanet, ipsa est luna in Kal. mensium. Hoc autem caue, ut si XXX lunatio est, XXX recidas. Si uero XXIX, XXIX recidas, quia ab initio anni usque ad finem, una lunatio est XXX, alia XXIX. Quando autem bissextus est, uadit dies cum luna. uerbi  gratia, si hodie computatur luna uI et in crastinum similiter computari debet.



Ad lunam per dies mensis inueniendam.

Si uis scire quota sit luna die quocunque uolueris, scito quota in Kal. ipsius mensis per epactas et regulares inuenta fuerit, tene per dictum numerum, adde etiam dies mensis preteritos, sicut superius ad feriam diximus, et unum semper recide, comprehende in unum. Si XXX peruenerit, XXX luna est; si autem minus a XXX, ita est et luna. Si super XXX fuerit, recide XXX, et quod remanserit, talis est luna.



Ad lunam per dies anni inueniendam.

Si uis scire omnibus diebus quota sit luna, computa dies a Kal. Ian. usque in diem de quo computare uolueris; et cum scieris, adde etatem lune, que fuerit in Kalen. Ian. Partire omnia per XXIX et XXX. Et si amplius quam XXX remanserint, tolle XXX, et XXIX, et quot superfuerint, talis erit luna.



Ad lunam in Kalendis Ian. inueniendam.


Si autem scire desideras quanta sit luna in Kalend. Ianuar., sume cyclum lunarem anni presentis cuiusque uolueris, et multiplica illum undecies, adde regularem unum, et partire omnia per XXX; quot uero remanserint, talis erit etas lune in Kal. Ian. Tantum memor esto ut post 16 cyclum, uidelicet 17, 18, 19, non unum, sed duos adiicias regulares.



In qua hora et puncto luna accendatur a sole.

Si scire cupis in qua hora et in quo puncto luna quotidie accenditur et mutatur, sume cyclum lunarem presentem cuiuslibet anni, et multiplica illum quinquies, adde et numerum a Kal. Ian. usque in presentem diem. Illos ergo dies anni, et ipsam multiplicationem cycli lunaris presentis additos simul, partire per LX. Quot autem superfuerint, ipsi sunt puncti eiusdem diei: fac ex eis horas. Quinque puncti  faciunt unam horam. uerbi gratia, si remanserint u, in nouissimo puncto prime hore terminatur luna, et incipit esse alia.



Ad etatem lune inueniendam.

Si autem sequentem etatem lune per eumdem cyclum scire cupis, duc eum sexies, et adde supradictum numerum, qui fuerit de diebus anni, et de multiplicatione ipsius cycli per quinquies; et adde tot regulares quot sexageni fuerint primitus in ea multiplicatione, partire omnia per XXX, quot remanserint, talis erit etas lune; si nichil remanserit, XXX erit.



Ad inueniendam lunam in transacto, uel in sequenti anno in unoquoque datarum.

Si uis scire qualis luna fuerit in transacto anno, in uno quoque datarum, sume lunam de presenti anno in qualicunque datarum, quam probare uis in transacto anno; et tolle XI, quot remanserint, scito quia talis fuit luna in transacto anno in illud datarum.  Et si minor est etas lune quam XI, scito quia ubi nunc est prima, illic fuit 20, et ubi nunc est secunda, ibi fuit 21. Et sic computa, quousque uenias ad 12 lunam, et tunc tolle XI. Quot remanserint, talis fuit luna in transacto anno in illud datarum, ubi nunc est 12. Si autem de sequenti anno similiter approbare uis, ad presentem etatem lune adde XI, et quot fuerint, scito quia talis erit luna in sequenti anno in presenti datarum. Si autem intra XXX numerus excreuerit, tolle XXX, et quot remanserint, talis erit etas ipsius.



Ad lunam in centesimo anno inueniendam.

Si uis scire quota sit luna in centesimo anno hinc a presente quolibet die, multiplica XI annuas centies, fiunt MC. Adde epactam illis diei presentis, a quo incipias numerare. Adde regulares u, hoc est u saltus, qui ideo regulares dicuntur: mitte simul, et  quotquot fuerint, partire omnia per XXX; quot remanserint, ita erit etas lune in centesimo anno.



Quot punctis luna luceat.

Si uis scire quot punctis uel horis luceat luna, primum considera utrum in augmento sit, an in detrimento. Et si quidem in augmento est, multiplica etatem eius per Iu. uerbi gratia, si decima est, multiplica per Iu, fiunt XL. Tot punctis lucet luna 10, id est, uIII horas. Item, si uis scire quot non luceat, uide quot sunt a X usque ad Xu; sine dubio quinque: multiplica quater quinque, fiunt XX puncti, qui faciunt horas quatuor, tot horis enim lucet luna decima. Item, si uis scire post plenilunium quot horis luceat luna uigesima, uide quot sunt a XX usque XXX; sine dubio X. Multiplica quater, fiunt XL puncti, qui faciunt octo horas. Deinde, si uis scire quot non luceat, uide quot sunt a Xu usque XX; sine dubio u. Multiplica quater, fiunt XX puncti, qui faciunt horas quatuor: tot horis non lucet luna 20. Sic deinceps  usque ad finem. Tricesima autem luna nichil lucet, quia in coitu est opposita soli, et illud tempus interlunium dicitur.



In quo signo uel parte signi, sol uel luna uersentur.

Si uis nosse in quo signo uel in qua parte signi sol et luna uersentur, hoc argumentum assume: in primis perquire ubi sit accensio lune. Lune accensio sic erit: in illo mense ubi XXX erit, ipsa erit accensio eiusdem mensis, et qui uigesimam octauam lunationem habet, similiter erit eiusdem mensis accensio, et in ipsa die erunt simul sol et luna; deinde computa etatem lune, qualis fuerit, et multiplica XII, quia quotidie duodecim partes elongatur a sole; ipsum autem numerum partire per triginta, et memento quot uicibus triginta habueris, tot signa plena habebis, quia unumquodque signum triginta partes habet. Hoc tamen scire debes, ut primum signum, in quo luna accensa fuerit, restaurari facias de ipso numero, quem in multiplicatione habueris.



Quot partibus distet luna a sole.


Si nosse desideras quot partibus distat luna a sole, multiplica etatem eius, quotacunque fuerit, quater, et numerum qui exinde fuerit iterum multiplica ter; et quot inueneris, tot partibus distat luna a sole. uerbi gratia, si decimam requiris, sic facies: quater deni, XL; ter quadrageni, CXX. Tot partibus luna decima distat a sole, id est, in tali parte celi moratur luna, ad quam uenturus est sol post dies CXX. Partes enim signorum nichil aliud dicimus, nisi quantum sol singulis diebus ex uno quoque peragrat. Rursum si per idem argumentum inuenire cupis in quo sit signo, primo considera in quo sit sol, et in quota parte eius, id est, quot dies ibidem exactor habeat, et quot remanent usque XXX; tot enim diebus sol in unoquoque moratur signo. Quot ergo de triginta remanserint, tot de supradicto numero sumens, da huic signo ad perficiendum. De ceteris uero qui ex eodem numero remanserint, singulis sequentibus  signis XXX dato, usquequo XXX non habeas, in quo signo XXX defuerint, ibi lunam inesse noueris. Et ut manifestius hoc quod dicimus possit intelligi, exempli causa unum diem ponamus. Presenti anno in Kal. Augusti, luna est 15. Multiplica quater, fiunt centum: hos multiplica ter, fiunt trecenti. Tot partibus hoc anno Kal. August. luna distat a sole. Sol autem in Leone est in decima quinta parte eius, quia Xu Kalen. introiuit: ad hunc restant dies Xu; hos Xu sume ex illis trecentis, et da Leoni ad perficiendum signum, et remanent ducenti octoginta quinque: ex his iterum da sequenti signo, id est uirgini, XXX; et Libre, et Scorpioni, et Sagittario, et Capricorno, et Aquario, et Piscibus, et Arieti, et Tauro, singulis XXX. Qui simul collecti, fiunt CCLXX. Remanent Xu. In 15 parte geminorum moratur eo die luna. Luna Zodiacum tredecies in XII suis conficit mensibus. Hoc autem argumentum cum glossis inuenies cap.  17. Luna quotidie quatuor punctis siue crescens, a sole longius abit. Quod si es signorum nescius, hec autem tria argumenta lege, et differentias illarum diligenter inquire.



Que sint epacte uel regulares solis et lune.

Dum audis epactas lune, etatem lune per singulos annos intellige in duodecimo Kalend. Aprilium die. Dum audis epactas solis, hoc est, concurrentes septimane dies, intellige quota feria per singulos annos nonus Kalend. April. dies perueniet. Dum audis regulares secundum lunam, intellige etates lunares singulorum mensium, in eo duntaxat anno, quo trigesima luna in XI Kalend. April. die inuenitur, ipse est etenim primus decennouenalis circuli annus. Dum audis regulares secundum solem, intellige singulorum mensium Kalendas quota feria perueniant, eo scilicet anno quo concurrentes sunt septem, id est, quo nonus Kalend. April. dies est Sabbatum. Dies quoque Kal. date uocantur Kalende,  quomodo in eis antiquitus dabantur, id est, prouidebantur quot dies superessent ad nonas. Hinc usque hodie in usu retentum, quot datarum dies, id est, quot dies a Kalendis de mense transierunt, uel quot dies usque ad Kal. futuri mensis supersunt. Lege in lib. II de temporibus, cap. 13, ibique de Kalendis et Nonis ac Idibus plura inuenies.



De epactis in Kalendis mensium.

Si uis scire epactas in Kalend. duodecim mensium, scias quot regulares habet unusquisque mensis, incipiens a Septembri, quia ille est principium anni, et principium mensium apud Aegyptios, et in principio Septembris mutant Aegyptii epactas, et illas epactas primas quas Aegyptii habent in principio cycli, in Kalend. duodecim mensium nos regulares habemus. uerbi gratia, September u, October u, et reliqua, usque, Augustus XIu. His ergo regularibus additis epactis, quecunque fuerint in XI Kal. April. quolibet anno, inuenies epactas in Kal. XII mensium.



Argumentum regularium ad feriam in Kalend. mensium inueniendam cum epactis solis, id est, concurrentibus secundum Romanos. [1Kb]


Ianuarius [2], Februarius [5], Martius [5], Aprilis [1], Maius [3], Iunius [6], Iulius [1], Augustus [4], September [7], October [2], Nouember [5], December [7].



Secundum Aegyptios. [1Kb]

Martius [5], Aprilis [1], Maius [3], Iunius [6], Iulius [1], Augustus [4], September [7], October [2], Nouember [5], December [7], Ianuarius [3], Februarius [6].



Epacte solis, id est, concurrentes.

B 1 2 3 4 B 6 7 1 2 B 4 5 6 7  B 2 3 4 5 B 7 1 2 3 B 5 6 7 1 B 3 4 5 6.

Qui uidelicet regulares iuxta utrosque, id est, secundum Romanos et secundum Aegyptios, hoc specialiter indicant, quota sit feria in Kalendis eo anno quo uII concurrentes adscripti sunt dies. Ceteris uero annis addes concurrentes quotquot in presenti fuerint annotati, ad regulares mensium singulorum, et ita diem Kalendarum sine errore reperies.



Ad lunam in Kalendis mensium inueniendam, cum epactis lune secundum Romanos et Aegyptios. [1Kb]

Ianuarius [9], Februarius [10], Martius [9], Aprilis [10], Maius [11], Iunius [12], Iulius [13], Augustus [14], September [15], October [16], Nouember [17], December [18].



Ad inueniendam lunam, secundum nostrum numerum. [1Kb]


September [5], October [5], Nouember [7], December [7], Ianuarius [9], Februarius [10], Martius [9], Aprilis [10], Maius [11], Iunius [12], Iulius [13], Augustus [14].



Epacte. [1Kb]

Nulle, 11 22 3 14 25 6 17 28 9 20 1 12 23 4 15 26 7 18.

Primo, decennouenalis circuli anno, in quo nulle sunt epacte, sic inuenies lunam per Kalendas quasque; ceteris uero annis adde epactas, et sic quota sit luna per Kalendas quasque reperies. Cur autem octauo, et undecimo, et decimo octauo anno cycli decennouenalis hoc argumentum stabilitatem sui tenoris in quibusdam Kalendis non seruet, in libro  De temporibus II, cap. 20, pleniter inueniri potest.



Unde procedant regulares ad feriam inueniendam.

Si uis scire unde procedunt regulares, qui secundum solem numerantur, id est, Martii u; quot menses sunt in anno unde regulares requiris, tot numerum in calculo numerabis: id est, CCCLXu. Hos partire per XII, XXX duodecies fiunt CCCLX, remanent u, hoc est, Mart. u. Martius habet dies 31. Adde suos regulares u, quos inuenisti, fiunt XXXuI. Hos partire per uII: quinquies uII, XXXu, et remanet I, April. I. Aprilis habet dies XXX. Adde regularem unum, quem inuenisti, fiunt XXXI. Partire per septem, quater uII, XXuIII. Remanent III. Maius III. Sic fac de ceteris usque in finem, attende diligenter et tibi non fallit.



Unde procedant regulares ad lunam.

Si uis scire unde procedunt regulares ad lunam, tene dies CCCLXu, partire per XXX; decies XXX fiunt  CCC, et bis XXX, LX, remanent u. Septemb. u. September habet dies XXX, Adde regulares u, quos inuenisti, fiunt XXXu. Absque XXX, remanent u. Octob. u. October habet dies XXXI. Adde regulares u, quos inuenisti, fiunt XXXuI. Absque XXIX, remanent uII. Nouember uII. Nouember habet dies XXX. Adde regulares uII, quos inuenisti, fiunt XXXuII. Absque XXX, remanent uII. December uII. Hoc tantum memor esto, ut una uice XXX, alia XXIX recidas, propter accensiones et exstinctiones lune, que sic fiunt.



De pronuntiatione dierum anni secundum uictorium, ad singularem Nonarum, Iduum, Kalendarum feriam inueniendam.
[Table: 1Kb]


Item de eodem secundum Dionysium.
[Table: 1Kb]


De pronuntiatione, que est secundum uictorium.


Si uis scire quare dicitur Februarius in Kal. XXXII, et quare non ad unum mensem incipiunt iste lectiones, cum ambe pertinent ad feriam: quia illam primam terminauit uictorius Aquitanus, istam Dionysius Grecus. Ille numerat dies anni, iste numerat dies mensis. Dionysius numerat quantos dies preteritos habet de mense, uictorius de anno: propter hoc dicitur Februarius in Kalend. XXXII, quia Ianuarius habet XXXI. Adde Kal., fiunt XXXII: et propter hoc cepit a Ianuario computare, quia ipse est ianua anni, et ille numerat dies anni; et iste Dionysius incipit a Martio, quia ipse est primus mensis, sicut dixit Dominus: Mensis iste primus erit in mensibus anni; et ideo numerat dies mensis. uictorius numerat Febr. in Non. XXXuI. Ille habet Iu dies in Nonis; adde super XXXII, fiunt XXXuI. In Idibus XLIu. Octo dies habet in Idibus; adde super XXXuI, fiunt XLIu. Martius in Kal. LX, quia quindecim dies habet  post Idus. Adde Kal. Mart., fiunt XuI. Adde XuI, XLIu, fiunt LX. In Non. LXuI, quia uI Nonas habet. Sic semper numera per totos, et non fallit. In finem dicit: Ianuarius in Kal. CCCLXuI, quia annus solaris habet dies CCCLXu. Adde Kal., fiunt CCCLXuI. In Non. u, quia iam finiti sunt dies anni, in Idus; XIII.



De pronuntiatione que est secundum Dionysium.

Si uis scire quare dicitur Martius in Kal. XXIX. Quia retro Martio Februarius est. Ipse habet dies XXuIII; adde Kal. Mart., fiunt XXIX. In Non. uII, quia sex Nonas habet; adde Kalendas, fiunt uII. In Idus Xu, quia omnes menses octo Idus habent. Adde uII, quos habuisti in Non., fiunt Xu. Adde XuII, quos habet Martius super Nonas et Idus, fiunt XXXII. Dicitur Aprilis in Kalend. XXXII, quia Martius habet XXXI dies; adde Kalend., fiunt XXXII. In Non. u, quia quatuor Nonas habet. In Idus, XIII; adde u, quos habuisti in Nonis super uIII Idus, fiunt XIII. Adde XuIII supra XXIII, fiunt  XXXI. Dicitur Maius in Kal. XXXI. Sic fac per singulos menses. Hoc tantum caue, ut Kalendas semper ad mensem qui retro est, et ad Nonas, que antea sunt, adiunge; et si quis ignarus est, teneat memoriter. Ianuarius, Augustus et December, quatuor Nonas habent: ibi potes pleniter discere.



De partitione septenarii numeri ad feriam inueniendam per dies anni.

Septies uiceni
Septies asse 	Septem
Septies dipondio 	Decusquartus
Septies terni 	uies asse
Septies quaterni 	uies octus
Septies quini 	Tries quinquis
Septies seni 	Quadres bini
Septies septem 	Quadres nonus
Septies octoni 	Quinques sexis
Septies noueni 	Sexes tresis
Septies deni 	Septes

Cenquadres
Septies triceni 	Ducendecus
Septies quadrigeni 	Ducenoctes
Septies quinquageni. 	Tricenquinques.


Semel septem 	7
Bis 	14
Ter 	21
Quater 	28
Quinquies 	35
Sexies 	42
Septies 	49
Octies 	56
Nouies 	63
Decies 	70
uicies 	140
Tricies 	210
Quadragies 	280
Quinquagies 	350




De partitione quinquagenarii nouenarii ad lunam inueniendam.

Quinquagies nouies asse 	59
Quinquagies nouies dipondio 	118
Quinquagies nouies terni 	177
Quinquagies nouies quaterni 	236
Quinquagies nouies quini 	295
Quinquagies nouies seni 	354




Idem de eodem.

Si uis scire quare dicitur semel LIX, attende ad calculum, et inuenies ibi. Ad lunam inueniendam pertinet ista electio, quia luna una uice ascendit XXX, alia XXIX. Mitte insimul, fiunt LIX. Et quare non amplius scripsit de illo calculo in isto loco nisi sexies LIX? Quia sexies LIX fiunt 354, qui sunt dies lune: propter hoc non ascendit ultra in calculum.



Unde dicatur terminus.

Terminus autem dictus est  quod  lapis ipse a tribus pedibus aliquid minus habet.



Paschalium terminorum decimam quartam lunam ostendentium.

Septimo Iduum Aprilis.Quaterne Kalende quinque coniiciunt.
Nonis Aprilis. 	
None Aprilis norunt quinos. 	5
Octauo Kalendas Aprilis. 	
Octone Kalende assim depromunt. 	1
Idibus Aprilis. 	
Idus Aprilis, etiam sexis. 	8
Quarto Nonarum Aprilis. 	
None quaterne, namque dipondio. 	2
Undecimo Kalendas Aprilis. 	
Item undene ambiunt quinos. 	5
Quarto Iduum Aprilis. 	
Quatuor Idus capiunt ternos. 	3
Tertio Kalendas Aprilis. 	
Terne Kalende titulant senos. 	6
Decimo quarto Kalendas Maii. 	
Quatuordene cubant in quadris. 	4

Septene Idus septem eligunt. 	7
Sexto Kalendas Aprilis. 	
Sene Calende sortiuntur ternos. 	3
Decimo septimo Kalendas Maii. 	
Dene septene donantur assim. 	1
Secundo Nonarum Aprilis. 	
Pridie Nonarum porro quaternis. 	4
Nono Kalendarum Aprilis. 	
Nouene Kalende notantur septenis. 	7
Secundo Iduum Aprilis. 	
Pridie Idus panditur quinis. 	5
Kalendis Aprilis. 	
Kalendas Aprilis unus exprimit. 	1
Duodecimo Kalendarum Aprilis. 	
Duodene namque docte quaternis. 	4
Quinto Iduum Aprilis. 	
Speciem quintam speramus duobus. 	2
Quarto Kalendas Aprilis. 	

5
Decimo quinto Kalendas Maii. 	
Quindene constant tribus adeptis. 	3

His ergo regularibus, quos cum terminis paschalibus pronuntiasti, adde concurrentes cuiuslibet anni, totamque summam in septem distribue: quod remanserit, ipse est septimane dies, qua decimam quartam lunam reperies.



De regularibus cycli decennouenalis per terminum paschalem.

Si uis inuenire principalitatis originem regularium in cyclo decennouenali, quod est: None Aprilis norunt quinos, octone Kalende assim depromunt, Idus Aprilis etiam sexis, et ita usque in finem, sume Kal. April. semper in prima feria, et in qua feria predictum numerum Kalendarum reperies, tot regulares erunt. uerbi gratia, sume Kal. April. in prima feria, et inuenies Nonas Aprilis in quinta feria: qua inuenta,  pronuntia: None Aprilis norunt quinos. Et in alio anno similiter fac, et inuenies uIII Kal. Aprilis in prima feria; qua reperta, dic: Octone Kalende assim depromunt. Et sic facies per singulos annos cycli decennouenalis, et inuenies absque ambiguitatis errore numerum regularem: cum quibus adde numerum concurrentium eiusdem anni, de quo inquiris, et inuenies feriam in qua decima quarta luna termini paschalis incurrit. Et hoc obserua, ut quoties ipse terminus ante Kal. April. euenit, uidelicet uIII Kal., uel XI Kal. Aprilis, retro computandum est per feriam et per Kalendas taliter: Kal. April. in prima feria, II Kal. in 7 feria, III Kal. in 6 feria, Iu Kal. in 5 feria; et sic deinceps usque ad terminum. Quando uero post Kal. Aprilis, uidelicet Nonis Aprilis, uel quarto Non., recto ordine ad terminum ueniendum est.



A quo sint inuenti idem termini.

Legimus in epistolis Grecorum, quod post passionem  apostolorum sanctus Bachumius abbas in Aegypto cum monachis suis in oratione a Domino rogauit ut ostenderet ei quomodo Pascha deberet celebrare; et misit Dominus per angelum suum ad prefatum sanctum Bachumium cyclum decennouenalem, hoc modo: None Aprilis norunt quinos, octone Kalende assim depromunt, etc. A diuersis autem calculatoribus diuersis modis termini paschales inueniuntur, quorum calculationem non est necesse hic patefacere; sed tantum lege in quaternione domini Ulperici, cap. 30, 32, 33, 34 et 35, ibique de omnibus terminis quidquid necesse est multipliciter inuenies.



Item.

Sic legitur in epistola quam beatus Cyrillus ad Leonem papam scripsit: »Indicabo enim uobis quid Bachumius, monachus insignis, factis apostolice gratie egregius, fundatorque Aegypti cenobiorum, qui edidit et monasterium quod lingua Aegyptia uocatur  Panum, littera angelo dictante perceperat, ut non errorem incurreret in solemnitatis Paschalis ratione, sciretque lunam primi mensis in anno communi, et embolismi.«



De regularibus, qui dicuntur maiores, ad decimam quartam lunam primi mensis inueniendam.

Martius habet regulares maiores XXXuI, Aprilis XXXu, ad decimam quartam lunam inueniendam. Si ergo uis scire terminum Paschalem in Martio aut Aprili, subtrahe de ipsis regularibus, in quo mense e duobus computare uolueris epactam que eodem anno currit; et si plus quam XXX de ipsis regularibus remanserint, tolle XXX, et quanti superfuerint, totidem dies infra ipsum mensem habebis terminum Paschalem. Si unus remanserit, prima die mensis erit terminus; si quindecim, decimo quinto die; si triginta, tricesimo die erit terminus Paschalis, id est, decima quarta luna.



De regularibus qui dicuntur minores ad feriam ipsius lune inueniendam.


Martius habet regulares minores Iu, Aprilis uII, ad feriam decime quarte lune inueniendam. Si ergo uis subito scire in quota feria terminus paschalis, seu quadragesimalis, uel rogationalis euenerit, tene illos dies qui post deductam epactam de ipsis regularibus maioribus remanserint: adde concurrentes presentis anni, adde semper in Martio regulares quatuor, et in Aprili septem, comprehende in unum, et ipsos partire per septem; quot remanserint, talis est feria in qua terminus paschalis, id est, luna decima quarta occurrerit, seu quadragesimalis, uel rogationalis, id est, luna secunda, siue uigesima. Memor esto quota luna in Kal. Ian. eodem anno fuerit, tot dies tolle de Martio a fine retrorsum; et ubi dies euenerit, ibi erit natiuitas lune primi mensis. Hoc fac omnibus annis, exceptis tribus embolismis, id est, nouissimo ogdoadis, et primo atque nouissimo endecadis. In nouissimo  embolismo ogdoadis, initium primi mensis, id est, prima luna inuenitur in Nonis Aprilis. In primo embolismo endecadis, quarto Nonarum April. inuenitur luna prima primi mensis. In ultimo uero embolismo endecadis, secundo Nonarum Aprilis initium primi mensis inuenitur. Hec obseruatio nunquam fallit. Reliquis annis semper in Martio fac ordinem quem diximus, exceptis his tribus etatibus, in Kal. Ian., luna 26, 29 et 27. Inuenta igitur prima luna primi mensis, adde ei tredecim dies, et sic lunam decimam quartam paschalis termini inuenies.



Argumentum dati exempli de annis Incarnationis Domini 776, et 936, uel 937, quomodo inueniatur decima quarta luna primi mensis, et feria ipsius lune cum antedictis regularibus.

Martius habet regulares maiores XXXuI et minores Iu. Aprilis habet regulares maiores XXXu et minores uII.

 Primo anno circuli decennouenalis 30 est luna, in undecimo Kal. April., eodemque anno, luna 14, quinto die Kal. April., id est, Nonis April. Iunge u ad XXX, et sume pro regularibus mensis Aprilis, eo anno quo decima quarta luna in mensem Aprilem incurrit. Eo uero anno quo in mensem Martium 14 luna incurrit, trade Martio regulares XXXuI. Ex epactis utique facillime agnoscis utrum in Martium an Aprilem decima quarta luna eueniat. Si enim plus Xu, aut minus u epactis habes, Aprili decima quarta luna computatur. Si uero plus u et minus Xu epactis habes, Martio 14 luna imputatur. Tene ergo regulares XXXu in Aprili, et subtrahe epactas semper eiusdem anni, et quod remanserit, ipsa est dies 14 lune: ut puta 3 anno circuli decennouenalis XXII erunt epacte. Tolle XXII de XXXu, remanent XIII. Tertia decima die mensis Aprilis, id est, Idus Aprilis, 14 luna occurrit. Si uero feriam queras 14 lune, adde concurrentes anni illius numero qui relictus est, utputa istis XIII qui in presenti sunt, in Aprili quoque  uII regulares. Hec omnia collige, et post per septenarium diuide, et quod remanserit, ipsa est feria 14 lune; et sic facillime ad diem Dominicum peruenies. Mense autem Martio tene regulares XXXuI; subtrahe epactas anni illius: uerbi gratia, secundo anno circuli decennouenalis XI; restant XXu. uicesima quinta die mensis eiusdem 14 luna aderit, id est, uIII Kal. Aprilis. Si uero feriam eiusdem diei requiras, adde numero prescripto concurrentes anni illius, et regulares Iu in mense Martio. Hisque in unum collectis, partitoque per septenarium, quod remanserit, ipse est dies lune 14. Si nichil remanserit, 7 feria est. Igitur si, detractis epactis, XXX remanent, tamen quodcunque superest, ipse est dies mensis, in quo decimam quartam lunam reperies, ut eo anno quo Iu epacte fiunt, absume Iu de XXXu, et remanent XXXI; tolle XXX, remanet I. Prima die mensis 14 luna occurrit, id est, Kalende Aprilis. Si uero, deductis epactis, XXX tantum remanent, XXX die mensis 14  luna euenit. Quod semel inter XIX accidit annos, scilicet quando uI epacte ascribuntur, et III Kal. April. 14 luna euenit. Et ut te exemplis ad inueniendam feriam instruem, quando 14 luna occurrat, ut puta anno presenti Dominice Incarnationis 776, sume epactas huius anni, XXuI detractis de XXXu regularibus, remanent IX. Et ecce nono die mensis decima quarta luna erit, id est, u Idus April. Iunge etiam concurrentes anni presentis, id est, unum ad IX, et fiunt X. His adde uII et fiunt XuII; hos partire per uII: bis uII, XIu, et remanent III. Tertia feria erit luna 14, quarta 15, sexta 17, septima 18, prima 19, que est dies Pasche. Quinto Idus, 14 luna, quarto Idus 15, tertio Idus 16, secundo Idus 17, Idus 18, XuIII Kal. Maii 19.

Secundo anno post hunc uII, quia plus quinque sunt, et minus 15. Ad Martium pertinet 14 luna, quam sic requires. Sume regulas Martii mensis XXXuI. Detrahe ab eis uII, et remanent 29. uicesima nona die Martii mensis, id est, Iu Kal. April., 14 luna tibi  occurrit. Ad inueniendam feriam sume easdem XXIX, et adde eis concurrentes illius anni, id est, duos fiunt XXXI. His quoque adiice regulares Iu, et erit omnis summa XXXu. Partire per uII et 7, quinquies enim septem XXXu, et nichil remanet: quia septima feria erit luna 14, quarto Kal. April., et 15 tertio Kal. Aprilis, ipse est dies Dominicus Pasche. Etiam sic per singulos circuli decennouenalis annos, semper his regularibus et hac ratione annuis epactarum detractis diebus, decimam quartam sine errore reperies lunam. Et illis regularibus concurrente numero prescripto iunctis, feriam quoque decime quarte lune sine scrupulo inuestigabis; et sic computatis feriis que supersint septimane illius, lune quoque etatem crescentis singulis appone diebus, et tunc simul locum lune et etatem eius citissime inuenies.



De anno ab Incarnatione Domini 936.

Quarto Idus Aprilis terminus Paschalis. D. Unde hoc patet? M. Aprilis habet XXXu regulares ad decimam  quartam lunam inquirendam, et epacte sunt hoc anno 25. Sublatis 25 de 35, restant 10. Decima die infra mensem Aprilem terminus Paschalis, id est, luna 14. D. In quota feria? M. Aprilis habet regulares uII ad feriam decime quarte lune inueniendam. Si ergo cum ipsis decem ipsos uidelicet qui post deductas epactas remanserunt, insuper etiam concurrentes istius anni, que sunt u, annectimus, fiunt simul XXII. Posthabitis XXI, remanet I. Decima ergo die infra mensem Aprilem, que est Iu Idus ipsius, feria prima terminus paschal.


Xu Kal. Maii, Pascha, luna 21.

Kalend. April., uI Idus, u idus, Iu Idus, terminus paschalis 1, luna 14.


XuI Kal. Martii, Septuagesima, luna 18. Propter bissextum.

4 Kal. Feb., Non., uIII Id., 7 Id., terminus 70, luna 11.


XI Nonarum Martii, Quadragesima, luna 9.

 XI Kal. Martii, u Kal., Iu Kal., III Kal., terminus 40, luna secunda.


XI Kal. Iunii, Rogationes, luna 27.

II Nonas Maii, III Idus, II Idus, Idus, terminus Rogationum, luna 20.


Iu Nonarum Iunii, Pentecostes, luna 11.

XIII Kalend. Iunii, uI Kal., u Kal., Iu Kal., terminus Pentecostes, luna 4.



De anno ab Incarnatione Domini 937.

D. In quo mense, uel in quo Kalendarum die erit terminus paschalis hoc anno? M. Martius habet regulares XXXuI ad decimam quartam lunam inuestigandam, et epacte sunt hoc anno sex. Abiectis ergo sex epactis de XXXuI regulis, remanent XXX. Tricesimo die infra mensem Martium, quod est in Kal. April., terminus paschalis, id est, luna 14. D. In quota feria? M. Martius habet regulares Iu ad feriam decime quarte lune inueniendam. Si autem cum ipsis  illos XXX qui post expensas epactas remanserunt, et insuper sex concurrentes, que isto concurrunt anno, admittimus, XL statim componimus. Quinquies uII, XXXu, et remanent u, qui feriam quam queritis designant: quam etiam facilius citiusque inuenire sic possumus. Huius termini regulares sunt uI, et presentis anni concurrentes similiter uI, qui sunt simul XII. Depositis uII, restant u, qui predictam feriam notificant.


Iu Nonarum April., Pascha, luna 17.

Kal. April., II Kal., III Kal., terminus pasch., luna 14.


Iu Kalend. Febr., Septuagesima, luna 13.

u Kal. Febr., uI Kal., uII Kal., terminus 70, luna 10.


XI Kal. Martii, Quadragesima, luna 5.

XII Kal. Mart., XIII Kal., XIu Kal., terminus 40, luna 2.


None Maii, Rogationes, luna 25.

II Nonarum Maii, III Non., Iu Non., terminus Rogationum, luna uigesima.


 XII Kal. Iunii, Pentecostes, luna 7.

XIII Kalend. Iunii, XIu Kal., Xu Kal., terminus Pentecostes, luna quarta.



Unde procedant regulares maiores.

Si cognoscere cupis unde procedunt regulares maiores in mense Martio 36 et in Aprili 35, hoc argumento reperies. Martius habet dies 31, cui si quinque residuos Aegyptiorum dies addideris, erunt 36. Similiter si Aprili eosdem quinque adiunxeris, erunt 35. Hoc modo proueniunt in Martium regulares 36, et in Aprili 35, quibus utendum est inquisitione decime quarte lune Paschalis, ut inueniri possit, in qua feria, uel in Martio, uel in Aprili, occurrat.



Unde procedant regulares minores.

Si scire cupis unde oriuntur regulares minores in mense Martio 4 et in Aprili 7, sume dies anni a Kal. Ianuarii usque in Kal. Martii, id est dies 60, et per septimam diuide partem, hoc est, octies septem,  fiunt 56; remanent quatuor: nempe 4 sunt regulares in mense Martio. Si uero in mense Aprili similiter reperire uis, hoc argumento reperies. Sunt enim dies anni in Kal. Aprilis 91; hos deinde per 7; decies 7, 70: remanent 21. Diuide per 7; septies asse 7; septies bini 14: remanent 7, quos assumens tene pro regularibus in mense Aprili. Hoc autem fac per singulos annos, et regulares predictos, omni sublato ambiguitatis errore, reperies.



De Paschali et natiuitate decime quarte lune.

Statutum inuenimus in cyclo Romanorum, ut nec ante XI Kal. Aprilis, nec post uII Kal. Maii Pascha debeat fieri. Et nec ante XII Kal. Aprilis, nec post XIu Kal. Maii, decima quarta luna paschalis ullatenus inquiri. Similiter quadragesimalis, nec ante uII Idus Februarii, nec post Nonas Martii et Rogationum, nec ante uII Kal. Maii, post X Kal. Iunii et Pentecostes, nec ante uII Idus Maii, nec post uIII Idus Iunii fieri debet.

 Sancte etiam memorie Theophilus Alexandrinus episcopus, datis epistolis ad synodum apud Niceam ciuitatem Bithynie, ubi CCCXIX pontifices conuenerunt, seu ad Theodosium imperatorem, in quibus annuntians ut ab octauo Idus Martii usque in diem Nonarum April., diebus scilicet 29, qualiscunque luna nata fuerit, in quolibet medio spatio perhibet facere initium primi mensis 14 a XII Kal. Aprilis usque in 14 Kal. Maii, solerter inquiri, etiamsi die sabbatorum uenerit, consequente die Dominico, id est 16 luna, Pascha celebrare conscripsit. Et si die Dominico luna 14 eiusdem mensis euenerit, ipsa hebdomada transacta, ad alterum diem Dominicum luna 21 Pascha sine dubio conscripsit. Et hoc sancta synodus modis omnibus precauendum constituit, ut ante uernale equinoctium, quod est XII Kal. April. Pascha nullus inquirat; nec in illa lunatione que ante octauum Idus Mart. nata est, uel nonum April. in illa lunatione Pascha nullo modo celebretur. Hoc  autem omnibus modis admonemus, ne quis in primi mensis agnitione fallatur: inde enim maxime discrepande festiuitatis unice error exoritur, dum initium temporis ignoratur. Initium autem anni et materia bissexti, in 12 Kal. April. nunc in plenitudine mundi requirenda sunt.



Unde supra.

Si uis inuenire terminum paschalem, uide epactam ad ipsum terminum pasche respicientem; quem si minorem quam 15 inueneris, perfice ei eumdem 15 numerum, computando ab 15 Kal. Aprilis, et in quo Kalendario idem numerus completus fuerit, procul dubio ibi terminus erit. Quod autem 15 epactam inueneris, XI Kal. Aprilis habebis terminum paschalem. Si uero epacta maior fuerit quam 15, perfice ei numerum 45, computando similiter ab 12 Kal. Aprilis: et in quo Kalendario ipse numerus fuerit perfectus, ibi erit terminus. Quando autem nulla fuerit epacta, ab XI Kal. Aprilis semper computandum est, donec  15 numerus expleatur, uidelicet usque ad Nonas Aprilis.



Unde supra.

Si post aliquot a presenti annos, uerbi gratia post 100, Pascha scire uelis, epactas tantum et concurrentes solis dies inuenire sufficit. Partire centum per 19, et remanent 5. Illas ergo scito epactas centesimo quasi quinto futuras. Eodem modo centum per 28 diuidens, eas centesimo quas decimo quinto anno concurrente solis inuenies.



Unde supra.

Legimus in ueteri Testamento quia tribus argumentorum iudiciis Paschale tempus sit obseruare preceptum, ut post equinoctium, mense primo, ut 3 septimana, id est, a uespere decime quarte lune, quod est initium 15, usque ad uesperum, id est terminum 21 lune celebraretur. Quarta in eiusdem obseruatione regula est nobis a tempore Christi resurrectionis  imposita, ut equinoctio transcenso luna primi mensis 14 a uespere ortum facere uiderimus, non statim ad faciendum Pascha prosiliamus; sed Dominicum diem quo ipsum Pascha, id est, transitum de morte ad uitam, de corruptione ad incorruptionem, de pena ad gloriam resurgendo facere dignatus est.



Unde supra.

Christianorum Pascha ab XI Kal. April. usque uII Kal. Maii, quocunque Dominica die regulari uidelicet luna occurrit, secundum Pascha modis omnibus celebratur.



De mysterio 14 diei quo agnus immolatur.

Quartus decimus dies fidem Christi nobis demonstrat per decem precepta et quatuor Euangelia. Immolatio agni 14 die conuenit, quia Mesraim decimus quartus ab Adam, primus sanguinem idolis immolauit, usque ad diem uicesimum primum: id est, in figuris duarum legum, et illarum unitatis. Quarta  decima agnus immolabatur die, quando luna plena est, et nichil ei de lumine deest: quia Christus non immolatur, nisi in perfecto corde, et pleno lumine sine tenebris.



Ad inuenienaum locum 14 lune per 19 Annos.

Constat igitur quod primo anno cycli decemnouennalis, quando nulla epacta in capite ponitur, in Kal. Mart. luna 9, et in octauo Idus Martii 16, occurrit; hanc deduc 30, et incipe primam, et nonarum April. occurrit 14, qui est terminus primus decemnouennalis. Iterum eiusdem 16, quos anno priore in uIII Idus Martis habuisti, adde 11; occurrit eodem die 27. Hanc cum trigesima deduxeris, occurrit sequens 14 luna 8 Aprilis, qui est terminus secundus: sicque lunationibus singulis usque 19 annum, eodem die, 8 Idus scilicet, addendo semper 11 ad precedentem eiusdem diei lune etatem anni precedentis. Quotalibet infra trigesimam fuerit, deduc eam trigesimam,  et deduc sequentem usque 14. Et ubicunque 14 fuerit, ibi sine ulla ambiguitate terminus paschalis erit. Porro si eodem die 30 inciderit, quod tamen non nisi semel per 19 annos fit, deduc more solito sequentem, et ubi 14 occurrerit, ibi terminus erit. Prima uero cum uIII Idus Martis occurrerit, eadem procul dubio Paschalis erit. Et hoc certissime caue, ne prius natam lunam quam uIII Idus Martis Paschalem deputes: sed quotacunque eodem die occurrerit, aut tricesimam eodem die teneas, aut tricesimam deducas, et sequentem quolibet loco 14 occurrerit, Paschalem esse non dubites. Iste ordo, et hec ratio nunquam ex eo die quo in Niceno concilio statuta fuit, turbari ab ullo potuit aut poterit, sed potius ille concussus erit qui eam concutere uisus fuerit. Expleto igitur anno decimo nono, statu quoque eiusdem anni termino nouissimo, si iterum probare uolueris quod hec ratio ratione constet, et hec auctoritas digna auctoritate subsistat, adde eodem sepe  dicto die octauo Idus Martis precedentis lune etatis nonarum XI, ut prius scilicet propter saltum lune 12, et iterum occurret tibi luna in principio, eodem die 16, atque ita sequentia eodem quo prius ordine cuncta prouenient.



Quadragesimalium terminorum secundam lunam ostendentium.



uIII Kalend. Martii 5 regulares.

Octonas Martis cepit lex quinque librorum.

Iu Idus Februarii 1 regularis.

Ast Idus Februi, ternas Deus unus honorat.

uI Nonarum Martii 6 regulares.

Nonarum senas secum sex uasa tulerunt.

XI Kal. Martii 2 regulares.

Undenas Martis capiunt duo iusta Kalendas.

uI Idus Februarii 5 regulares.

Idibus in senis alacres stant quinque puelle.

III Kalendas Martii 3 regulares.

Terna Kalendarum tria munera signa reportant.

 XIu Kal. Martii 6 regulares.

Quatuor et dene sex excreuere diebus.

Nonis Martii 4 regulares.

Martius in nonis bis bina elementa creauit.

uI Kalendas Martii 7 regulares.

Sexta Kalendarum septem fert norma lucernas.

Idus Februarii 3 regulares.

Idibus in Februi sociatur trina potestas.

Iu Nonarum Martii 1 regularis.

Nonarum speciale gerit baptisma quaternas.

IX Kalendas Martii 4 regulares.

Bis bina cursus capimus uirtute nouenos.

Iu Idus Februarii 7 regulares.

Quaternas Idus septem coluere ministri.

Kalendas Martii 5 regulares.

Sensibus ex quinis Martis scrutare Kalendas.

Iu Kalendas Martii 1 regularis.

Una fides potuit duodenas ferre Kalendas.

Iu Idus Februarii 4 regulares.

 Septem Idus ornant paradisi quatuor amnes.

Iu Kalendas Martii 2 regulares.

Testamenta duo quartas dant ire Kalendas.

Xu Kalendas Martii 5 regulares.

Quindenas capiunt stolide uix quinque sorores.

II Nonarum Martii 3 regulares.

Pridie Nonarum posuit tria tempora secli.

In his ergo uersibus Idus cum audis, mense Februario eas esse scias; Kalendas uero et Nonas in ipsis cum legis, Martii mensis eas esse intelligas. Regulares uero eorumdem uersuum Nonis presentibus, sed statim a Martio incipientibus iunge concurrentibus.



De initio et luna Quadragesime et Pasche.

Si uis scire initium Quadragesime, hoc argumento utere: quot diebus post pridie Idus Aprilis habueris Pascha, tot diebus post Kalend. Martis habebis initium Quadragesime: et quot diebus ante II Idus Aprilis habueris Pascha, tot diebus ante Kal. Martis  habebis initium Quadragesime. Etsi in pridie Idus Aprilis habueris Pascha, in Kal. Martis habebis initium Quadragesime. Item, quot diebus ante Kal. Aprilis habueris Pascha, tot diebus ante XII Kal. Martis habebis initium Quadragesime; nisi forte eo anno bissextus sit; tunc uno die minus ante XII Kal. Martis inuenies.

Si luna 3 initium Quadragesime, 15 erit in Pascha; si 4 initium Quadragesime, 16 in Pascha; si 5 initium Quadragesime, 17 in Pascha; si 6 initium Quadragesime, 18 in Pascha; si 7 initium Quadragesime, 19 in Pascha; si 8 initium Quadragesime, 20 in Pascha; si 9 initium Quadragesime, 21 in Pascha. Omnis paschalis luna, cuiuscunque etatis sit, si detrahas ab ea 12, fiet tibi etas lune que sit in initio.

De Idibus Februarii usque in secundum Idus Martis dies sunt 34, et de undecimo Kalendas Aprilis usque in septimum Kal. Maii dies sunt 34. Sic inuestigatum est, quod nec ante sextum Idus Februarii, nec post  pridie Idus Martii initium Quadragesime alio modo nullatenus fieri potest, nisi tantum infra 34 dies. Et de Pascha inuestigatum est in concilio sanctorum Patrum, quod nec ante XI Kal. Aprilis, nec post uII Kal. Maii debeat fieri. Luna in termino Quadragesime non reperitur in termino Pasche 14. Sic regulatur Dominicus dies festi Paschalis ad decimam quartam lunam primi mensis; ita et initium Quadragesime regulatur, et obseruat secundam lunam mensis Martii. Quicunque enim Dominicus secutus fuerit decimam quartam lunam primi mensis, sine dubio Paschalis festi erit. Similiter de Quadragesima.



De certis terminis.

Terminus Paschalis requiritur a Kal. April. et ab ipso accipiunt ceteri ordinem. Et hoc obseruandum quia nunquam ante XII Kal. April. terminus Pasche, nec ipsa solemnitas celebratur, quia decretum est a sanctis Patribus catholicis, ut quandiu nox superat diem, non celebretur Pascha. At uero postquam  dies superare ceperit noctem, adueniente 14 luna agitur terminus, et subsequenti die Dominico statim solemnitas Pasche a cunctis fidelibus celebretur. In ipso termino omni tempore inuenitur luna 14.



De Septuagesima.

Terminum Septuagesime inuenire cupiens, uide primum quot diebus Paschalis terminus a Kal. Aprilis absit, siue retro, siue in ante: et computa totidem dies a u Kal. Febr. similiter uel in ante, uel retro: et terminum Septuagesime absque scrupulo reperies. Est autem terminus Septuagesime luna decima, que fit Februarii mensis, id est que in illo finiatur. Luna enim cuiusque mensis est que in illo finitur.

Terminum quadragesimalem a XII Kalend. Martis require: incipiens per omnia sic facito, sicut de Septuagesima diximus. Est autem luna 2 mensis Martis. Hoc autem in istis duobus terminis obseruabis, ut bissextili anno uno die tardius requirere incipias:  id est, Septuagesimam a Iu Kalend. Febr., Quadragesimam uero ab XI Kalend. Martis requirere incipiens, quod in aliis non facies terminis. Et de Septuagesimali quidem in omni bissextili anno hoc obseruabis. De Quadragesimali uero tunc tantum cum ipse terminus ante bissextum euenturus sit. Ceterum si post bissextum euenturus sit, et iam in bissexto sicut in aliis annis a XII Kal. requirere incipiens. In termino quoque Quadragesime bissextili anno solet euenire luna 11, quod ideo notaui, ne cum eueniret, turbaret calculatorem.

Terminus Rogationum requiritur a II Non. Maii, et computantur tot dies quot et in ceteris terminis. In ipso termino inuenitur luna uigesima.

 Terminus Pentecostes requiritur a XIII Kal. Iunii, et computantur similiter ibi totidem dies quot et in ceteris terminis, in ipso termino inuenitur luna 4. Omnes uero termini una eademque feria prouenient, et ut Pascha, et sic et iste cetere festiuitates in Dominicum diem protelabuntur: et sicut de Pascha diximus, sic de ceteris intellige, ut si in Dominicum diem terminus euenerit, in alteram Dominicam festiuitatem differas.



Unde supra.

Memento enim quod per 10 et 9 annos termini Septuagesime luna 10 Febr. mensis; Quadragesime uero luna 11 Martii; Pasche, luna 14 April.; Rogationum, luna 20 Maii; Pentecostes, luna 4 Iunii circumferentur, preter octauum uidelicet et decimum nonum annum, in quibus terminus Septuagesime luna 11 Martii, nec non etiam Quadragesime luna 2 embolismi mensis constat.



De sedibus terminorum.

 Post XuII Kal. Febr., ubi lunam decimam inueneris, ibi fac terminum septuagesimalem.

Post uIII Idus Februarii, ubi lunam secundam inueneris, ibi fac terminum Quadragesime.

Post XIII Kal. Aprilis, ubi lunam decimam quartam inueneris, ibi fac terminum Pasche.

Post uII Kal. Maii, ubi lunam uigesimam inueneris, ibi fac terminum Rogationum.

Post sextum Idus Maii, ubi lunam quartam inueneris, ibi fac terminum Pentecostes.



Quomodo termini sequentis anni per presentem inueniantur.

Terminum uniuscuiusque anni taliter facillime reperire uales: precedentis anni terminum in prima iunctura pollicis pone, deinde reliquas ipsius et ceterorum digitorum computando percurre: et quot tibi ad eamdem iuncturam repetitam occurrerit, absque dubio terminus erit. Hoc tantum precaue, ut ante XII Kal. Aprilis, nec post XIII Kal. Maii uelis  terminum celebrare.



Item de terminis.

Notandum quod Septuagesimalis terminus bissextili anno non obseruat loca terminorum qui in sequentibus describuntur, propter bissextum, et ob hoc in sequentem diem terminus ferendus est, ut concordiam cum termino paschali habeat in ipsa feria, in qua terminus paschalis eodem anno occurrit. uerbi gratia: terminus qui in presenti anno prescriptus est X Kal. Febr. translatus est in IX Kal. Febr. Similiter de termino quadragesimali intelligendum est, si tamen ante bissextum euenerit; bissextili anno, Februarii luna tricesima erit.



Argumentum descriptionis omnium terminorum singulis annis decemnouennalis cycli.
[Table: 4Kb]


Argumentum de clauibus terminorum.
 [Table: 1Kb]

Si quis per perscriptos regulares quolibet decemnouennalis cycli anno terminos omnes inuenire cupit, sumat semper Septuagesimalem a uII Idus Ianuarii; Quadragesimalem a u Kalend. Februar.; Paschalem a uI Idus Martii; Rogationum a XuII Kal. Maii; Pentecostes a III Kal. Maii; et ubi ipse numerus presenti anno annotatus terminabitur, ibi absque dubio terminum inueniet.



De Aduentu Domini.

Notum sit omnibus hominibus ut quicunque aduentum Domini diligenter uult celebrare, uideat ut  nec ante u Kalend. Decemb., nec post Nonas ipsius mensis transeat, sed in his septem diebus ubicunque dies Dominicus aduenerit, ibi sine dubio et absque ullo ambiguitatis errore, celebrare ualebit. Breuis enim lectio auidius legitur, citius intelligitur.



De annis ab initio mundi inueniendis, et per ipsos indict. cyclum solarem, bissextum, cyclum decemnouennalem, et lunarem.

Si uis scire quot sint anni ab origine mundi, multiplica quindecies 409, fiunt 6135; adde regulares 7, adde etiam indictionem anni presentis illis, ipsi sunt anni ab origine mundi. Post expletam indictionem, id est, post decimam quintam, non quindecies 4009, sicut modo, sed quindecies 410 multiplicare debes; et deinde post alios quindecim annos, non quindecies 410, sed quindecies 411. Et iterum post alios quindecim annos, non quindecies 411, sed quindecies 412.

Si de ipsis annis approbare uolueris quota sit indictio,  his adiice regulares 8, hos diuide per 15: quot remanserint, ipsa erit indictio. Si nichil remanserit, decima quinta erit. Ideo 8 regulares adiiciuntur, quia quando mundus factus est, quasi octo anni de cyclo indictionum remanserant, non quod ante mundi exordium, uel in ipso mundi primordio fuerit indictio, que nec postea fuit usque ad Romanorum tempus, sed quia in illo anno quo indictio primum inuenta incepit computari, annis ab initio mundi transacti per quindenam partem propter cyclum indictionum diuisis, quindenarii numero anni 7 deerant, quasi in primordio mundi 7 indictiones precessissent, et 8 remanerent. Et hoc non solum de cyclo indictionum, sed etiam de aliis solaribus uel lunaribus cyclis, per annos ab origine mundi secundum cuiuslibet cycli numerum diuisos inueniendis intelligendum est.



Ad cyclum solarem inueniendum.

 Si uis scire quotus sit circulus solaris, sume annos ab origine mundi quotquot fuerint, et adde cum his regulares 17, et diuide per 28; quod desuper fuerit, ipse est cyclus solaris. Si nichil remanserit, 28 erit.



Ad concurrentes inueniendos.

Si uis nosse quot sint concurrentes, tene annos ab origine mundi, et ad ipsos adde quartam partem; et quotquot fuerint, comprehende in unum; hos diuide per septem: quod tunc remanserit, ipse est concurrens. Si nichil remanserit, 7 erunt.



Ad bissextum inueniendum.

Si nosse desideras quotus sit annus post bissextum, sume annos ab origine mundi, hos diuide per 4; quot remanserint uerbi gratia: si unus, aut duo, uel tres, talis erit annus post bissextum; si nichil remanserit, bissextus erit.



Ad cyclum decemnouennalem inueniendum.


Si scire cupis quotus sit annus cycli decemnouennalis, sume supradictos annos, cum his adde regulares septem, hos partire per 19; quod remanserit, talis est cyclus decemnouennalis. Si nichil remanserit, decimus nonus erit.



Ad cyclum lune inueniendum.

Si scire cupis quotus sit cyclus lune, tene annos ut supra diximus; cum his adde regulares 4; hos diuide per 19: quod remanserit, ipse est cyclus lune; si nichil remanserit, decimus nonus erit.



Ad epactas inueniendas.

Si uis scire quota sit epacta, sume annos ab initio mundi, adde regulares 6, hos diuide per 19; quod uero remanserit, multiplica undecies; ipsos iterum diuide per 30; quod remanserit, ipsa erit epacta: si nichil remanserit, 30 erit, id est illa que in principio dicitur nulla.



De annis ab incarnatione Domini inueniendis, et per ipsos cetera que supra.


Si uis scire quot sint anni ab incarnatione Domini nostri Iesu, multiplica 62 quindecies, fiunt 930; adde regulares 12, adde indictionem eiusdem anni de quo computare uolueris; iunge simul, et quotquot fuerint, ipsi sunt anni ab incarnatione Domini nostri Iesu Christi. Hoc tantum memor esto sollicitus, ut succedentibus annis semper cum ad decimam quintam indictionem perueneris. uerbi gratia: si 62 quindecies in numero computabas, deinde 63 computare debes, id est, sequenti anno post 15 indictionem; post 15 annos, id est quando prima indictio iterum erit, non 62 quindecies, sicut modo, sed 63 multiplica. Et quando iterum prima fuerit, 64 multiplica, et cum rursus prima fuerit, 65 quindecies multiplica.



Ad indictionem inueniendam.

 Si scire cupis quota sit indictio, sume annos ab incarnatione Domini nostri Iesu Christi, cum his adde regulares 3, hos diuide per 15; quot remanserint, talis erit indictio; si nichil remanserit, 15 erit.



Ad cyclum solarem inueniendum.

Si uis nosse quotus annus sit solaris cycli, tene annos ab incarnatione Domini quotquot fuerint, cum his adde regulares 9, et quotquot fuerint, diuide per 28: quod remanserit, ipse est cyclus solaris; si nichil remanserit, 28 erit.



Item.

Si uis nosse quot sint in ordine cycli solaris, scias annos Domini quot fuerint, et ex ipsis subtrahe 8, quia tot anni restabant de eodem cyclo solari, quando Dominus incarnatus est, et quot remanent, diuide per 28; quot superfuerint, ipsi sunt anni in serie eiusdem cycli.



Ad concurrentes.

 Si concurrentes inuenire cupis, sume annos ab incarnatione Domini quotquot fuerint, his quartam partem semper adde, et insuper adde quatuor; hos diuide per 7: quot uero remanserint, ipsi sunt concurrentes. Si nichil remanserit, 7 erunt.



Ad bissextum.

Si cognoscere cupis quotus sit annus a bissexto, tene annos, quos supra diximus, nullo addito uel adempto. Hos diuide per 4; quot remanserint, talis erit annus post bissextum; si nichil remanserit, bissextus erit.



Ad cyclum decemnouennalem.

Si nosse uis quotus sit cyclus decemnouennalis, tene annos ab incarnatione Domini, et unum semper adiice. Hos partire per 10 et 9; quod remanserit, ipse est cyclus decemnouennalis: si nichil remanserit, 19 erit.



Ad cyclum lunarem.


Si uis cognoscere quotus sit cyclus lunaris, tene annos, ut supra diximus; ex his subtrahe duos, reliquos diuide per. 19; quod remanserit, ipse est cyclus lunaris: si nichil remanserit, 19 erit.



Ad epactas inueniendas.

Si uis scire quot sunt epacte, sume supradictos annos, hos diuide per 19; quod remanserit multiplica undecies, ipsos iterum diuide per 30; quod uero remanserit, ipsa erit epacta.



Per exempla de antedictis argumentis, per annos ab origine mundi.

Si uis scire quot sint anni ab origine mundi, multiplica quindecies 409, fiunt 6135; adde regulares 7, fiunt 6142; adde etiam indictionem anni presentis, que est secunda, fiunt 6144. Multiplica quindecies 409.---D. Quomodo? M. 400, 800, 1200, 1600, 2000, 4000, 6000. 9, 18, 27, 36, 45, 90, 135. Iunge  6135, adde regulares 7, fiunt 6142; adde indictionem secundam, fiunt 6144. Tot igitur sunt anni, secundum nostram computationem, ab initio mundi usque in presentem annum, qui est sine dubio ab incarnatione Domini noningentesimus quadragesimus quartus, iuxta cyclum Dionysii.



De indictione.

Hos 6144 diuide per 15; quot remanserint, ipsa erit indictio.---D. Quomodo? M. 15, 30, 60, 90, 120, 150, 180, 210, 240, 270, 300, 600, 900, 1200, 1500, 1800, 2100, 2400, 2700, 3000, 6000. Restant 152. Hos diuide per 15; 15, 30, 60, 90, 120, 150; remanent duo: secunda indictio est hoc anno.



Ad cyclum solarem inueniendum.

Hos diuide per 28; quod desuper fuerit, ipse est cyclus solaris.---D. Quomodo? M. 28, 56, 112, 224, 448, 896; 28, 56, 112, fiunt 1008; sexies mille 8, 6048; restant 113; hos adhuc diuide per 28; 28,  56, 112, remanet 1. Primus annus est in ordine cycli solaris hoc anno.



Ad concurrentes inueniendos.

Hos diuide per 7, quod tunc remanserit, ipse est concurrens.---D. Quomodo? M. Cum 6000 adde 1500, et cum 144 36, quia talis est quarta pars illorum, et erunt in summa 7680; hos diuide per 7. D.---Quomodo? M. Quinquagies 7, 350, 700, 1050; septies 1050, 7305; restant 330: hos adhuc diuide per 7; quadragies 7, 280, et adhuc restant 50; hos diuide per 7; septies 7, 49; remanet 1: primus concurrens est hoc anno.



Ad bissextum inueniendum.

Hos diuide per 4; quot remanserint, uerbi gratia, si unus, aut duo, uel tres, talis erit annus post bissextum.---D. Quomodo? M. 4, 8, 12, 16, 20, 40, 60, 80, 100; decies centum, mille; sexies mille, 6000, restant 144; hos adhuc diuide per quatuor:  quinquies quatuor, 20; quinquies 20, 100, et adhuc restant 44; hos diuide per 4: undecies 4, 44. Nunc autem nullus remanet, quia bissextus est hoc anno.



Ad decemnouennalem cyclum inueniendum.

Hos partire per 19, quod remanserit, cyclus est decemnouennalis.---D. Quomodo? M. 19, 38, 57, 76, 95, 114, 133, 152, 171, 190, 209, 228, 247, 266, 285, 304, 608, 912; 19, 38, 57, 76, 95, qui sunt simul 1007. Sexies 1007, 6042; restant 109; hos diuide adhuc per 10, et 9, 19, 38, 57, 76, 95, remanent 14: quartus decimus annus est in ordine cycli decemnouennalis hoc anno.



Ad lunarem cyclum.

Hos diuide per 19, quod remanserit, ipse est cyclus lune.---D. Quomodo? M. Diuide per 19, ut supra restant 106; hos adhuc diuide per 19; 19, 38,  57, 76, 95, remanent 11: undecimus annus est in ordine cycli lunaris hoc anno.



Ad epactam inueniendam.

Hos diuide per 19; quod uero remanserit, multiplica undecies: ipsos iterum diuide per triginta; quod remanserit, ipsa erit epacta.---D. Quomodo? M. Si autem totum istum numerum per 19 diuidis, ut supra, restant 108; hos adhuc diuide per 19: 19, 38, 57, 76, 95, restant 13; ipsos enim multiplica undecies.---D. Quomodo? M. Undecies 10, 110; undecies 3, 33; qui sunt simul 144; hos diuide per triginta; 30, 60, 90, 120, remanent 23, quia tot sunt epacte hoc anno.



De annis Domini et ceteris argumentis que supra.

Si uis scire quot sint anni ab incarnatione Domini, multiplica 62 sexies.---D. Quomodo? M. 60, 120, 180, 240, 300, 600, 900. Bis 15, 30; adde 12 regulares, fiunt 942; adde indictionem anni presentis,  que est secunda, fiunt 944: tot igitur sine dubio sunt anni ab incarnatione Domini iuxta cyclum Dionysii.



Ad indictionem.

Hos diuide per 15, quot remanserint, talis erit indictio.---D. Quomodo? M. 15, 30, 60, 90, 120, 150, 180, 210, 240, 270, 300, 600, 900; restant 47; hos adhuc diuide per 15: ter 15, 45; remanent duo: secunda indictio est hoc anno.



Ad cyclum solarem.

Et quotquot fuerint, diuide per 28; quod remanserit, ipse est cyclus solaris.---D. Quomodo? M. 28, 56, 112, 224, 448, 896, restant 57; hos adhuc diuide per 28; 28, 56; remanet unus. Primus annus est in ordine cycli solaris hoc anno.



Ad concurrentes.

Hos uero diuide per 7; quot remanserint, ipsi sunt concurrentes.---D. Quomodo? M. cum noningentis adde 225, et cum 44[.....], quia talis est quarta pars illorum,  et erunt in summa [.....]84; hos diuide per 7.---D. Quomodo? M. Quinquagies 7, 350, 700, 1050; restant 134; hos adhuc diuide per 7: decies septem 70, restant 64; hos diuide per septem: nonies septem 63; remanet 1: Primus siue prima concurrens est hoc anno.



Ad bissextum.

Hos diuide per quatuor; quot remanserint, talis erit annus post bissextum.---D. Quomodo? M. 4, 8, 12, 16, 20, 40, 60, 80, 100, 200, 300, 600, 900; restant 44; hos adhuc diuide per quatuor; undecies quatuor, 44; nunc autem nullus remanet, quia bissextus est hoc anno.



Ad decemnouennalem cyclum.

Hos partire per 19; quot remanserint, ipse est cyclus decemnouennalis.---D. Quomodo? M. 19, 38, 57, 76, 95, 114, 133, 152, 171, 190, 209, 228, 247, 266, 285, 304, 608, 912; restant 33; dimitte 19,  remanent 14: quartus decimus annus est in ordine cycli decemnouennalis hoc anno.



Ad cyclum lunarem.

Reliquos diuide per 19; quod remanserit, ipse est cyclus lunaris.---D. Quomodo? M. Diuide per 19, ut supra, restant 30; dimitte 19, remanent 11: undecimus annus est in ordine cycli lunaris hoc anno.



Ad epactam inueniendam.

Hos diuide per 19; quod remanserit, multiplica undecies; ipsos iterum diuide per 30: quod uero remanserit, ipsa est epacta.---D. Quomodo? M. Similiter ut supra. Dimitte 912, restant 32; ex his subtrahe 19, remanent 13; hos multiplica undecies.---D. Quomodo? M. Undecies decem 110, undecies tres 33; qui sunt simul 144; hos diuide per 30; 30, 60, 90 120, remanent 23, quia tot sunt epacte hoc anno.

 Per omnem quoque computum quem ducis, si ninil supra fuerit, scias eumdem esse completum. uerbi gratia: si numerum annorum Domini per 4 diuidis, et nichil restat, bissextus est. Si uero inditionem queris, et post decimam quintam, diuisionem nichil remanet, decimam quintam scias esse indictionem. Similiter de ceteris intellige argumentis.



Item cuiusdam quem probamus de antescriptis argumentis.

Si uis scire quot sunt anni ab incarnatione Domini, multiplica 76 quindecies, adde quatuor regulares, quia de illa indictione 11 anni precesserant, et quatuor adhuc restabant; adde insuper illius anni indictionem de quo computare uis, sicut hoc anno 8 uel illis fiunt simul 972, cum iuxta Dionysium 950 inueniantur hoc anno, sicut in cyclo ipsius apparet. Post expletam indictionem unum adiice.



Ad indictionem inueniendam.

Si uis scire quota sit indictio, sume supradictos  annos, et his adiice regulares 11, illos scilicet annos qui precesserunt ipsam incarnationem, et diuide per 15: quot remanserint, talis erit indictio.



Ad cyclum solarem inueniendum.

Si uis scire quotus sit annus solaris cycli, sume supradictos annos, et his adiice quindecim, quia tot anni de ipso cyclo precesserant, ac 13 restabant, et diuide per 28: quot remanserint, talis erit annus cycli solaris.



Ad concurrentes inueniendos.

Si uis scire quot sint concurrentes, supradictos annos sume, et prius duos ex his subtrahe propter bissextum, qui tunc in secundo exstitit anno: deinde cum reliquis omnibus quartam partem ipsorum adiice, ac deinde per septem diuide: quot remanserint, tot sunt concurrentes.



Ad bissextum.

 Si uis scire utrum bissextus, uel quotus ab eo sit annus, sume supradictos annos, atque ex his subtrahe duos, propter bissextum, qui tunc, ut supra dictum est, in secundo exstitit anno, reliquos uero diuide per quatuor: quot enim remanserunt, tot sunt anni post bissextum; si nichil remanserit, bissextus est.



Ad decemnouennalem cyclum inueniendum.

Si uis scire quotus sit annus cycli decemnouennalis, sume supradictos annos, et ex his subtrahe duos propter totidem annos qui adhuc de eodem cyclo restabant, ac deinde per 19 diuide: quot remanserint, talis erit annus cycli decemnouennalis; si nichil remanserit, 19 erit.



Ad lunarem cyclum.

Si uis scire quotus sit annus cycli lunaris, tene supradictos annos, et ex his subtrahe quinque, quia tot anni de eodem cyclo adhuc restabant, et diuide  per 19: quot remanserint, talis erit annus cycli lunaris.



Ad epactam inueniendam.

Si uis scire quot sint epacte, sume supradictos annos, et ex his subtrahe 3, ut ad secundum decemnouennalis cycli annum peruenire ualeas, ubi ipse epactarum cyclus incipit. Reliquos per 19 diuide; quod uero remanserit multiplica undecies, et si numerus ille infra 30 remanserit, epactas illius anni esse scias. Si ultra excreuerit, tolle 30, et reliquos pro epactis tene. Hec enim ille solus contemnat qui auctorem illorum iure reprehendere ualet.



De ordine indictionum.

Indictio dicitur ab indicendo. Cum enim Romani omnibus gentibus imperarent, omnibus tributa indixerunt que eis quinto semper anno pendebantur: sed primo quinquennio es, secundo argentum, tertio soluebatur aurum; quarto rursus a principio repetebatur,  id est ab ere: unde iunctis tribus quinquenniis, quindecim annorum indictiones singule institute. Et cautum est ut nullus liber, nullum principis edictum ratum haberetur quod indictio non preferret. Singulis autem quinquenniis peracto censu, mos erat urbem lustrare, id est circuire, quasi ob purgationem sui: unde et quinquennium lustrum dicitur, et lustrare, purgare sepissime dicimus.



Item.

Antiqua Romanorum industria comperimus indictiones ad cauendum errorem qui de temporibus forte oboriri poterat institutas. Cum enim, uerbi gratia, quilibet imperator medio anni tempore uita uel regno decederet, poterat euenire ut eumdem annum unus historicus eiusdem regis ascriberet temporibus, eo quod eius partem regnaret; alter uero historicus eumdem successori illius potius attitulandum putaret, eo quod et hic partem eius eque habent in regno. uerum ne per huiuscemodi dissonantiam error temporibus  inolesceret, statuerunt indictiones, quibus uterque scriptor, imo etiam uulgus, omnem temporum cursum facillime conseruaret; quas pro facilitate etiam calculandi quindecim esse uoluerunt.



Unde concurrentes.

Si uis scire unde concurrentes accipiunt exordium, sine dubio de ipsis septem diebus, per quos uoluitur mundus; quia ultra septem non transit numerus concurrentium, nec numerus septimane dierum.---D. Primus concurrens in capite unde accipit exordium? M. Annus solaris habet dies 365; hos diuide per 7: septies 52, 364, remanet 1: inde ponitur in capite primus concurrens. Et postea in secundo anno adde unum, in tertio duos, in quarto tres, et in anno quinto bissextili adde quinque. In hoc autem solertem curam adhibe ut per alios preparationis bissexti, sicut supra diximus, sic adiicias semper unum post unum, et anno bissextili duos adiicias, et caue ne ultra septem transeas, sed ad unum post septem  semper redeas; et sic per 28 lineas curras. Diligentius attende, et minime in hoc falleris.



De punctis, quadrante et bissexto.

Unus punctus, quarta pars hore, et facit 10 momenta; duo puncti, 20 momenta; tres, 30; quatuor, 40; et ista 40 momenta faciunt unam horam. Et 6 hore in uno anno faciunt quadrantem unum; et 4 quadrantes in 4 annis faciunt diem et noctem; et est ipsa dies que dicitur bissextus, qui legitur uI. Kal. Martii; uerbi gratia: Si hodie legitur uI Kal. Mart. et cras, uI Kal. Mart. Propterea dicitur bissextus, quia bis legitur uI Kal. Martii.



Item.

Bissextum non ob illum diem fieri, ut quidam putant, cum Iosue orabat solem stare, credendum est quia ille dies fuit, et preteriit. Sed ob hoc dicitur bissextus, quod in unoquoque mense punctus unus accrescat. Punctus uero unus quarta pars hore est.  Quatuor uero puncti in sole unam horam faciunt, duodecim uero puncti tres horas explicant. Ergo in quatuor annis terne hore, que sunt XII, unum diem artificialem faciunt, que additur Februario cum uI Kal. Martii habuerit, ut in crastino sic habeat. uerbi gratia: si hodie uI Kal. Martii additur ille dies, qui in quatuor annis expletus est, nichilominus et in crastino legitur sexto Kal. Mart. Et ideo bissextus dicitur, quia bis uI Kal. Martii habet Februarius. Ob hoc ergo bissextilem diem in mense Februario placuit intercalari Romanis, quia hic breuior ceteris, et extremus anni mensis erat.



Item.

Bissextus est per annos quatuor unus dies adiectus. Crescit enim per singulos annos quarta pars assis; at ubi quarto anno assem compleuerit, bissextilem annum facit. Dicitur enim bissextus, quia bis sexies ductus assem facit: quod est unus dies,  sicut et quadrantem propter quater ductum, quod est bissextus, quem super dierum cursum in annum sol facit. A sexto Nonas Martii usque in diem II Kal. Ian. in lune cursu bissextus apponitur, atque inde trahitur. Intercalares autem dies idcirco uocantur, quia interponuntur, ut ratio lune solisque eueniat. Calare enim ponere dicitur; intercalare, interponere.



Quis primus bissextum inuenit.

D. Quis primum bissextum inuenit? M. Iulius Cesar inuenit eum quadragesimo octauo anno ante natiuitatem Christi, et censuit nominandum.---D. Bissextus cur dicitur? M. Quia bis uI, uI antequam uenias ad Kal. Mart. duos dies significare uno nomine uelit, unum naturalem, et alterum artificialem.---D. Qua causa ponitur in diebus anni? M. Per singulos annos unum quadrantem, et cum impleti fuerint quatuor quadrantes, tunc diem plenum faciunt, qui bissextus uocatur. Collectus est per M, CCCLX dies, et est quasi aduena et peregrinus.---D. Quare bissextus  dicitur, et quid esset, si non fuisset bissextus? M. Propterea fit bissextus, quia non implet CCCLXu dies anno solari sine quadrante. Quadrans fit per totum annum, et menses singulos, et per dies et annos momenta colliguntur.---D. Quomodo colliguntur? Per unumquemque diem et noctem colliguntur due partes momenti. In tribus diebus colliguntur duo momenta, et ita in triginta diebus et noctibus colliguntur momenta uiginti; et sic per totum annum colliguntur momenta CCXL. Hoc sunt XXIu puncti, qui faciunt sex horas, id est, quadrans.



Quot bissextis unus accrescat annus.

In quatuor annis, unus dies; in octo, duo; in duodecim, tres; in sedecim, quatuor; in uiginti, quinque dies accrescunt; in uiginti octo, hebdomadam complent; in quadraginta annis, dies triginta; in CXX, unciam unius anni preparant; in CCCXL, duos menses ostendunt; in CCCCLXXX, quatuor menses esse probantur, que est tertia pars unius anni.  In DCCCCLX, bissem unius anni manifestum est. In M, CCCCLX annis annum integrum, id est, CCCLXu dies approbantur.



Que sit differentia inter decemnouennalem et lunarem cyclum.

Que sit differentia inter cyclum decemnouennalem et lunarem, legentibus scire conuenit. Scimus enim quod uterque cyclus in lunam currit, et uterque decem et nouem annos habet. Cyclus decemnouennalis a sancto Moyse diuinitus reuelatus est, iubente Domino, ut hi qui longe habitabant, in secundo mense Pascha scirent celebrare; et in diebus Solis uariatur, hoc est super luna XIu primi mensis. Deinde nos oportet inuestigare quis constituisset cyclum lunarem, aut quo tempore inuentus fuisset. Constat enim a Romanis XXX anno ante natiuitatem Christi inuentum fuisse, hoc est in primo anno regni Herodis filii Antipatris Ascalonitis, qui primus de gentibus regnum Iudeorum ab Octauiano per  munera acquisiuit, et regnauit annos XXXuII. Et sicut cyclus decemnouennalis secundum legalem Hebreorum constitutionem luna XIu Pasche incipit, ibique finitur, ita Romani constituerunt cyclum lunarem inchoari a Kal. Ian. ibique terminari; et per singulos annos etatem lune probare, quin etiam quotidie qua hora, quo puncto accenditur, uel exstinguitur. Et sicut decemnouennalis cyclus per binos communes et tertium embolismum discurrit, ita cyclus lunaris simili ordine procedit, excepto quod quartus annus decemnouennalis cycli ipse est primus cycli lunaris.



De origine epactarum.

Si uis scire unde procedunt epacte, id est, adiectiones lune, tene dies de anno solari et de anno communi lunari. Annus solaris habet dies CCCLXu, lunaris CCCLIu. Plures undecim dies sunt in anno solari quam lunari. De illis efficiuntur epacte, id  est, undecim adiectiones lunares in capite. Hos pro epactis undecim in capite assume. uel alio modo: tene quinque intercalares, et sex semi lune mitte insimul, faciunt undecim, sic sunt undecim in capite. Hos pro adiectionibus habeto, de quibus cetere hoc modo proueniunt. Adde undecim quos inuenisti, et adde iterum undecim, sunt XXII. Hos pro epacta sequenti habeto. Et undecim super uiginti duo iterum adiicies, fiunt XXXIII. Recide XXX, remanent tres, quos pro epacta teneto. Rursus adiunge XI super tres, efficiunt XIu. Tota sequitur epacta. Sic deinceps faciens epactas facillime reperies. Tantum memor esto ut ultra XXX non transeas. In fine XIX anni habebis epactas XuIII. Adde XI super XuIII, fiunt XXIX. Adde saltum lune, fiunt XXX. Hic apparet quod non addit, sed salit in retro unum diem. Ista trigesima epacta est in capite. Has igitur epactas et regulares, id est, Septembris u, Octobr. u, et cetera usque in finem mitte simul, et si ultra XXX remanserint, subtrahe XXX, quod remanserit talis erit lune etas in Kalendis  uniuscuiusque mensis, quando communis erit annus. In embolismis igitur caue diligenter.



De magno cyclo.

Si scire cupis unde oriatur cyclus magnus, hoc scito, quia concurrentes solis sunt XXuIII, et concurrentes lune XIX. Ipsi in semetipsis multiplicati faciunt cyclum magnum: id est, si duxeris XIX uigesies octies, faciunt DXXXII annos, qui est magnus annus, in quo omnia sidera celi ad pristinum redeunt cursum.



De solstitiis et equinoctiis.

Solstitia duo sunt, primum hiemale uIII Kal. Ianuar., qua die natus est Dominus noster iehsu Christus secundum carnem ex Maria uirgine in Bethlehem, in quo sol stat, et dies incipiunt crescere. Alterum solstitium estiuale uIII Kal. Iulii, qua die in prouincia Palestine, ciuitate Sebaste est natiuitas sancti Ioannis Baptiste, et in Epheso sancti Ioannis euangeliste; et tunc sol stat, et dies incipiunt decrescere.  His contrario duo sunt equinoctia. Primum uernalem equinoctium uIII Kalen. April. in qua die cequatur dies crescens cum nocte, et ipsa die est conceptio sancte Dei genitricis Marie, quando salutata est ab angelo, in qua etiam die passus est Dominus noster iehsu Christus secundum carnem in Ierosolyma. Alterum equinoctium autumnale uIII Kal.: Octob., in qua die cequatur dies decrescens cum nocte; et ipsa die est conceptio sancti Ioannis Baptiste, in castello Macherunta. Ex uIII Kal. April. usque in uIII Kal. Ian. dies numerantur CCLXXu. Unde secundum numerum dierum conceptus est Christus Dominus noster die Dominico, uIII Kal. April. et natus est tertia feria, uIII Kal. Ian., et a natiuitate eius usque in diem qua passus est, fiunt anni XXXII, et menses III, XIIM, CCCCXIu. Inde secundum numerum dierum constat eum tertia feria natum, et passum sexta feria, natum uIII Kal. Ian. passum uIII Kal. April. Ex quo uero baptizatus est Dominus noster,  usque in diem qua passus est, fiunt anni II, et dies numero XC, qui faciunt dies DCCCX; et sic baptizatus est uIII. Idus Ian., secunda feria, et passus est, ut superius dixi, uIII Kalend. April. sexta feria. Cum diebus uero suis fiunt simul dies XII, CCCCXIu, et a uIII Kal. Ian. usque in uIII Kal. April. dies XC.



De diuersis argumentis.

Si uis scire quare septem regulares addes in argumento de initio mundi, hoc memor esto, quod in septem diebus fecit Dominus celum et terram, et septem dies precepit esse futuros, et propter hoc sumuntur in calculatione.---D. Et quare per quindecim iubet multiplicare? M. Quia cyclus indictionis Xu annos habet non amplius.---D. Quare cyclus solaris per XXuIII partes est diuisus? M. Quia in uiginti et octo annis explet cursum suum.---D. Quare in cyclo lunari adduntur Iu regulares? M. Quia luna quadrantem habet sicut et sol, et propter hoc quatuor  regulares admittuntur, uel propter hoc quatuor regulares, quia retro cyclo decemnouennali in quarto anno cyclus lunaris mittitur.---D. Quare per nouemdecim partes diuiditur? M. Quia ultra nouemdecim annos non ascendit, sed iterum primus numeratur.---D. Quare etiam septem regulares ponuntur in cyclo decemnouennali? M. Si intelligis, pleniter inuenies. Attende quid dicit: In cyclo lunari Iu regulares assumes, numera postea quot annis est in retro cyclus decemnouennalis, sine dubio III. Adde tres ad quatuor, fiunt uII. Isti uII assumendi sunt in cyclo decennouenali, et ipsos diuide per nouem decim partes.---D. Quare per ipsas? M. Quia suum nomen explet. Cyclus decemnouennalis uocatur, quia per XIX annos currit, et propter hoc per XIX diuisus est.---D. Quare ad bissextum nichil addis nisi annos ab initio mundi? M. Sine dubio quia materia bi sexti ab initio semper preparatur.---D. Quare etiam XII regulares ad annos Domini inueniendos computauit? M. Quia non putauit inde facere plenam indictionem, nisi XII adde  dixisset.---D. Quare tres regulares mittuntur ad indictionem inueniendam? M. Quia quando incarnatio Domini facta est, tres anni de illa indictione precesserunt.---D. Quare per quindecim partes iubet diuidere? M. Quia cyclus indictionis per quindecim annos currit.---D. Quare epacte per nouemdecim partes diuiduntur? M. Quia cyclus epactarum per nouem lecim annos uariatur.---D. Quare iterum per XI iubet multiplicare? M. Quia undecim accessores accedunt omni anno.---D. Quare iterum iubet diuidere per XXX partes? M. Quia ultra XXX non ascendit.---D. Quare ad concurrentes inueniendos cyclum solarem iubet addere? M. Quia per cyclum solarem numerantur bissexti.---D. Quare quartam partem iubet addere, et quid est quarta pars? M. Quarta pars est bissexti ab initio cycli usque ad finem, et propter hoc ipsam quartam partem iubet addere, quia in quarto anno sit bissextus.---D. Quare per septem partes iubet diuidere? M. Quia ultra septem concurrentes non ascendunt.---D.  Quare ad cyclum decemnouennalem unum regularem iubet adiicere? M. quia quando incarnatio facta est, unus annus de cyclo decemnouennali precessit. Attende quomodo uIII Kal. April. Christus conceptus, Non. Aprilis iam transiit, et propter hoc unum addit.---D. Quare partiri iubet per XIX partes? M. Quia per nouemdecim annos currit.---D. Quare de cyclo lunari duos regulares subtrahere iubet? M. Quia quando incarnatio facta est, duo anni de cyclo lunari remanserunt.---D. Quare per nouemdecim partes iubet diuidere? M. Quia ultra XIX non ascendit.



Ubi mutentur anni, epacte, indictiones, etc.

Anni ab origine mundi mutantur in Xu Kal. Aprilis singulis annis. Anni ab incarnatione Domini mutantur uIII Kal. Ian. Epacte incipiunt secundum Aegyptios a Kalend. Septembris, secundum Romanos a Kal. Ian. indictiones incipiunt a uIII Kalend. Octobris. ibidemque terminantur. Cyclus lunaris  incipit et desinit in Kal. Ianuar. Concurrentes incipiunt a Kal. Martii, ibidemque terminantur. Annus communis et embolismus, et cyclus decemnouennalis incipit a prima luna primi mensis, id est, ab ipsa que terminum paschalem demonstrat, eo anno quo luna prima est X Kal. Aprilis.



De feria et luna, pueri ad puerum dialogus.

Interrog. In qua feria fuerunt Kalende Ian. hoc anno? Resp. In tertia.---I. Unde nostis? R. Ianuarius habet tres regulares secundum Aegyptios ad feriam in capite ipsius inquirendam, et concurrentes erant tunc septem, qui simul iuncti decem faciunt. Sublatis septem, remanent tres. Aliter Ianuarius habet II regulares secundum Romanos. Si cum ipsis I concurrentem, illum scilicet qui post septem predictos concurrentes sequitur adiungimus, sunt similiter III, Kalende, uI Idus, XIX, XuIII, XuII, XuI, Xu, uIII Kal. Febr. in uI feria.---I. Unde hoc scitis? R. Februarius  habet sex regulares, hi quoque et septem concurrentes XIII reddere uidentur. Remotis septem, remanent sex Kalende, sex Idus, XuI Kalend. Mart. Xu, uIII Kal. Mart. in sexta feria.---I. Unde hoc certum habetis? R. Quinque regulares Mart. et unus concurrens sex facere dicuntur Kalende, octo Idus, et Idus, XuII Kal. Aprilis, XuI, Xu, uIII Kalende Aprilis in secunda feria.---I. Qualiter hoc probare potestis? R. Aprilis habet unum regularem sumptum, et unum concurrentem connectimus, sunt simul due Kalende, sex Idus, octodecim Kal. Maii, XuII, XuI, Xu, uIII Kal. Maii in quarta feria.---I. Quomodo scitis? R. Sui tres regulares et unus concurrens quatuor demonstrant Kalend., octo Idus, et Idus XuII Kal. Iunii, XuI, Xu. uIII Kalend. Iunii in septima feria.---I. Qualiter hoc scire possumus? R. Ipse autem habet sex regulares, et unum habemus concurrentem: hic simul ascitus numerus uII reddere creditur Kalen., uI Idus, XuIII Kal. Iulii, XuII, XuI, Xu, uIII Kal. Iulii in secunda feria.---I. Ostendit quomodo? R. Unus regularis  et unus concurrens duos conficiunt Kal., octo Idus, et Idus, XuII Kal. Augusti, XuI, Xu, uIII Kal. Augusti in quinta feria.---I. Unde hoc patet? R. Augustus habet quatuor regulares; et unus est modo concurrens: qui numerus in unum nexus quinque facere cernitur Kalend., sex Idus, XIX Kal. Septemb., XuIII, XuI, Xu, uIII Kal. Septemb. in prima feria.---I. Pandite utrum ita sit, an non? R. September habet regulares septem, si cum illis sepe dictum iungimus concurrentem, octo sine dubio habebimus. Auulsis septem, remanet unus Kal., sex Idus, XuIII Kalend. Octobr., XXII, XuI, Xu, uIII Kal. Octobr., in tertia feria.---I. Tractate ipsum numerum. R. Unus et duo, tres insimul conficiunt Kal., octo Idus; et Idus XuII Kal. Nouembr., XuI, Xu, uIII Kal. Nouembr, in sexta feria.---I. Quo ingenio hoc uideri potest? R. Quinque et unum sex reddunt Kalend., sex Idus, XuIII Kalend. Decembr., XuII, XuI, Xu, uIII Kal. Decembr. in prima feria. I. Unde hoc scire possumus? R. Unus autem  et septem octo ex se procreare uisuntur, dimissis septem, restat unus Kalend., uI Idus, XIX Kal. Ian. XuIII, XuI, Xu, uIII Kal. Ian. in quarta feria. I. Manifestate hoc. R. Unus autem et tres quatuor reddere arbitrantur.---I. Quota feria est hodie? R. Sexta.---I. Unde nostis? R. Maius habet tres regulares ad feriam hebdomadis inquirendam, et concurrentes sunt modo tres, qui simul iuncti faciunt sex: sexta feria est hodie.---I. Quota est luna? R. uigesima.---I. Unde hoc apparet? R. Maius habet undecim regulares ad etatem lune inquirendam, et epacte sunt modo nouem, qui simul iuncti sunt uiginti. Ita hodie etatem lune esse credimus. I. Quota feria est hodie? R. Septima. Unde hoc patet? R. Dies istius mensis sunt hodie duo, horum uno detrito, remanet alter. Et si cum illo sex regulares, id est, numerum ferie, que fuit in Kalendis iungimus, aperte septem esse uidemus.---I. Quota est luna? R. uigesima prima.---I. Unde hoc agnoscere possumus? R. Dies mensis sunt,  ut diximus, duo. Si ex ipsis unum seiungimus, et cum altero XX atteximus, sunt simul XX et I, qui quamuis tacite, etatem lune produnt.---I. Quota feria est hodie? R. Prima.---I. Unde hoc certum est? R. Dies istius mensis sunt iam preteriti duo, si enim cum illis sex regulares censerimus, octo in propatulo habemus. Sequestratis septem, remanet unus, quia prima feria est.---I. Quota est luna? R. uigesima secunda.---I. Unde hoc certum tenetis? R. Duos dies istius mensis scimus esse preteritos, si autem cum illis XX, id est etatem lune, que fuit in capite istius mensis apponimus, uiginti et duo apparent, qui hodiernam lune etatem significant.---I. Quota feria legitur hodie? R. Sexta.---I. Qualiter hos scire possumus? R. Dies anni presentis sunt preteriti CXX; si ergo cum illis numerum ferie que fuit in capite istius anni, quatuor scilicet, insuper etiam diem bissexti annectimus, et deinceps hanc summam per uII metimur, sex indiuisi restant, qui predictam feriam  demonstrant.---I. Quota est hodie luna? R. Ut reor, uigesima.---I. Quomodo hoc credendum est? R. Sicut iam diximus, dies anni sunt preteriti CXX; at si cum ipsis etatem lune que fuit in Kal. Ian. XuIII, uidelicet, connumeramus, CXXXuIII, insimul efficiunt. Demptis CXuIII, qui sunt quatuor lunationum dies, tum superflui etatem luna pandunt.

I. Luna uigesima quot punctis lucet? R. Quadraginta; iuxta Plinii uero supputationem tria momenta, et tertiam partem unius momenti minus.---I. Quot horis? R. Octo.---I. Qualiter hoc inuestigare debemus? R. A 20 usque ad 30 sunt 10, qui quater ducti faciunt 40, qui sunt octo horarum puncti.---I. Luna uigesima quot partibus distat a sole? R. Quater 20, 80; item ter 80, 240: tot igitur partibus distat a sole; et post totidem dies eumdem solem uenturum esse credimus ad locum quem presens luna circumfert.---I. In quo signo fuit modo luna prima? R. In Ariete.---I. In qua parte? R. In uigesima sexta.---I. In quo Kalendario?  R. In II Idus April.---I. In quo signo commoratur hodie? R. Non possumus ex hoc facile respondere, nisi aliquid inspiciamus undique. Scimus solem nunc habitare in Tauro, et 14 dies iam exactos habere in illo, restareque adhuc 16 de completione signi, quos ex partibus quibus lunam a sole remotam inuenimus, illi, id est Tauro, ad explendum in eo iter solis supplere debemus. Recisis de 240 sexdecim, et 224 qui restant per tricenarium numerum expensis, 14 nobis restant, qui tot partes lunam in Capricorno degere coniiciunt.---I. In qua hora, uel in quo puncto erit hodie luna accensa a sole? R. Cyclus lunaris est modo septimus. Si igitur illum quinquies ducimus, ipsumque numerum id est 35, et dies anni presentis, qui sunt 120, et unum simul conglutinamus, ac deinde per 60 expendimus, 36 restant, qui sunt puncti istius diei: qui etiam in primo puncto octaue hore lunam a sole accendi demonstrant. Iterum autem si predictum cyclum sexies  uergimus, et 36 punctos qui remanserant, nec non et duas monades ob duos sexagenarios, insuper diem etiam presentem in unum copulamus, ac postremo per 30 findimus, uiginti et unus adhuc indiuisi manent, qui illam etatem pandunt quam luna in hora sue accensionis est ingressa.

I. In quo signo fuit modo luna prima? R. In Ariete.---I. Qua parte? R. In uigesima sexta.---I. In quo Kalendario? R. In pridias Idus April.---I. Quota est luna? R. uigesima.---I. In quo signo commoratur hodie? R. Nonne hoc prout potui superius elicui? uerumtamen si uultis, adhuc arctius replicabimus. Presens luna nata fuit in 26 parte Arietis, et quatuor partes postea retinuit, per quas cucurrit, 20 et 6 dempsit, quas non tetigit. Ac deinde si probare uultis hodie 20 luna in quo signo sit, multiplicate 20, id est eius etatem, per quatuor, fiunt 80 quadrantes. Rursus multiplicate unum ex his quadrantibus  per 6, propter horas sex que in unoquoque quadrante sunt, et insuper sumite sex punctos de septuagesimo nono quadrante, et habebitis septem horas et unum punctum, que dande sunt arieti, quia tot horas per eum cucurrit luna quando fuit prima. Denique accipite 78 quadrantes qui remanserant, et date nouem Tauro, 9 Geminis, 9 Cancro, 9 Leoni, 9 uirgini, 9 Libre, 9 Scorpioni, 9 Sagittario: et sic restant quadrantes sex, ac desuper 4 hore et 4 puncti, id est hore 40, nec non et quatuor puncti. Ex quibus tamen horis quatuor, sex signis peractis propter illorum bisses dabuntur. Adhuc ergo manent hore 36, insuper et quatuor puncti, quas iam luna in Capricorno pertransit uolando.

---I. In quo signo fuit modo luna prima? R. In Ariete.---I. In qua parte? R. In uigesima sexta.---I. In quo Kalendario?---R. In II Idus Aprilis.---I. Quota est luna? R. uigesima septima.---In quo signo commoratur hodie? R. Hec igitur toties et toties queritis? uidete ut hoc magis causa discendi  quam reprehensionis faciatis. Scimus solem adhuc habitare in Tauro, et uiginti duos dies iam exactos habere in illo, restareque adhuc octo de tringinta, id est, de completione ipsius signi, quos ex partibus quibus lunam a sole remotam inuenimus, illi, id est Tauro, ad explendum in eo itinere solis supplere debemus. Abscisis de 324 octo, et ipsos qui restant per tricenarium numerum expensos, 16 indiuisi manent, qui totidem partes lunam in Ariete esse designant.---I. Adhuc inquiram, ut saltem aliquam inueniam distantiam, in quo signo suit modo luna prima? R. In Ariete.---I. In qua parte? R. In 26.---I. In quo Kalendario?---I. In pridie Idus Aprilis.---I. Quota est luna? R. uigesima septima.---I. In quo signo commoratur hodie? R. Quater 20 et 7 100 et 8 quadrantes conficiunt. Ex his quadrantibus triginta sex punctos, id est septem horas et unum punctum, quia hoc quando luna prima fuit, de Ariete sibi retinuit, primum amittere expedit;  et tunc reliquos, id est 107 quadrantes, dempta una hora et uno puncto per signa distribuere debemus. Undecies nouem 90 et 9. Tot igitur signa  postquam fuit nata pertransiit luna, scilicet Taurum, Geminos, Cancrum, Leonem, uirginem, Libram, Scorpionem, Sagittarium, Capricornum, Aquarium, Pisces. Supersunt adhuc quadrantes 7, hore 4 ac 4, id est hore 47, excepto uno puncto. Ex quibus tamen horis 12 bisses, id est 8 horas oportet abiicere, uidelicet ut tria semper signa 27 quadrantes, et insuper binas habeant horas. Et adhuc restant hore 38, nec non et quatuor puncti. Tot iam horas et punctos lunam per Arietem currere dicimus. At uero cum protinus Arieti ipsas octo horas, in quibus luna post uiginti septem dies immorari consueuit, addiderimus, nichil illi de octo quadrantibus deerit, quia 7 horis et uno puncto prima luna per eum cucurrit.





COMPUTUS uULGARIS, QUI DICITUR EPHEMERIS, DE FERIA DE LUNA, ET HIS QUAE AD LUNAM PERTINENT, ID EST EPACTIS, MENSIBUS, SIGNIS, TERMINIS, ANNIS CYCLI DECEMNOuENNALIS.



PROeMIUM.

 QUADRATUS hic equilaterus, qui dicitur tetragonus, a 30 in 900 progreditur. Cuius diuisio per quinque senarios facta, lectori occasionem tribuit ut se exerceat  in singulis mathematice disciplinis. Siquidem continuatis proprietatibus medietatum trium artium talis diuisio ostendit arithmetice 6, 12, 18; musice  12, 18, 24, geometrice 6, 12, 24. Igitur uicesimi termini summi linea est A, que in infimo spatio habetur pro epactis nulla. A qua uidelicet intra A per eamdem lineam singule littere Grece que ex ordine sequi debuerant, tantum distant, siue sursum, siue deorsum, quantus est numerus epactarum. Nam B, in ordine litterarum secunda, hic habetur 12; et C, ordine tertia, hic est 23; cyclus quoque decemnouennalis talis erit, qualem naturalem ordinem littera tenuerit, quia illo anno pro epactis posui. Siquidem B positione hic est duodecima, cum sit litterarum ordine secunda: et ob hoc constat esse annum cycli decemnouennalis secundum, linearum prime et duodecime expositio. In priori sententia continetur absque dubio. Denique quia luna moratur in unoquoque signo duobus diebus et semisse, alternatim  quibusdam signis duobus, quibusdam tres dies dedi. In 8 linea huius tabule, inferius eo numero subnotate, in duo integra signa quinque dies integros teneant, dum quod uni subtrahitur, alternatim detur. Menses uero contra, in 24 linea posui, ut in quo signo sit sol, singulis mensibus anni aduertas. Nam hinc ex maiuscula littera Arietem, inde Aprilem, hinc Taurum, inde Maium perspicis, et cetera eodem modo. Ergo per singulos dies lunam in quo signo sit inuenturus, scito quota et cuius mensis sit, ac in lineis 18 et 24 considerata prima luna contra se uenient menses, et signa contra, ut Aprilis in 24, et Aries in 18. Terminos quoque semper inuenies, si obseruaueris lunam Februarii 10, Mart. 2, Aprilis 14, Maii 20, Iunii 4.



INCIPIT EPHEMERIS.


Ephemeris, est supputatio singulorum dierum, aut siderum subtilis inspectio.
[Figure: [Ephemeris] 25Kb]

 Hic sunt triginta senarii, et quilibet uersus habet triginta mansiones: et per omnia noningentas litteras.

Item quinque sunt ordines in ista tabula:---Primus incipit a dictione Ardua;---Secundus, a Connexe;---Tertius, a Libat;---Quartus,ab Acrari: parte dictionis illius Sacraria; Quintus, ab A forme.

 Puncti autem indicant tantum uniuscuiusque dictionis complementum.

In litteris maiusculis est negotium, in primo enim et tertio ordine alphabetice procedunt. He uero maiuscule in exemplari scripto, rubre omnes erant: sed quod posuimus Grecum, erat A uiridum.



DE RECURSU EPACTARUM.


Ogdoas, ut est in primis uIII columnis pagine 808, et Endecas, ut in suis reliquis XI.
[Figure: [Figura] 19Kb]

Quomodo infra uiginti octo annos decurrentes recurrantur.

    1 ante 5 post 6
    2 ante 11 post 6
    2 ante 6 post 11
    4 ante 6 post 5





DE RECURSU CONCURRENTIUM.
[Figure: [Figura] 16Kb]

De recursu concurrentium figura hec continet solummodo, ut nouerit calculator post aliquot a presenti  annos, quot future sint concurrentes; uerbi gratia, post C, uel ceteros qui in ipsa figura tenentur  inserti. Habet igitur figura singulas uiginti octo annorum concurrentes, singulisque subiectum numerum post quot annos eedem concurrentes redeunt. Sed quia ista in membrana per singulos annos inchoare non potuit, cepta est a primo hic conscripto anno cycli solaris, qui habet I concurren. bissextilis. Quod autem ibi fit, hoc omnibus annis de singulis prouenit. Que sequenti ordine a bissexto fuerit, ipse ab hinc 30 eedem 170 eodem ordine prouenient. Quocunque ergo numero annorum peracto concurrentes scire cupis eumdem numerum, uide quoties habet 30, et 30 parte geminata, concordiam uertentium cognoscis annorum preteritorum uel futurorum.

Figura que postea sequitur per 28 annos cycli solaris, per quem concurrentes computantur, singulorum mensium Kalende qua feria proueniant, indicat. Cuius initium sumitur, ubi 12 menses sunt, quorum primus est Martius. Littere uero singulis annis superposite, per totum annum primam feriam ostendunt.  Quomodo semper quarto anno bissextus redit, infra cycli solaris recursus apparebit per singulos reditus concurrentium, si in hac figura notentur concurrentes, qui uel primo bissexti anno, uel secundo, uel tertio, uel quarto sunt, ut ante fuerint uel post futuri sunt, prefiximus annorum numeros.
[Figure: [Table] 29Kb]

 Primo decennoualis cycli anno, quando nulla epacta ponitur, in Kalendis Martiis noua inuenitur luna, secundo uigesima, tertio prima, quarto duodecima. Harum Kalendarum Martiarum lunas per decennouales annos collectas primo prefiximus ordine, deinde qui in septem qui sequuntur ordinibus feriarum rationem Pasche descripsimus. Cum igitur decimam quartam Paschalis festi lunam, denique Pasche, cum luna sua cuiusuis anni decennoualis cycli desideras inuenire, inspecta luna Kalendarum supradictarum consideras, eamque sequens deuenies ad feriam in qua prefati mensis habuisti Kalendas, ubi diem Pasche cum sua luna, linea tibi quam tenueris ostendet. uerbi gratia, si prima feria fuerint Kalende Martie, in prima feria, quam posuimus ipsum diem Pasche, cum luna sua inuenies. Si uero secunda, in ea similiter, ut in prima diximus, diem et lunam paschalem reperies. Que inquisitio usque ad septimam feriam simili modo procedens, nulla  unquam falsitate notatur, quin huius argumenti ratio per centum triginta annos, quod est anni magni pars quarta, firma stabilitate progrediatur. Que cum ad finem usque deducta fuerit, rursum in se rediens explicatur, atque explicata in se semper reuertitur. Porro hunc cyclum ita ordinauimus, ut in capite decennoualis, quem posuimus, in prima feria reddat Kalendas Martias concurrens tertius, qui ponitur in anno primo preparationis bissexti. Sed quia solaris cyclus uigesimus octauus lunaris nouemdecim peragitur annis, non ante ad eumdem locum concurrens, quem diximus, quam quingentos triginta tres explica annos, id est, hunc cyclum quater circumeat, quam summam uterque circulus per alterutrum efficit, multiplicatus. Sciendum uero quod hec pagina nichil a superiore discrepat, nisi quod illa lunas Kalendarum Ianuarium, ista continet Martiarum; que tamen utreque eumdem continent modum. Hoc quoque differunt quod que Kalendaria subnotantur, quinte ferie lunationum Ianuarii, occurrunt Dominica  die ipso ordine sub lunationibus Martii. Cumque utriusque pagine eedem sint Kalendarum lune ferie, et Kalendaria Paschalis diei cum suis lunationibus, hoc uno differunt quod dissimiliter currunt. Nam  Kalendaria que subnotantur quinte ferie Ianuarii, hic proueniunt Dominica Martii, et que ibi sexta feria, hic scribitur in secunda, ut tali modo per omnia de cetero sit concordia. Siquidem quartas decimas lunas, ut in superiori pagina, hic nona continet linea. Ex quibus singulis, in eodem uersu contra se posita, oriuntur septem Kalendaria, que sequuntur Kalendarium in quolibet anno decime quarte lune debitum, iuxta decretum Niceni concilii sanctorum trecentorum et octodecim Patrum.


Septizodium.

Feria secunda,
Sabbato, 	a g f e d c b
Dominica, 	b a g f e d c

c b a g f e d
Feria tertia, 	d c b a g f e
Feria quarta, 	e d c b a g f
Feria quinta, 	f e d c b a g
Feria sexta, 	g f c d c b a

Littere huius laterculi, qui uocatur Ratio septizodii, eo quod per septem annorum circulum in semet reuoluuntur. Qui secundo a, b, a, usque g, in singulis mensibus posite, pertinent ad rationem bissexti, et ad rationem feriarum, qui per octodecim annos reuoluunt



TABULA AD TOTAM RATIONEM COMPOTI UTILIS, CIRCUMSEPTA UNDIQUE ANNIS, QUI SUNT COMPOTO MAXIME APTI.
 [Figure: [Table] 45Kb]

 Quid subiecta ferat cognosces pagina, lector,
   Hoc prius inspecto carmine perspicuo.
Attica distinctis prefert elementa figuris.
   Assignata suis singula cum numeris.
Quis humanitati hinc designat tempora uerbi,
   Hisdem illinc magnum est reperire cyclum,
Hisdem partim annos ab origine digerit orbis.
   Nam partim solito schemate pretitulat,
 Myriades etenim nostrate charactere signat.
   Helladici reliquos dant apices numeros.
Marginibus quos extremis hinc inde notaui.
   Septuaginta sequens, Hebraicamque fidem.
Hinc cyclus Grece dictis.
   Quod denis currat mensibus atque nouem,
Qui nostro sermone decemnouennalis habetur,
   Per quem paschalis annua luna redit.
 Per quem omnes prope decurrunt hac arte figure,
Pheniceo primus iste colore rubet.
Cernis et aspergine .
Octo uigintique iste recurrit annis,
Bissextus cunctis in concurrentibus ut sit,
Septem namque quatèr ducta tot efficiunt.
Septeno concurrentes cohibentur arithmo.
Bissextum uero quarta reducit hiems:
His igitur cyclis per semet multiplicatis,
Efficitur Pasche maximus ille cyclus.
Qui post quingentos annos triginta duosque
In semet rediens, cuncta refert eadem.
Pensio ter quinos census indicta per annos,
Illita prasino queque colore uiret.
Tum concurrentes per totum cerne nigrantes.
Per quas bissextum stigmata terna notant.
Undenis etiam augmentis epacta quotannis
Proficiens, post hec attitulata subest.
Subiectos quarte decime lune inspice soles:
 Hisque suos cernes suppositos canones.
Terminus hoc Pasche communi dicitur ore.
Hic quia dum redeat, hoc celebrare nefas:
uindicat extremas in fine characteris oras.
Post cyclum lune meta Quadragesime.
Quis Pasche ipsa dies, quadragesimeque Kalenda,
Quoque anno occurrat, hac ratione nota,
Rubra super concurrentem quacunque figura.
Hanc et in annali, quere colore pari.
Primo nempe reperta loco quadragesimalem,
Paschalemque dehinc indicat esse diem.

Epactas et paschales terminos cum suis regularibus, nec non cyclum lune cum terminis Quadragesime, ut uersibus annotatur huic tabule annotare debuimus. Sed quia in priori tabula, que huic est proxima, subnotauimus: ideo hic iterare supersedimus. Eamdem enim utilitatem dant ibi semel notata, quam hic prestarent iterata, quia utreque una conueniunt ratione.



Luna in Kalendis Ianuarii.

9||20||1||12||23||4||15||26||7||18||29||10||21||2||13||24||5||16||27



Epacte Aegyptiorum.

30||11||22||3||14||25||6||17||28||9||20||1||12||23||4||15||26||7||18



Cyclus lunaris

17||18||19||1||2||3||4||5||6||7||8||9||10||11||12||13||14||15||16



Obseruatio lune primi mensis.

non. Dec.||uIII kal. Ian.||idus Dec.||kal. Ian.||XII kal. Ian.||Iu idus Dec.||Iu kal. Ian.||Xu kal. Ian.||uII idus Dec.||uII kal. Ian.||XuIII K. Ian.||III non. Ian.||X kal. Ian.||II idus Dec.||II kal. Ian.||XIII kal. Ian.||u idus Dec.||u kal. Ian.||XuI kal. Ian.



Terminus Quadragesime.

uIII kal. Mar.||III idus Febr.||uI non. Mar.||XI kal. Mart.||uI idus Febr.||III kal. Mart.||XIu kal. Mart.||non. Mart.||uI kal. Mart.||idus Feb.||Iu non. Mar.||IX kal. Mar.||Iu idus Feb.||kal. Mar.||Xu kal. Mar.||uII idus Feb.||Iu kal. Mar.||Xu kal. Mar.||II non. Mar.



Ascensio lune Paschalis.

X kal. Apr.||Iu idus Mart.||II kal. Apr.||XIu kal. Apr.||uII idus Mart.||uI idus Apr.||XuI kal. Apr.||non. Apr.||uIII kal. Apr.||II idus Mart.||Iu non. Apr.||XI kal. Apr.||uI idus Mart.||III kal. Apr.||XIu kal. Apr.||uIII id. Mart.||uI kal. Apr.||XuII k. Apr.||II non Apr.



Linea Angelica, id est, terminus Paschalis.

non. Apr.||uIII kal. Apr.||idus Apr.||Iu non. Apr.||XI kal. Apr.||Iu idus Apr.||III kal. Apr.||XIu kal. Maii||uII idus Apr.||uI kal. Apr.||XuIII k. Maii||II non. Apr.||IX kal. Apr.||II idus Apr.||kal. Apr.||XII kal. Apr.||u idus Apr.||Iu kal. Apr.||Xu kal. Maii.



Terminus Rogationum.

uI idus Maii||II kal. Maii||Xu kal. Iun.||uIII id. Maii||u kal. Maii||idus Maii||Iu non. Maii||uIII kal. Iunii||III idus Maii||uI non. Maii||XII kal. Iunii||uI idus Maii||III kal. Maii||Xu kal. Iunii||non. kal.||uI kal. Maii||idus Maii||Iu non. Maii||X kal. Iun



Terminorum regulares.

5||1||6||2||5||3||6||4||7||3||1||4||7||5||1||4||2||5||3



Claues terminorum.

25||15||34||23||12||31||20||39||27||17||36||25||14||33||22||11||30||18||38

 Quilibet horum numerorum conuenit omnibus totius anni terminis, si singulis annis decennouenalis cycli nosti qui sit, quem his Kalendariis supputare incipis. Septuagesimalem, uII Idus Ianuar. Quadragesimalem, u Kal. Febr. Paschalem, u Idus Martii, Rogationes, XuII Kal. Maii. Pentecostes, III Kal. Maii.

Pagine que uidentur subscripte, pene nichil a se differunt in utilitate: utreque enim habent annos Domini a legentis sinistra, annum uero magnum a dextera. Per totam quoque paginam concurrentes nigrescunt, in quibus bissextiles anni tribus punctis appositis patescunt. Croceus color in ut isque notat cycli solaris, qui per 28 annos currit, initium. uiridis uero, indictionum, qui per 15 annos uoluuntur, indicat exordium. Habent etiam argumenta, que uides subscripta: que licet nonnisi uni subscribantur, tamen omnibus sequentibus paginis, coloribus et concurrentibus depictis, uno modo, simili ordine iunguntur. Ex his argumentis hoc notandum, quid sit quod pretitulatur obseruatio lune primi mensis  Id. Ian. Ubi sciendum quia annotantur duodecime lune, quasi pro terminis secundum ordinem lunaris cycli, qui proprius Romanorum 4 anno decennoualis cycli incipit. Ubi sicut uides in superio ibus 12 luna, in Kal. Ianuar. que sequenti anno 12 habetur in 12 Kal. eiusdem mensis. Sicque fit ut secundum Romanos subnotatis Kalendariis obseruentur communes et embolismares anni ad modum termini paschalis. Ab ipsa datarum in qua presenti anno 12 lunam Ianuar. habueris, numera in retro 11 dies, et in 12 lunam 11 habebis, si communis annus fuerit. Quod si embolismus est, in antea numera 19 dies, et in 20 lunam 12 habebis. Hoc nunquam, nisi in 19 anno fallit, propter saltum lune; nam ipso anno 13 dies numerabis. Hec prior pagina differt ab alia quod concurrentibus alternatim subiicitur paginula, quam uenerabilis Beda reperit, ad inuestigandum in quo signo sit luna 14, constans alphabeti litteris, 12 signis tabule prefixis.
[Figure: [Table] 26Kb]

 Anni ab origine mundi sunt hic Grecis numeris notati, iuxta Septuaginta Interpretes.

 Anni ab incarnatione Domini notantur chiffris. Utrique anni, a fronte huius tabule.

 Pagina magniflui, que dicitur Area cycli.

 Trigintaque duos quingentos qui tenet annos.
[Figure: [Table] 20Kb]

 In ipso Tabule medio erant in scripto exemplari XL uirides littere: ipsas autem posuimus Germanicas 
[Figure: [Table] 36Kb] [Table: 5Kb]

 Notandum quod singulis annis anni Domini hic mutantur, et cum ipsis pene omnia huius pagine argumenta ordiuntur.

 Quoniam in primo decennoualis cycli anno in Kal. Ianuariis luna 9 semper esse solet, in secundo etiam anno eius cycli in predictis Kal. luna 20, atque in tertio prima; nota lunas Kal. Ianuar. in primo ordine positas, ac deinde suis ordinibus omnes 7 ferias positas, id est, diem Dominicum, 2 feriam, 3, 4, 5 et 6, siue sabbatum. Post harum quoque feriarum ordines in 9 ordine positas lunas 14 paschales, et tunc demum computa cuiusuis anni Kal. Ian. quota occurrat feria, quotaque in ipsis Kal. fit luna, et incipe ab ipsa luna, tenens ipsum uersum, in qua etatem lune inueneris, quoniam in Kal. Ian. computasti usque dum uenias ad ordinem ferie, in qua easdem Kal. inuenisti; et ibi habes Dominicum Pasche cum luna sua, quomodo in eodem anno esse debet. Perge quoque per eumdem uersum usque ad ordinem lunarum 14 que posite sunt in ordine 9, et ibi habes lunam 14, in qua Hebraicum Pascha esse debet. Et quia deciesnouies 7 fiunt 133, tantoties hic sunt dies paschales Dominici descripti. Quos si per 4 partem multi licaueris,  id est, quater centeni, quater triceni, quater terni, fiunt in summa 532, que summa est anni magni. Et cum per 133 annos diuersus sit cursus feriarum ad lunam propter rationem bissexti, post 532 annos ad eumdem ordinem redit. Sicque fit ut totius anni magni paschalium ordinum absque errore hec formula contineat ueritatem, preterquam uno tantum in loco, ubi communi anno inueneris 15 lunam in Dominico die Pasche, post multos annos inuenies eam 16 ibi esse debere semel tantum, que res nullum alium affert errorem.
 [Figure: [Table] 13Kb]

 Primo decennoualis cycli anno, quando nulla epacta ponitur, in Kal. Martii luna 9 inuenitur; secundo 20, tertio 1, quarto 12 luna. Harum Kal. Martiarum lunas per 19 annos collectas, primo prefiximus ordine, secundo 14 lunas paschales: at deinde, 7 qui sequuntur ordinibus, feriarum rationem descripsimus. Cum igitur paschalis festi 14 lunam diemque Pasche cum luna sua cuiusuis anni decennoualis inuenire  desideras, inspecta luna Kalendarum supra scriptarum, considerataque feria qua ipse occurrant Kalende, tene ipsam lineam a primo ordine, in qua etatem deprehenderas, eamque sequens deuenies ad ordinem secundum, in qua 14 lunam paschalem reperies: inde quoque per eamdem lineam peruenies ad feriam in qua prefati mensis habuisti Kal., ubi diem pasche cum luna sua, linea quam tenueris tibi ostendet. uerbi gratia, si prima feria Kal. Martii, in 1 feria quam posuimus, ipsum diem Pasche cum luna sua inuenies; si uero 2, similiter in ea, ut in 1 diximus, diem et lunam reperies annotatam. Que inquisitio usque ad 7 feriam simili modo procedens, nulla unquam falsitate notatur. Quin huius argumenti ratio per 133 annos, quod est anni magni pars 4, firma stabilitate progreditur: que cum ad finem usque deducta fuerit, rursum in sese rediens explicabitur, atque explicata, in se semper reuertitur. Porro hunc cyclum ita ordinauimus, ut in capite decennoualis  quem posuimus in 1 feria Kal. Martii, et concurrens tertius, qui ponitur in anno 1 preparationis bissexti. Sed quia solaris cyclus 28 lustris 19 peragitur annis, non ante ad eumdem locum concurrens, quem diximus, reuertitur, dum 532 expleat annos, hunc cyclum quater circumeat: quam summam uterque circulus per alterutrum efficit multiplicatus. Sciendum uero quod hec pagina nichil a superiore discrepat, nisi quod illa lunas Kal. Ian., ista continet Martiarum, que tamen utreque eumdem continent modum. Hoc quoque differunt quod que Kalendaria subnotantur 5 ferie lunationum Ianuarii, occurrunt Dominica die ipso ordine sub lunationibus Martii. Cumque utriusque pagine eedem sint Kalendarum lune, ferie, et Kalendaria paschalis diei cum suis lunationibus, hoc uno differunt quod dissimiliter currunt. Nam ut dictum est, Kalendaria que subnotantur 5 ferie Ian. hic proueniunt Dominica Martii; et que ibi 6 feria, hic scribuntur in 2; ut tali modo  per omnia de cetero sit concordia: siquidem 14 lunas, ut in superiori pagina, hic 9 contineat linea. Ex quibus singulis in eodem uersu contra se posita oriuntur 7 Kalendaria, que sequuntur Kalendarium in quolibet anno 14 lune debitum, iuxta decretum Niceni concilii sanctorum CCCXuIII Patrum.
[Figure: [Table] 23Kb]

 Menses hic duodecim numerantur ordine iuxta numerum et ordinem istarum 12 columnarum, ut infra.

Ogdoas, est ad octo uerius endecas autem, ad undecim.
 [Figure: [Table] 11Kb]

Duodecim menses anni ciuilis, qui et communis dicitur.

Signa zodiaci sunt 12; tamen hic non sequuntur secundum earum seriem et situm, alioquin Aries deberet esse in loco 1, Taurus in secundo, et sic de ceteris.
[Figure: [Table] 14Kb] [Figure: [Table] 13Kb]  [Figure: [Table] 9Kb]  [Figure: [Table] 13Kb]

 Communis annus uocatur etiam simplex et planus, et constat duodecim mensibus, quorum et ordo et nomina iam hic sequuntur: uidelicet secundum astra et secundum Hebreos:

1 Aprilis, 	In hisce duobus prioribus, habetur uer.
2 Maius, 	
3 Iunius, 	Et in istis tribus mensibus habetur Aestas.
4 Iulius, 	
5 Augustus, 	
6 September, 	Istis tribus mensibus, habetur Autumnus.
7 October, 	
8 Nouember, 	
9 December, 	Et in istis tribus ultimis habetur Hiems.
10 Ianuarius, 	
11 Februarius, 	
12 Martius. 	Hic incipit prima pars quatuor temporum anni, dicta uer.

Embolismicus annus dicitur annus transitum habens, seu potius transcensum: quoniam transcendit  annum communem uno lunari mense.

Cyclus decemnoualis, aut cursus 19 annorum, est illud certum annorum spatium post quod omnes lunationes in eamdem horam redeunt in qua prius fuerunt.

Epacte est illud residuum dierum, horarum et minutarum, quod manet ex embolismo, et reseruatur ad sequentem annum.

Siquidem totam annalis circuitus seriem, que duodecim mensibus continetur, alphabetis distinximus; ita duntaxat ut primus et secundus ordo uicenos et septenos dies, tertius autem uno amplius complectatur, illo uidelicet qui de tertio repetitis octo horis superfluis accrescit, quia luna moratur in unoquoque signo undecim diebus et sex horis et bisse, id est, duas tertias partes unius hore. Bisse ergo repetito duodecies, efficiuntur octo hore in anno, id est, lunari circuitu: ex quibus octo horis per tres annos, id est, lunares circuitus, crescit dies unus: si  tamen ille dies non inuenitur in pagina regulari, quamuis in annali inueniatur locus uacuus inter o et a in tertio loco. De sex uero horis crescit dies in quarto signo, et propterea quartum signum multiplicatur semper ter, has subit litteras: sed alternis apposuimus, id est, interualla fecimus, ibi unam scilicet in eo relinquendo uacuam. Plures enim dies sunt in circuitu lune, in alphabeto, sed quia non singulis diebus apposuimus eidem operi, id est, annali libello:  quot enim litteras capit, tot etiam annos, id est lunares circuitus, comprehendit.

Quare non inuenitur locus uacuus inter o et a tertia uice in pagina regulari, sicut inuenitur in annali serie? Ideo non inuenitur quia uiginti septem diebus et octo horis luna zodiacum percurrit, et littera uniuscuiusque diei, uel locus uacuus in pagina regulari est, et idem alphabetum tredecies computatur in uno anno: et si locus uacuus fuisset, uiginti octo dies inuenirentur in unoquoque circuitu; et hinc maximus creuisset error, si inter o et a locus fuisset uacuus.

Item queritur quomodo in pagina regulari inuenitur illud sidus quod per locum uacuum inter o et a significatur in annali serie in tertio circuitu, cum nullus locus uacuus in illa pagina inuenitur. Ad hoc breuiter respondere possumus, quod inter o et a illud sidus cognoscitur similitudine bissexti, cui nullus est locus uacuus in annali serie, sed inseritur inter duos solares dies, id est, inter septimum et sextum  Kalendarum Martiarum.

Item queritur quare sidus quartum in alphabeto semper ter scriptum inuenitur in pagina regulari. Ad hoc sic respondere possumus quod ideo ter scribitur unum sidus, propter integrum diem, qui de sex horis quater repetitis uniuscuiusque sideris nascitur: illi igitur sideri, in quo tunc luna moratur, ille dies deputatur, id est, quarto semper sideri.

Item queritur utrum tres dies computantur in aliquo signo, quod ter scriptum non est in pagina regulari. Computantur itaque in tertio circuitu lunari, ubi est locus uacuus inter o et a, in annali serie.

Item queritur utrum computantur quatuor dies in signo. Utique computantur quando ter scribitur unum signum propter sex horas supradictas. Et illi sideri computatur ille dies qui nascitur de bisse, id est, octo horis tertio repetitis. Scrutare septimum et octauum annum, et sextum decimum, et septimum decimum, et octauum decimum.

 Item queritur quare unum alphabetum tredecies in annali serie scribitur in uno anno, si tredecim uicibus non iteratur unum alphabetum. Sic etiam illud soluitur, quod propter numerum solarium dierum quibus sol signiferum circuit, unum alphabetum tredecies iterat in annali serie, hoc est in trecentis sexaginta quinque diebus et quadrante, uiginti septem uero diebus et octo horis, sicut supra diximus signiferum circumuolat. Ideo non est necesse ut idem alphabetum  iteretur ad significandos eosdem dies ut eadem signa monstrentur.

Item queritur quare non aliud inchoat alphabetum uniuscuiusque anni in pagina regulari. Sic soluitur: si ab a semper inchoasset, Arietis sidus significaretur semper et illo sidere in quo luna moratur in primo decennoualis circuli anno quando est nona luna in Kalendis Ianuariis, sub eodem poneretur a, id est, sub Ariete; et in eodem sidere in quo luna moratur in secundo anno supradicti circuli, quando est uigesima luna in Kalendis Ianuariis, id est uirginis signo, sub quo inscribitur a. Sic etiam de aliis.

Item queritur quare Aries scribitur in fine anni, et in principio eiusdem anni. Hoc item ideo agitur, quia in extrema parte Arietis luna peruolat, quando est nona in Kalendis Ianuarii. Item repetitis octo horis, quia luna moratur in unoquoque signo duobus  diebus et sex horis et bisse, id est, duabus partibus unius hore. Bisse ergo repetito duodecies, efficiuntur octo hore in anno. Ex quibus octo horis per tres annos crescit dies unus. Sed tamen ille dies non inuenitur in pagina regulari, quamuis inueniatur locus uacuus inter o et a, in tertio loco.

De sex uero horis crescens dies in quarto signo, et propterea quartum signum multiplicatur semper ter.

Si uis inuenire in quo loco debent triplicari signa, discito quod luna zodiacum circulum uiginti septem diebus et octo horis perlustrat. Signa autem duodedecim bis duplica, fiunt uiginti quatuor, et remanent tres dies ex uiginti septem, qui ternarius quarta pars est duodenarii, omissis octo horis, que per ternos annos increscendo, diem integrum efficiunt; propterea, in quarto loco signa triplicari debent.



IANUARIUS.


Primus mensis Romanorum. Habet dies triginta et unum. Luna uero triginta. Nox horarum sedecim est, et dies tantum octo

Decimus mensis Hebreorum Thebet habet in hoc mense locum, et secundus mensis Grecorum, Eudinios.
[Table: 4Kb]


MARTYROLOGIUM.


Primum nunc Iani uocitatum nomine mensem,
Unde sacratus eat, recolatque festa canemus.
   [Kal.] Quod ueteres coluere patres, umbramque futuri,
Exposuit sancta Christi de uirgine nati,
Circumcisa caro, iam sacrat ecce Kalendas,
Basiliusque sacer meritorum splendet honore:
Euphrosyna simul nitet Almachiusque beatus.
[Iu n.] Macarius quartum Nonarum dedicat astum,
Qui tenuit docuitque eremi pius accola morem.
[III n.] Tertia Nonarumque dies celebrat Genouefam.
[II n.] Tum pridie Nonis augenti festa recurrunt,
[None.] Hinc Nonas Simeon confessor possidet almus,
Papa Telesphorus iisdem pariterque coruscat,
[uIII id.] Octauo ante Idus agitur Theophania sanctum.
[uII id.] Septima ab Aegypto Christum celebratque relatum,
Antiochena suum recolit quoque plebs Lucianum.
[uI id.] Iduum post sexto Eugeniano uota feruntur.
[u id.] Quinto uitali, Fortunato et Reuocato.
[Iu id.] Quarto Melciades Paulusque eremita beato,
Sublati fine etherea letantur in arce.
[III id.] Saluius hinc ternas Carthagine consecrat Idus.
[II id.] Plebs Itachia suum pridie recolit Cyriacum.
[Idus.] Idibus Hilario Pictaue militat urbis,
Plebs deuota suo pastor quam fulcit honore.
[XIX k.] Quam nonam et decimam constat Februi ante kalendas
Esse diem, felix sacer et confessor adornat.
 [XuIII k.] Bisque nouenam Habacuc simul et Micheas honorant.
[XuII k.] Septima post decimam Marcelli martyris, atque
Pontificis summi meritis, et nomine fulget.
[XuI k.] Sextaque cum decima Antonii uirtute dicatur:
Hec etiam socio geminorum pollet honore
Lingona quos uno celebrat plebs marmore tectos.
[Xu k.] Quinta et dena simul Prisca pro martyre gaudet.
[XIu k.] Bis septena Niceto Hautmaroque coruscat.
[XIII k.] Tertia post decimam Fabiano presule floret,
Cui parili Sebastianus uirtute coheret,
Roma quem uectum nunc Suessio leta frequentat.
[XII k.] Bis sexta est Agnes, quam uirgo et martyr honorat.
[IX k.] Undecimam Leuita sacer uincentius ornat,
Huic et Anastasium uirtus coniungit opimum.
[X k.] Post Emerentiane decimo laus emicat ampla.
[IX k.] Nono martyrium Babile uirtusque coruscat.
[uIII k.] Octauo ex seclo conuersum gloria Paulum,
Proiectumque suum celebrans Aruernus adornat.
[uII k.] Septima moxque dies Polycarpi sanguine fulget,
Smyrne quem uero celebrant pro rege crematum.
Punica terra suum sexto ueneratur annum,
[uI k.] Sulpitius, Bathildis et Adelgund quoque uernant.
[u k.] Quintum progenies Romana Agne dicat alme.
[Iu k.] Quarto martyrium Papie Maurique refulget.
Tunc et ualerio Treuiri pro presule gaudent.
[III k.] Tertia quod Hippolytum Antiochene personat urbi.
[II k.] Saturnine tuum egregium Thyrsique tropeum,
uictorisque simul iam determinat orbem.

 Principium Iani sancit tropicus Capricornus.

Ianuarii Februariique menses Numa Pompilius anno adiecit, utrique uiginti octo tribuens dies, sed postea Ianuario unum diem, propter imparem numerum qui diis superis congruebat, addidit, et eum Ianuarium a Iano nuncupauit, primumque anni esse uoluit, tanquam bicipitis Dei mensem, respicientis ac prospicientis transacti finem, futurique principia. Quidam autumant eum inde uocatum quod limes et ianua sit anni.

Notandum est quod undecimo anno in quarto Nonarum Ianuarii luna finitur in embolismo, qui inscribitur  Secundo Nonarum Decembris. Anno decimo et luna Ianuarii, in Kalendis Februarii finitur.

A decimo sexto Kalendarum Februarii, usque in decimum sextum Kalendarum Martii, ubicunque decima luna occurrerit, in proxima Dominica die post illam habes Septuagesimam.

Mense Ianuario sanguinem non minuas. Potionem contra offocationem accipe, et electuarium sume; et calicem ex optimo uino plenum ieiunus bibe, propter infusionem sanguinis. Gingiber et reuponticum sume.

Iani prima dies, et septima fine timetur.

Hora scilicet prima primi diei, ut plurimum, etiam quinta illius septimi.



FEBRUARIUS.


Secundus mensis Romanorum. Habet dies uiginti et octo. Luna uero uiginti et nouem. Nox horarum quatuordecim est, et dies tantum decem.

Undecimus mensis Hebreorum Sabath, habet in hoc mense locum, et tertius mensis Grecorum, Peritios.
[Table: 4Kb]


MARTYROLOGIUM.


Nunc etiam Februi texemus carmine cursum,
Queque ferat pariter festorum signa dierum.
[Kal.] Brigida uirgo potens Februi sibi prima Kalendas
Scotorum sancit miro celebrata fauore.
[Iu n.] Quartum Nonarum templo illatus dicat Agnus,
Quo lustrante Deo in unum plebs credula templum,
Mente pia locat acceptum, sternitque tribunal.
[III n.] Ternis et nonis Lupicino festa sacrantur,
Hisque cruore pio Celerinus cum Celerina,
Enitet Ignatius Laurentinusque beati.
[II n.] Tum pridie Nonas Aquilinus uindicat almus,
Antistesque inter Phileas cum Philoromo.
[None.] Sicanie populos Nonis sibi subdit Agathe
uirginis eximio uirtus celebrata decore.
[uIII id.] Idibus octauis martyr Dorothea coruscat.
[uII id.] [a 1Kb] Augule septenis mundum uincendo triumphas.
   Tum quoque uer primos consurgit astris in ortu
[uI id.] Senas Dionysius ornat et Aemilianus.
[u id.] Quinis Ammonem recolunt pia uota beatum.
[Iu id.] Sother, Hyreneus et Scholastica uirgo quaternis,
Egregia pariter meritorum laude nitescunt.
 [III id.] Ternis hinc Desiderius Lugduna coronat,
Menia; Parthenio et Calocero Roma refulget.
[II id.] Eulalie festum pridie sanguisque coruscat,
Urbs Barcynon eximia qua martyre gaudet.
[Idus.] Idibus ethereum Iulianus scandit honorem,
Sponsa beata animum celo cui iungit ouantem.
[XuI k.] Tum decimo sextoque die preeunte Kalendas,
[Mart.] Martyr uitalis nitet et Felicula uirgo,
Atque ualentinum memorant sua gesta beatum.
 [Xu k.] Hinc decimo et quinto meritum clarescit Agapes,
Hocque die penis cesos ueneratur acerbis
Brixia Faustinum celebrem, sanctamque Iouittam
   Hic etiam geminos scandit sol sidere Pisces.
[XIu k.] Quartus cum decimo Iuliana martyre lucet,
Onesimumque colit Paulo doctore beatum.
[XIII k.] Tertius ac decimus Polocroni festa reuoluit,
Donatique fides, sanguis, quos iungit et ara,
[XII h.] Bissenumque diem Martialis sanctus honorat.
[XI h.] Publius undecimum simul et Iulianus adornant.
[X h.] Mox decimus laudem recolit, famamque coronat.
[IX h.] uictorine tuo nonus de nomine fulget.
[uIII h.] Octauoque Petri cathedre doctrina coruscat,
Urbs leta Antiochi, quo primum presule uernat.
[uII h.] Septimus eximio Polycarpi splendet honore
Presbyter ore, fide, Christi qui iussa secutus
Martyrio turbam potuit seruare fidelem.
[uI h.] Sextus apostolica radiat uirtute Mathie,
Occultumque diu caput hoc Baptista retexit.
   Hic Bissextus enim quartoque intexitur anno.
[u h.] Quinta dies Crescenti augetur laude beati.
[Iu h.] Nestore quartus ouat socio pariterque Theone.
[III h.] Tertius Hesperie Leandro antistite floret.
 [II h.] Macario pridie Rufinus iungitur almus,
Hic finis Februi concludit lumina mensis.

Hi tres uersus qui eque ordine ceterorum non incipiunt, ex Martyrologio segregantur.

Quiuis quartus annus habet Februarium uiginti nouem dierum, bissexti causa.

Mense Nume in medio solidi stat sidus Aquarii.

 Februarium a Februo, id est a Plutone inferorum deo, Numa nominauit, qui lustrationum potens [F. parens] esse credebatur, lustrarique eo modo se [F. eo mense] ciuitatem necesse erat, quo statuit ut iusta diis Manibus uota soluerentur. Ideo hunc pari numero diis inferis congruo dedicauit.

Februarius in bissextili anno trigesimam debet accipere lunam, quia et luna quadrantem proba ur habere. Reliquis uero semper annis, uiginti nouem debet habere. Sed in undecimo anno, in Kalendis Februarii trig sima fit luna, que non Februario, sed Ianuario deputatur.

A septimo Idus Februarii, usque in Nonas Martii, ubicunque secunda luna euenerit, in proxima Dominica die post eam habes Quadragesimam.

Epacte solis, id est concurrentes septimane dies, aptissime in Kalendas Martii mutantur, quia si eas secundum in Kalendas Ianuarii mutaueris, in bissextili anno bis illas mutare necesse habes; ita ut in  Ianuario et Februario intermissis in solari cyclo concurrentibus utaris; in Martio uero et ceteris mensibus, illis quas in eo de cyclo ascriptas inueneris. Ad concurrentes uero inueniendas, id est [An leg. dies?] presentibus adiicitur ut sequentes inueniantur. In quarto autem semper anno, duo propter bissextum adduntur, et nunquam septenarium numerum transgrediuntur. Post uiginti quoque et octo annos, ad principium semper reditur.

De pollice sanguinem minues, sic tamen ut ante accipias ad deponendum diagridium confectum, et quando hoc es bibiturus, intra in balneum calidum, et cum omnia membra ceperint calefieri, tunc aquam calidam cum uino mixtam bibe: cataplasma capiti imposito, oculos turbulentos sanat. Betas non comedas, quoniam uenenum habent.

Ast Februi quarta est, precedit tertia finem.

Hora scilicet octaua quarti diei, ut plurimum, et quinta alterius, cauenda.



MARTIUS.

Tertius mensis Romanorum. Habet dies triginta et unum. Luna uero triginta. Nox horarum tredecim est, et dies tantum undecim.

Duodecimus mensis Hebreorum Adar, habet in hoc mense locum, et quartus mensis Grecorum, Distros.
[Table: 5Kb]


MARTYROLOGIUM.


Martius insigni feriatus tempore demum,
Quorum premineat breuiter dicemus honore.
   [Kal.] Martis Donatus tenet Albinusque Kalendas.
Senis mox Nonis Heraclus Paulusque coluntur.
[uI non.] Quinas Magra pio Nonas defendit amore,
[u non.] His et Emitherius Celedonius atque Marinus,
Asteriusque micant effuso sanguine clari.
[Iu non.] Lucius hinc papa pretiosa morte quaternis,
Martyrum et octingentorum turba optima fulget.
[III non.] Ternas martyr habet meritorum nomine Phocas.
Sanguine qui mortem uicit, uirtute draconem.
[II non.] uictorinus ouat pridie uictorque retrusi
Carcere, qui celso penetrarunt astra uolatu.
[None.] Nonis Felicitas micat, et Perpetua, castam
Que Christo uitam felici morte dicarunt.
[uIII id.] Idus octauas martyr Cyrillus et una
Consimili retinet uenerandus honore Rogatus.
[uII id.] Septenis quadrageno sub milite festum
Armenie recolunt unum sacra templa minoris.
[uI id.] Senis Gaius, Alexanderque coluntur eisdem,
Quadragena et bina coheret turba cruore,
Quos pariter seua celebramus Perside cesos.
[u id] Candidus hinc quinas sibi ualeriusque retentant.
 [Iu id.] Quartam mox Iduum finis tuus, alme Gregori,
Consecrat eterna celum quo laude petisti.
[III id.] Presbyter et ternas Macedonius implet honesta
Coniuge Patritia et nata comitante Modesta.
[II id.] Euphrosius pridie Petro cum martyre fulget.
[Idus.] Thessala plebs Idus matrona martyre seruat.
[XuII k.] Septima post decimam Aprilis de more kalendis
Precedens Cyriaci et Largi splendet honore,
Smaragdique simul pretioso sanguine uernat.
[XuI k.] Bis octona tuo Parici nomine pollet,
Scothica gentilem miserate per oppida cultum,
Hac quoque Getrude redduntur uota beate.
[Xu k.] Presul Alexander ter quinam possidet altam,
Presbyter et Romam Pigmenus sanguine lustrat
[XIu k.] Bis septena Ioanne eremi cultore coruscat.
[XIII k.] Tertia cum decima Gutbretti laude nitentes
Anglorum ducit per mystica gaudia plebes.
[XII k.] Tum duodena fide Benedicti et nomine fulget,
Cenobiale decus duce quo letatur in orbe.
[XI k.] Undecima antistes tribuit pia lumina Paulus,
Quo iure exsultat proprio Narbona magistro.
[X k.] Felix hinc decimam et Theodorus cum Iuliano
Ornant eximia uirtutum laude ferendi.
[IX k.] Romulus et nonam pariterque Secundulus implet.
 [uIII k.] Angelus octaua uenturum nuntiat Agnum,
Agnus et ipse cruce mundi pro morte leuatur.
[uII k.] Septima Montanum memorat cum coniuge sancta,
Atque simul quadrageno cum martyre passum.
[uI k.] Agni surgentis resplendet sexta triumpho.
[u k.] Quinta Priscus, Alexander Malchusque coluntur.
Hanc quoque Guntrammus migrans rex optimus ornat.
[Iu k.] Eustathius quarta uirtutis laude coruscat,
Abba Columbano nituit Quirite magistro.
[III k.] Tertia Domnino comite et uictore refulget.
[II k.] Diodolus pridie emicat Anesusque beati,
Hic Martis uoluens determinat orbita mensem.

Martius hic falcem retinens uult cedere uitem.

Martii mensem cum sequentibus nouem mensibus Romulus ordinauit, primumque anni mensem illum esse constituit, et eum Marti, cuius se filium credi uoluit, dicauit, eo quod hoc mense constet Iunonem peperisse Martem in Phrygia. Unde et a Marte Martius nominatur.

In anno undecimo, luna que debuit in Kalendis  Martiis uigesima nona esse, uigesima octaua fit,  propter quartum embolismum, qui inseritur secundo Nonarum Decembris anno decimo. Quod si bissextus eo anno fuerit, uigesima nona erit. Sed hec luna non Martii, sed Februarii est. Martii autem luna in quinto Nonarum ipsius accenditur.

A duodecimo Kalendarum Aprilis usque in decimum quartum Kalendarum Maii, ubicunque decima quarta luna contigerit, in proxima Dominica die post illam Pascha rite celebratur.

Ab octauo Idus Martii usque in Nonas Aprilis, quecunque luna accensa fuerit, primi mensis Hebreorum Nisan initium facit.

Mense Martio, dulcimen ieiuni comedant, et merum dulce bibant; agramen coctum edant, et raphana confecta: calido balneo usitent, sanguinem non minuant, solutionem non accipiant, quia ipsa solutio frigores generat: potio eorum sit ruta et libystica.

Martis prima necat, cuius sic cuspide quarta est.

Hora scilicet prima primi diei, ut plurimum, et  etiam secunda hora diei quarti, cauenda.



APRILIS.


Quartus mensis Romanorum. Habet dies triginta. Luna uero uiginti et nouem. Nox, horarum undecim est; et dies, tredecim.

Primus mensis Hebreorum Nisan, habet in hoc mense locum, et quintus mensis Grecorum, Xandicos.
[Table: 4Kb]


MARTYROLOGIUM.


[Kal.] uirgineo insignes Agape et Chionia serto
Aprilis socio sacrant sibi iure Kalendas.
[Iu n.] Lugduni quartis nonis sacer urbe Nicetus.
[III n.] Euagrius ternis splendet martyrque Benignus,
Atque pari fulget Theodosia uirgo nitore.
[II n.] Ambrosius pridie ethereum penetrauit honorem.
[None.] Nonis uirgo pia de morte refulget, herent ,
[uIII id.] Idibus octauis Xystus martyrque sacerque
Preeminet, Adriano mortem sub Cesare passus.
[uII id.] Diogenes septenis Eleusiusque feruntur.
[uI id.] Maximus et senas idus tenet atque Solutor.
[u id.] Lampade septena quinis micat Idibus alto
uirgineus radians simul ethere flosque decorque.
[Iu id.] Ezechiel uates sancto dicat ore quaternas.
[III id.] Pontifice et summo terne irradiante Leone,
Splendent, ore, manu, Christi qui pauit ouile.
[II id.] Iulius antistes pridie Romana reuisit
Menia catholico clarus pro dogmate pastor.
[Idus.] Idibus, Hermingilde, patrem, rex alme, furentem
Persentis, uerum referens de morte triumphum.
[XuIII k.] Octaua et decima Maias superante Kalendas
 ualerianus ouat, fraterque Tiburtius, ipsos
Maximus effuso comitatur sanguine miles.
[XuII k.] Septima Olympiadem, decime coniuncta, beatam
Monstrat, eamque simul defendit Maximus alter.
[XuI k.] Sexta et dena Chariso Callistoque refulget,
Quos mare septena mersos cum plebe beauit.
[Xu id.] Mappalicus quintadecima Hermonesque Petrusque,
Collucent merito uirtute et sanguine clari.
[XIu k.] Bis septena Eleutherius, mater quoque sancta
Anthia precellent uitam moriendo secuti.
[XIII k.] Gaio, Aristonico, Ruffo, Hermogene, atque Galato,
Tertia cum decima expedito  et martyre fulget.
[XII k.] Marcellinus, Domninus, uincentius, atque [F. eque]
Nomine bissenam radiant, festoque fideque
Festa Synesii celebrantur martyris almi,
[XI k.] Pontifices tumulo, doctrina et morte beati,
Undecima Gaius pariter Simeonque coluntur.
[X q.] Terni presbyteri decimam ternaque coronant
Palma Parmeniusque, Elimenes Chrysotelusque;
Hac quoque diuino patuerunt prodita nutu
Corpora martyrio Ecclesiam lustrantia trino,
Dionysii, Rustici, Eleutheriique beati.
Felicemque sacrum gemino dignumque ministro,
 [IX k.] Nona docet Fortunatumque et Achillea iunctos,
Hac etiam, inuicto mundum qui sanguine temnis,
Infinita refers, Georgi sancte, trophea.
[uIII k.] Martyr Alexander triceno martyre letus,
Ac terno octaua Lugduni menia sancit.
[uII k.] Mox euangelico Marcus tonat ore beatus,
Septima quo capit eximium redimita nitorem.
[uI k.] Sextaque pontificis recolit certamina Cleti
Ricarioque nitet uite cultore beate.
[u k.] Quinta Anastasium papam celebramus, eidem
Anthimus antistes digna uirtute coheret.
[Iu k.] Quarta uitalem Christi pro nomine cesum
Commemorat, uitam meruit qui morte perennem.
[III k.] Tertia pontifices ara meritisque dicatos,
Agapium, pariterque Secundinum ueneratur.
[II k.] Martyrii Iacobus similem et Marianus honorem,
Sortiti pridie finem metantur Aprili.
Purpureo quem flore sibi uer sancit Aprilem,
Dicemus, quibus attollat sua gaudia festis.

Aprilis rastrum tollendo temperat agrum.

Aprilem mensem, quasi aperilem, Romulus nominauit, eo quod in illo remotis nubibus, pruinis ac  tempestatibus hybernis, celum, terra, mare, horoscopis, agricolis, nautis aperiantur: arbores quoque  et uerbe in germen, sed et animantia queque in prolem se aperire incipiant.

Computista scire debet, quod in octauo et decimo nono anno luna Aprilis in Maio finitur, propter duos embolismos, qui faciunt lunam trigesimam, in secundo Nonarum Aprilis, decimo tertio anno; et in tertio Nonarum Aprilis, decimo nono anno. Item anno undecimo in Kalendis Aprilis, luna trigesima est, scilicet hec Martio deputatur.

A septimo Kalendarum Maii usque in decimum Iunii, terminum Rogationum uigesima luna declarat.

Mense Aprili bonum est sanguinem minuere. Potionem ad soluendum accipere. Carnes recentes comedere. A radicibus abstinere. Sanguinem intercutaneum minuere. Calidis usitare. Dolorem stomachi purgare. Unguento calastico usitare. Potio eorum sit betonica et pipinella; et raphanum manducent: quia tunc nascuntur scabies et caligines. Qui hec custodierit, sanitatem naturalem restaurabit.

Aprilis decimo est, undeno et fine timetur.

 Hora scilicet prima decimi diei, ut plurimum, et etiam nona hora alterius diei, cauenda.



MAIUS.


Quintus mensis Romanorum. Habet dies triginta et unum. Luna uero triginta. Nox horarum octo est, et dies sedecim.

Secundus mensis Hebreorum Iair, habet in hoc mense locum, et sextus mensis Grecorum, Artemisios.
[Table: 4Kb]


MARTYROLOGIUM.


[Kal.] Maias prima sacrat Christi doctrina Kalendas,
Frater ex his Domini Iacobus micat atque Philippus,
Hieremiasque simul uatum celebratur opimus,
Rexque Sigismundus fuso pro sanguine regnat
[uI n.] Sextus hinc Nonis, Athanasi magne, refulges,
Arria quo primum periit uictore colubra.
[u n.] Presul Alexander quinas et Euentius ornant,
Theodolusque, Dei pariter pro nomine cesi,
His quoque celsa crucis radiant uexilla reperte,
[Iu n.] Syluanus quartas Antonia cum Floriano,
Perpetua cingunt mentis uirtute decori.
[III n.] Stelliferum ternis Christus transcendit Olympum,
Hilarioque Arelas pollet uienna Niceto.
[II n.] Precelsum pridie celebrant Romana Ioannem
Templa Dei, qui pleno hausit de pectore uerbum.
[None.] Morte pia nonas Iuuenalis sanctus honorat.
[uIII n.] Idibus octonis Mediolani urbe coruscat
Martyr precipuo uenerandus uictor amore.
[uII id.] Ter centum radiant septenis Idibus una
Martyrio denique simul decorante beato.
 [uI id.] Senis Gordianus et Epimachus ob unam
Ceduntur Christi pariter laudemque fidemque,
Has quoque Iob patiendi exemplo sanctus honorat.
[u id.] Quinas eximio antistes splendore Mamertus
Insignit, solemne Deo qui ferre litamen
Ieiunii instituit ternis sub luce diei,
[Iu id.] uirgo tuos colimus comites Domitilla quaternis,
Nerea, Pancratium, cum quis et Achillea sanctum
Primus apostolico docuit tinxitque lauacro,
Quos Petrus egregia Rome cum uirgine iunctos.
[III id.] Seruatium ternis ueneramur in Idibus almum.
[II id.] Pachomius pridie uictorque simulque corona
Splendent, hic eremita potens, illique cruoris
Martyriique Deum socia uirtute secuti.
[Idus.] Pontifices septem Hesperiam simul Idibus ornant.
[XuII ik.] Septima Timothei cum dena nomine lucet,
ueridica Paulus docuit quem uoce beatus.
[XuI k.] Sextaque cum dena peregrino martyre uernat.
[Xu k.] Quintam cum decima martyr Dioscorus implet.
[XIu k.] Bis septena Pudentiana uirgine claret.
[XIII k.] Cum dena tertiam retinet fulcitque Basilla,
Baudeliusque simul trabeatus sanguine uernat.
 [XII k.] Bissena Polius, Eutychius atque Timotheus,
Presul et hac Deo martyrque ualens uenerandus,
Augia te letis ducit per gaudia uotis.
[XI k.] Undecimam Castus sacer Aemiliusque dicarunt.
[X k.] Lingonicam decima Desiderius sacrat urbem,
Antistesque martyrque Dei galeatus honore
Donatianus, Mamnetes cum Rogatiano,
[IX k.] Fremque pio exornat fidei certamine nonam.
[uIII k.] Octaua Urbanus meritorum stemmate fulget,
Insula quem doctrina simul sanguisque beauit.
[uII k.] Augustine, tuum commendat septima nomen,
Lactea quo renitent Anglorum milia uerbi,
Principe quo Christum domiti sensere Britanni.
[uI k.] Iulius hinc sextum miles martyrque uenustat.
[u k.] Quinto Parisii Germanum turba frequentat,
Tunc quoque pontificem celebrat sua Roma Ioannem.
[Iu k.] Maximine, tibi quarto Treuir alta coruscat.
[III k.] Tertius Hugberto papa et Felice dicatur.
[II k.] Tum pridie Petronella Petri de germine sancto
Fulgida uirgo micat Christi trabeata decore,
Hinc Maium estiuo primum sub sole calentem,
Que longisque ferat, promemus uota diebus.
 Cantius et Cantianus cum Cantianella
Collucent, Maium hec claudunt solemnia mensem.

Alligat ad fustes hic Maius in ordine uites.

Maius in honorem maiorum, sicut Iunium in honorem iuniorum: in quos populum diuisit, Romulus  nominauit: altera enim parte armis, altera consilio tueri rempublicam uoluit.

Contendunt alii, Maiam Mercurii matrem, Maio nomen dedisse: quia in hoc mense mercatores Maie Mercurioque sacrificabant.

In anno octauo, luna que debuit in Kalendis Maii uigesima octaua esse, uigesima septima fit, propter tertium embolismum, qui secundo Nonarum Martii inseritur. Item in anno decimo nono, luna que debuit in Kalendis Maii uigesima nona esse, uigesima octaua inuenitur, propter embolismum septimum, qui tertio nonarum Martii incipit.

A septimo idus Maii, usque in octauo Idus Iunii, ubicunque quarta luna occurrerit, in proxima Dominica die post illam Pentecostes celebratur.

Mense Maio nullum penitus caput comedant; calidum bibant; calidis usitent; caput purgent; uenam hepaticam incidant, et potione contra offocationem accipiant; cataplasma capiti imponant, oculos turbulentos sanat, pruriginem mundat, urinam curat;  olera frigida esitent: agramma sumant; bibant absynthium, feniculum et pyretrum et gilganum.

Tertius est Maio lupus, est et septimus anguis.

Hora scilicet septima, decimi diei, ut plurimum, et etiam decima hora alterius diei, cauenda.



IUNIUS.


Sextus mensis Romanorum. Habet dies triginta. Luna uero uiginti et nouem. Nox, horarum sex est: et dies, octodecim.

Tertius mensis Hebreorum Siuan, habet in hoc mense locum, et Octauus mensis Grecorum, Deseos.
[Table: 4Kb]


MARTYROLOGIUM.


   [Kal] Iunii origo tuum sustollit in astra nitorem,
Pamphile, martyrio doctor uenerande beato,
Martyris huncque diem festum Nicomedis adornat,
[Iu non.] Marcelline sacer, Petre exorcista quaternis
Nonis communem dignamque litatis ad aram,
Lugdunique pio Blandina uocatur honore,
Quadragena que simul octonaque coruscum,
Cum plebe nexit flammis undisque monile.
[III non.] Pergentinus item Laurentinusque cruoris
Et generis ternas gemino fulgore uenustant,
Aureliana suum plebes recolitque Liphardum.
[II non.] Martyr et antistes pridie sacra uota Quirinus,
Accumulans proprio Christum de sanguine placat,
[None.] Nonis antistes fulget Bonifacius, Anglis
Editus, ad Christum Oceani qui traxit alumnos,
Eresonum puro submittens colla lauacro.
[uIII id.] Octonas idus Ceratus episcopus ornat,
 Urbem qui fulsit Gratiano principe dictam.
[uII id.] Paulus septenas, presul tuus, alta Byzanti.
[uI id.] Progenies meritumque pium quos iungit et ara,
Gildardus senas pariterque Medardus honorant.
[u id.] Quinas primus habet, iuncto sibi Feliciano.
[Iu id.] Quarte Basilide, et his deno martyre uernant.
[III id.] Barnabas ternas exornat apostolus idem.
[II id.] Cyrinus pridie effulget Nazarque Naborque,
His et Basilidem festo sociamus eodem.
[Idus] Idus illustrat Felicula uirgo cruore,
Lac, Petronella, tibi uerbum, quam iunxit et etas.
[XuIII k.] Octauo Iuli et deno ante exordia mensis,
uates Heliseus, simul Abdiasque refulgent,
Hic quoque ualerio et Rufino martyre gaudet.
[XuII k.] Septeno deno uitus cum uirgine clara
Margarita martyrii splendore nitescit,
Hocque Modestus et alma nitet Crescentia uirgo.
[XuI k.] Sedecimo Cyricus Iulitta cum genitrice
Clarescit uera Christi pietate fideque.
 [Xu k.] Quindecimus septem, quinquagenisque ducentis
Martyribus iucundam mittit ad astra coronam.
[XIu k.] Quartum cum deno pretioso sanguine fratres
Marcellianus pariter Marcusque sacrarunt,
Hunc quoque Balbine lustrat meritumque decusque.
[XIII k.] Geruasius terdenum Protasiusque coronant.
[XII k.] uitalisque pater natos sequitur duodeno.
[XI k.] Martyr Rufinusque undeno et Martia pollent
[X k.] Albanus decimo defendit laude Britannos.
Paulinusque Nolam meritis et nomine lustrat.
[IX K.] Anglorum nono Ediltrud de germine fulget.
[uIII k.] Octauo natus colitur Baptista Ioannes.
[uII k.] Septeno Romam Luceia exornat amore,
Scampio bis deno et bino martyre leta,
De quibus Aceias socio conlucet honore.
[uI k.] Sextum martyr habet Paulus simul atque Ioannes,
Germine, amore, fide, uirtute et sanguine fratres,
Cum quibus augusto radiat Constantia serto,
Saluius et sanctus Scalditum littora uisit.
[u k.] Hesperiam quinto antistes martyrque Zelus
Martyribus cumula iunctus denisque nouemque.
[Iu k.] Presule quartus ouat uerbi et doctore Leone.
[III k.] Tertius auralam sustollit ad ethera Romam
 Martyrio pariter Petri Paulique beato.
[II K.] Lemouicum pridie colitur Martialis honore,
Iunius his celsum festis determinat orbem.
Iunius imbrifugo estatis sub caumate feruens,
Templa, quibus festa uelet de fronde canemus.

Tellurem curuo Iunius proscindit aratro.

 Ardentis penetrat quoque Phebus sidera Cancri.

Centra hic Solstitium medio, summoque coruscat.

Iunius, a iunioribus populi Romani appellatur: siue  Iunonius ante uocabatur, a Iunone: et post, detritis quibusdam litteris, Iunius dictus est. Nam et edes Iunonis Monete, calendis Iunii dedicate sunt.

Intuendum est, quod in octauo anno, in quarto nonarum Iunii, luna trigesima est, sed hec Maii est. Luna autem Iunii in Iulio finitur.

Item anno decimo octauo in calendis Iunii trigesima luna inuenitur, sed hec Maio deputatur. Luna uero Iunii finitur secundo calendarum Iulii.

A priori quarta feria Martii, qua ieiunium celebratur, usque ad ieiunium Iunii, quatuordecim hebdomade sunt: et ab hoc tempore usque ad ieiunium Septembris, sunt quoque quatuordecim hebdomade.

Mense Iulio omnibus diebus mane ieiuni, plenum calicem de aqua frigida bibant. Ceruisiam, siue  Medum, non bibant. Sinapim esitent.  Lactucas manducent. Acetum bibere oportet. Et ex herbis, saluiam et sauinam in potiunculis bibant: quia tunc cerebrum humores producere solet.

Iunius in decimo, quindenum a fine salutat.

Hora scilicet quinta, decimi diei, ut plurimum, et etiam quarta hora alterius diei, cauenda.



IULIUS.


Septimus mensis Romanorum. Habet dies triginta et unum. Luna uero triginta. Nox horarum octo est, et dies sedecim.

Quartus mensis Hebreorum Thamuz, habet in hoc mense locum, et octauus mensis Grecorum, Phanemos.
[Table: 4Kb]


MARTYROLOGIUM.


   Iulius hinc flauis humeros redimitus aristis,
Quos supplex aris ueneransque colat, memoremus.
   [Kal.] Primus qui ueteris populi legisque sacerdos
Exstitit incensi primusque litauit ad aram
Aaron orditur Iuli sacratque Kalendas,
Has quoque contemptor mundi Carilephus honorat.
[uI n.] Processus sextus retinet cum Martiniano.
[u n.] Nonas martyrii leto irradianteque decore,
Pontifices quintas Anatolius Eulogiusque.
[Iu n.] Lauriane tenes meritorum nomine quartas,
Ossaque Martini tumulo mutata uenustant.
[III n.] Domitius ternas dicat, et clarissima Ze
Auxit martyrio cetumque iure beatum.
[I n.] Eximius uatum pridie defectus in orbe
Martyrio Esaias uirtute atque ore coruscat,
 Tranquilline, simul duplici splendore refulges,
Sanctorum genitor sanctos comitate peremptos,
Tumque Goar Christi colitur famulusque sacerque
[None.] Pantemnonis splendet meritumque fidesque.
[uIII id.] Octauo ante Idus Cilianus Procopiusque,
Excellent Christum uirtute et morte secuti
[uII id.] Audax septeno pariterque Anatol a claret.
Nec minus et contemptor opum sacer eminet Ephrem.
[uI id.] Sexto germana Christo pro sorte coronam,
Progenie septena dicat Felicitas alma,
Quam genuit gratamque Deo premisit ad aram.
[u id.] Martyrio quintum sancit Ianuarius atque
Consimili decorat Pelagia sancta nitore
Tum Beneuentanis translata montibus almi,
Busta patris Benedicti nunc Liger altus honorat.
 [Iu id.] Hermagoram quarto supplex Aquileia frequentat,
Antistes precibus populum qui fulcit et urbem.
[III id.] Tertius Aegyptum presentat Serapioni,
Attalus et martyr celesti flore nitescit.
[II id.] Antistes pridie et martyr petit ethera Phocas,
[Idus.] Idibus effulgent Cassianus Syricusque,
Et Iacobus meritis celebratur episcopus amplis.
[XuII k.] Cum decima Augustum presignans septima mensem,
Hilarine tuos martyr nitet optime festo.
[XuI k.] Sedecimam uotis Carthago spectat opimis,
Martyrii plebem duodenam leta frequentans;
Scyllitana simul capiti, quos patria misit.
[Xu k.] Quindecimam genitrix septena prole dicauit,
Symphorosa pio pariter germine cesa.
[XIu k.] Arsenius quartam denamque eremita uenustat.
[XIII k.] Et ternam denam Philibertus sanctus adornat.
[XII k.] Praxedis duo dena effulget uirginis, atque
Prophete Danielis nomine, fine fideque,
Ipsa luce pii solemnis dedicatio Petri.
[XI k.] Undecimam Christo felix miserante Maria,
Ornat septeno caruit que demone, quamque
Magdala progenitam signat cognomine origo:
 uandregisle, tibi hac monachorum uota recurrunt.
[X k.] Hinc decimam preclarus Apollinaris honorat.
[IX k.] Mox nonam Christina, Aquila et Niceta sacrarunt.
[uIII k.] Octauam Iacobus Zebedei filius ornat,
Primus apostolicum uero pro rege cruorem,
Qui dedit, hunc Cucuphas Christophorusque sequuntur
[uII k.] Septimam Adrianus tenet Aemyliusque beati,
Martianus cum quis simili uirtute triumphat.
[uI k.] Presbyter Hermelaus sexta martyrque coruscat.
[u k.] Quintam Nazarius cum Celso possidet, hancque
Pantaleon martyr proprio sibi sancit honore,
Insignem meritis Petri Paulique beatis,
Presul Romanus Stephanus tum consecrat aram,
Templo que Dionysii gemmata refulget,
Signis martyrii, monitis uisisque fideque.
[Iu k.] Felix, Simplicius, Faustinus, et alma Beatrix,
 Tricassique Lupus quartam communiter aurant.
[III k.] Abdon et Senen, designat tertia sanctos,
Regni quos Rome tribuit de germine Persis.
[II k.] Martyrii pridie Fabium pia gloria texit,
Iulius hec orbi excedens solemnia linquit.

Iulius ergo secat gramen fenumque reseruat.

Iulius prius dictus erat Quintilis, quia a primo tunc mense Martio quintus est mensis. uerum postea in honorem Iulii Cesaris dictatoris. legem ferente Marco Antonino consule, Iulius appellatus est, quoniam hoc mense ad quartum Idus Quintilis procreatus est.

Sciendum postea est, in octauo anno, quod in Kalendis Iulii mensis trigesima luna, secundum regulam debuit esse, sed propter tertium embolismum uigesima nona luna hec est, et etiam mensis Iulii.

Item anno decimo nono, nos qui epactas lunares a Septembre incipimus, in tertio Kalendarum Augusti trigesimam Iulii lunam, saltus ratione pretermittimus,  ita ut eadem die pro trigesima dicamus primam.

Sicque in Kalendis Augusti tertia sit, cum secundum regulam non esse debuerit, quatenus in Kalendis Septembris, quinta effici possit.

Mense Iulio, uenere non usitent. Sanguis non minuatur ullo modo. Potionem non bibant. Rutam et saluiam usitent: flores apii et uue bibant. Plenum calicem de aqua ieiuni bibant, propter choleras soluendas.

Tredecimus Iulii decimo minuit ante Kalendas.

Hora scilicet undecima decimi tertii diei, ut plurimum, et etiam nona hora illius septimi diei, cauenda.



AUGUSTUS.


Octauus mensis Romanorum. Habet dies triginta et unum. Luna uero uiginti et nouem. Nox horarum quatuordecim est, et dies decem.

Quintus mensis Hebreorum Aab, habet in hoc mense locum, et nonus mensis Grecorum, Laos.
[Table: 5Kb]


MARTYROLOGIUM.


   Augustus demum pleno iam farre refertus,
Quis noua sacra ferat monstremus carmine sanctos.
   [Kal.] Quos ferus in mortem Antiochus cum matre subegit,
uenturo sanguen, qui Christo sponte dicarunt,
Augustas retinent Machabei iure Kalendas,
Carcere Roma Petrum celebrant uinclisque reductum,
 Eusebiumque suum uercelli rite frequentant.
[Iu n.] Nonarum Stephanus martyrque et papa beatus,
Quarto festiue tribuit pia gaudia Rome.
[III n.] Terno mox Stephani colitur solemne reperti,
Primus qui mortem Christi est moriendo secutus,
Gamaliel, Nicodemus, Abibon pariterque
Inuenti uoto fulgent et laude perenni.
[II n.] Iustinus pridie proprio celebratur honore,
 Presbyter in numero sanctorum cede peremptus
Crudeli exquirens tumulis qui condecorauit.
[None.] Nonas Cassianus, Memmius atque Osualdus
Rex pius Anglorum merito et uirtute retentant.
[uIII id.] Idibus octonis mortem passura, crucemque
Christi sancta caro etheream dedit ante figuram,
Presul et his Sixtus Rome martyrque colendus,
Iuxta et Felicissimus Agapitusque triumphant.
[uII id.] Septenas pariter Donatus et Afra bearunt.
[uI id.] Aethereum senis penetrat Cyriacus honorem.
[u id.] Romanus quinis martyr milesque refulget.
[Iu id.] Quartis Laurenti merito splendescis opimo,
Ignem qui passus tortorem uincis iniquum.
[III id.] Ternis flosque decusque pium petis astra, Tiburti,
Has et Goaricus confessor possidet almus.
[I id.] Martyrii palmam pridie capis, Euple, perennem.
[Idus.] Idibus Hippolytum comitem Laurentius astris,
Pro Christi parili recipit certamine passum,
Reginam meritis uirtute fideque colendam
Tellus tum uenerans Radegundam Aquitana frequentat.
[XIX k.] Que decima et nona est Septembris ante Kalendas
Eusebium Rome sancit celebratque beatum.
 [XuIII k.] Octaua et decima mundi lux flosque Maria
Angelico comitata choro petit ethera uirgo.
[XuII k.] Septenam denamque tenes, Arnulphe, sacerdos.
[XuI k.] Martyre sedecima effulget Mammete beato.
[Xu k.] Agapitus quintamdecimam certamine sancit.
[XIu k.] Magnus et Andreas quarta denaque coruscant,
Septem nonaginta et quingenti comitantur,
Quos pariter sancti simul his bis mille sequuntur.
[XIII k.] Tertia post denam Samuele excellet ab ipsis,
Quem Domino cunis genitrix deuota sacrauit.
[XII k.] Martyris hinc duodena priuati sanguine uernat.
[XI k.] Undecimam Rome Timotheus passus honorat,
Aeduatumque suum celebrat plebs Symphorianum,
Mater quem Christo pariter moritura dicauit.
[X k.] Lucius et Ptolemeus denam uirtute coronant,
[IX k.] Bartholomeus nonam exornat retinetque beatus
India quo doctore Dei cognouit honorem,
Herculis et Bacchi insanis uix eruta sacris,
Hinc illum fama est uaria pro sorte sepulcri,
Aeoliam, Laparen, Beneuenti et templa tenere,
Tum quoque Genesio resplendet martyre Roma,
Audenum tumque pium Radumagus honorat.
 [uIII k.] Octaua hinc Arelas celebrat te, sancte Genesi.
[uII k.] Martyrio septenam Ireneus et Abundus ornant.
[uI k.] Rufe, tuos recolens ostendit sexta triumphos.
 [u k.] Hermen quinta probat felici morte beatum.
Ecclesie lumen, populi sacra norma fidelis,
Africa quo pastore orbis doctore coruscat,
Augustine pater, festo celebraris eodem,
Aurea quem seruant Italis nunc templa sepultum,
Santonus alta sui uibiani hac fulget honore,
Urbs Alamannorum recolit Constantia sanctum,
Hac quoque Pelagium fuso pro sanguine clarum.
[Iu k.] Preco Dei, uerbi uox et Baptista Ioannes,
Quem effera saltanti tribuerunt iussa puelle,
Insignit quartam meritorum laude perenni,
uirgo Sabina simul Rome sua templa reuisit.
[III k.] Terna cum Felice pio precellet Adauctus.
[II k.] Paulinus pridie Treuerorum menia lustrat,
Exsilio antistes uero pro dogmate clarus.
Augusti his demum clauduntur limina festis.

Augustum mensem leo feruidus igne perurit.

Augustus metit, et fruges in horrea mittit.

Herigone hic Phebo sociat sua sidera uirgo.

His quoque consurgit Autumni tempora leti.

Augustus mensis, Sextilis antea uocabatur: donec  honori Augusti Cesaris daretur, ex senatusconsulto: eo quod ipse, die prima mensis huius, Antonium cum Cleopatra superauerit, et imperium populi Romani firmauerit.

Considerandum est, quod in decimo sexto anno, in secundo Kalendarum Septembris, trigesima luna inuenitur; sed hec non Augusti mensis luna est, sed sexti embolismi, qui incipit quarto Nonarum Augusti mensis, nulloque nisi  deputatur, quia omnis luna embolismi mensibus cunctis superflua est.

Item anno decimo nono in Kalendis Augusti, propter saltum lune, quo trigesima Iulii luna transilitur, tertia luna fit: cum secunda, iuxta regulam, esse debuerit.

Mense Augusto caules et maluas non comedant; agramina comedant; ceruisiam minime bibant, et met. Betas non manducent, quia tunc amare sunt et liquide, et choleram nigram generant: gilganum bibant.

 Augusti nepa prima fugat de fine secundam.

Hora scilicet prima primi diei, ut plurimum, et etiam septima hora alterius diei, cauenda.



SEPTEMBER.


Nonus mensis Romanorum. Habet dies triginta. Luna uero quoque triginta. Nox horarum duodecim est, et dies etiam duodecim.

Sextus mensis Hebreorum Elul, habet in hoc mense locum, et decimus mensis Grecorum, Gorpios.
[Table: 4Kb]


MARTYROLOGIUM.


   Miti September pregustans pocula Baccho,
Quos aris uenerando colat memoretque canemus.
   [Kal.] Legifer heredem proprii quem linquit honoris
Promissam populo terram, qui sorte per astra,
Per loca, per celsos montis distinxit et urbes,
Septembres Iosue tenet orditurque Kalendas
Priscus, et has martyr trabeatus sanguine lustrat,
Presul et his Senonum Lupus ede coruscat ab alta,
Has et uerene rutilant solemnia sancte.
[Iu non.] Quartas hinc nonas Lugduni Iustus honorat.
[III non.] Ternis Antonine puer martyrque triumphas,
Tunc et Aristeus antistes de morte beatur.
[II non.] Legis diuine lator, susceptor et autor,
Colloquio uisuque Dei dignate frequenti,
Precelso pridie tumularis monte Moyses,
Nulli post licuit cuius cognoscere bustum,
Tunc etiam Cabalon Marcelli sanguine uernat.
[None] Nonis Ferreolus cum Ferrutione refulget,
Donatus Capuam pariterque Arcontius ornant.
[uIII id.] uates Zacarias octonas obtinet Idus.
[uII id.] Antistes septenas seruat Euortius, atque
 Regali insignis Chlodoaldus stirpe sacerdos.
[uI id.] Qua Deus humanam suscepit uirgine formam,
Illustrat senas ortus de luce Maria,
Martyr et Adrianus Romam tum sanguine comit.
[u id.] Gorgonius quinas fama meritisque retentat,
Rome quem passum nunc Gallia poscit adorans.
[Iu id.] Sosthenes et uictor quartis memorantur eamdem
Christi pro regno sortiti et laude coronam.
[III id.] Prothus hinc ternas, fraterque Hiacynthus honorant.
Qui Eugeniam pariter legem docuere sacratam,
Has simul et Felix felici morte dicauit,
Martyrio Regule iuncto pariterque beatue.
[II id.] Martyr mox pridie Celsus petit ethera Syrus.
[Idus] Idibus abba nitet merito et cognomine Amatus.
[XuIII k.] Octono et decimo octimbrem uocitante futurum,
Exaltata crucis fulgent uexilla relate,
Perside ab indigna uictor quam uexit Heracleus,
Corneliusque suam uirtute et sanguine Romam,
Antistes fulcit, et Cypriano leta coruscat
Carthago, insigni doctore et martyre, totum,
Ecclesie scribunt, cuius sacra dicta per orbem,
Presulis hic etiam meritum celebratur Eparci.
[XuII k.] Septenum denum Nicomedes presbyter ornat,
 uirgo tuus Petronilla comes martyrque beatus.
Pontifices ara meritis uitaque colendi,
Carnutes Leobinus, Aper, Leo quosque tuentur.
[XuI k.] Hinc sextodeno Martinus papa beatur,
Euphemiamque pio sanctam ueneramur amore,
Lucius hoc simul excellet cum Geminiano,
Condecorat pariter passos quos laurea Christi.
[Xu k.] Lantpertus quintum denum uirtute coronat,
Factio quem cesum semper tremebunda pauescit.
[XIu k.] Ore, fide antistes, signis et sanguine martyr
Methodius, quartum denum celebrandus honorat.
[XIII k.] uirtutis specimen patiendi, et forma decusque
Martyrii Eustathius terno denoque triumphat.
[XII k.] uirgoque bissenum Fausta atque Euigilasius ornant.
Deseruit Christo, mundi qui lucra, uocante,
[XI k.] Undecimum Mattheus Euangelico ore sacrauit.
[X k.] Mauricius denum socia legione coronat,
Effuso mortem pariter que sanguine uicit,
 Emmerammus eum socio comitatur honore,
Quem genus insignis Britannia uoce reposcit.
[IX k.] Nonum Tecla tenet, roseo perfusa cruore,
Liberiusque dicat Romanam papa per urbem
Leuita et Sosius merito splendescit honore.
[uIII k] Octauum sterili conceptus uentre Ioannes,
Andochiusque sacrat martyrque et presbyter almus,
Quem Tyrsus, Felixque pari comitantur amore.
[uII k.] Septeno Lupus antistes Lugduna reuisit
Menia, deuote pastor memorabilis urbi,
Ambiana micat Firmino martyre plebes.
[uI k.] Sexta martyr ouat Cyprianus, uirgo beata
Quem Iustina Dei fecit cognoscere regnum,
Artibus insanis tandem furiisque relictis.
[u k.] Quinto cum fratre excellet Cosma, Damiano.
Antimus hos sequitur, Leontius Euprepiusque,
Qui unum Christe tibi sertum, qui morte dicarunt,
[Iu k] Faustus, Martialis, quartum et Ianuas ornant,
Martyrii trabea simul et certamine clari.
[III k.] Aetheria uirtute potens princepsque superne
Militie Michel terno sibi templa sacrauit.
[II k.] Interpres legis ueterisque noueque probatus,
 Instructor doctrine, heresis damnator inique,
Hieronymus pridie Septembrem claudit ouantem.

Aequatura diem Soli cum Libra inheret.

Libra pares lucis somnique hic efficit horas.

Sidere uirgo tuo Bacchum September opimat.

September lectos terit hic cum fuste corymbos.

September, quasi septimus imber appellatur: eo quod septimus a Martio, primo quondam mense, numeretur, et plerumque imbribus seu nubibus obscuretur.

Considerandum est, quod in quinto anno, in quarto Nonarum Septembris, secundi embolismi luna incipit, et finitur in Kalendis Octobris trigesima, que nec Septembri nec Octobri deputatur.

Epactas, id est, adiectiones lunares, Aegyptios nos sequentes, a Septembri mense inchoamus, semperque ibidem nouas sumimus. Sed epacte  cum concurrentibus, et lunari cyclo in  Kalendis Ianuariis mutantur.

Ad epactas uero inueniendas, semper undecim preientibus adduntur, ut sequentes inueniantur. Excepto decimo nono anno, quando octodecim epactis, non undecim, ut in ceteris, sed duodecim adiungimus: ut triginta epactas, quas nullas dicimus, efficere queamus.

Mense Septembri buccellas lacte infusas ieiuni comedant quotidie; et omnia queuis accipe, quia omnis esca et fructus in hoc tempore confecti sunt. De pollice sanguinem minue. Potio sit agrimonia et apii semen. Porros coctos et crudos comede. Bibe costum et mastice.

Tertia Septembris uulpis ferit a pede denam.

Hora scilicet undecima decimi tertii diei, ut plurimum, et etiam nona hora alterius diei, cauenda.



OCTOBER


Decimus et antepenultimus mensis Romanorum. Habet dies triginta et unum. Luna uero uiginti et nouem. Nox horarum est quatuordecim, et dies decem.

Septimus mensis Hebreorum Thisri, habet in hoc mense locum, et undecimus mensis Grecorum, Hyperberetreos.
[Table: 4Kb]


MARTYROLOGIUM.


   Spumanti musto pomisque Octimber onustus,
Quis pateras calathosque ferat, memorando sequemur.
   [Kal.] Francos qui primus docuit domuitque feroces
Remigius proprio Octimbrem presignat honore,
Germanusque simul doctrina insignis et actu,
Tum propriam munit meritis Autisiodorum,
Qui Oceano fidei refugas et dogma nefandum
Reppulit, et signis te, picta Britannia, texit,
Hos uirtute Bauo et sancto comitatur honore.
[uI non.] Mox sextum nonarum Leodegarius ornat
Seditione potens, quem dux populusque peremit.
[u non.] Euualdi meritis gente et cognomine et ara
Doctrinaque pares quintum sibi more dicarunt.
[Iu non.] Marcus Marcianusque suo implent munere quartum
Germine, martyrio, natura et funere fratres.
[III non.] Ternas tum nonas Apollinaris honorat,
Presul templa frequens cuius Rauenna coronat.
[II non.] uirgo Fides pridie hinc felici morte triumphat.
Nonis. Pontifices nonas Linus Marcusque retentant
 uIII id. Octauo ante idus Demetri sancte bearis,
Nomine pro Christi tortores passus iniquos.
[uII id.] Exemplum fidei parendi et norma salubris
Excelsi patris primum cognomine dictus,
Gentibus inde pater celesti sorte uocatus,
Septenas Abraham sancit retinetque beatus,
His quoque martyrio insigni trinoque coruscant
Orbem templa suo lustrantia lumine cunctum,
Dionysius etherio qui splendet honore,
Gallia doctorem Paulo instituente beatum,
Quem meruit gemino comptum iunctumque ministrum,
Domninoque Itali claro tum martyre fulgent.
[uI id.] Senas iustitie titulus Loth sanctus adornat,
Cassius et Gereon, uictor, Florentius, atque
Martyrii comites plebs tum coniuncta triumphat.
[u id.] Quinas mox Tarcus, Probus Andronicusque coronant,
uirtutis mortisque pares quos gloria reddit.
[Iu id.] Idus tum quartas meritis Edistius auget,
Urbs Rauenna suo celebri quo martyre pollet.
[III id.] Ternas Marcellus, Faustus, Ianuarius implent,
Tum quoque Petre tibi Dionysique sacratum
Templum, et Chrysantho Darieque coruscat, et ara
 Tolbia cum plano quo preminet equore castrum.
[II id.] Callistus pridie antistes martyrque tropheo
Precellens multo, et comitatus martyre fulget,
[Idus.] Idibus inde tibi Maurorum turba uocatur
Agrippina animis pariterque leta beatis
Militiam Christo uirtute et morte dicauit.
[XuII k.] Septeno denoque Nouembrem qui uenientem
Presignat, Gallus colitur confessor, et una
Bis centum et decies septem memorantur, iniquus
Quos furor ob Christum simili mactauit honore.
[XuI k.] Sedecimum sacer Antistes Florentinus ornat.
[Xu k.] Lucas ter quinum festo officioque dicatum
Monstrat Paule tuo Christum sermone locutus,
Regni calcatrix iuxta et Triphonia claret.
[XIu k.] Beronicus bis septeno atque pedagogia fulget.
Quos pariter quadraginta atque nouem comitantur.
[XIII k.] Ternum cum deno Caprasi martyr honoras.
[XII k.] Presbyter Asterius duodeno laude coruscat,
Egregia, multos docuit qui uincere sanctos
Undique bella piis diram minitantia mortem,
Hunc et Hilarion eremi bonus accola comit,
Tunc numerosa simul Rheni per littora fulgent
Christo uirgineis erecta trophea maniplis
Agrippine urbi, quarum furor impius olim
Milia mactauit ductricibus inclyta sanctis.
 [XI k.] Undecimum festo Philippus episcopus auget.
Hermas hoc ipso nitet Eusebiusque beatus.
[X k.] Seuerine tuos decimo sacer inde colonos,
Inspectas primi radians de culmine templi.
[IX k.] Nono quadrageni effulgent sexque triumpho
Rome milia et sancto certamine clari.
[uIII k.] Octauum Crispinus habet cum Crispiniano
Flammas qui passi seuum uicere tyrannum,
Gemmas martyrii geminas festo ueneremur eodem
Chrysantum Dariamque nouo quos munere Christi
Roma nunc uectos tumulis noua cella uenustat,
Qua Rheni celsis succedunt equora siluis,
Hilarius hic etiam nitet amplo presul honore.
[uII k.] Pontifices fama signis tumulisque coruscos
Septimus ostendit uero de nomine Amandum,
uedastumque simul meritisque et tempore iunctos.
[uI k.] Hinc sextum martyr pugnans uincentius ornat,
Chrysete hoc pariter Sabinaque uirgo triumphant.
[u k.] Simonis et Iude precellet quintus honore,
Quos opulenta Deo Persis mittente receptis,
Fidos martyrio et signis tumulare patronos
Promeruit fidei cultrix, si deinde fuisset
 Cesare nata micat, Decio hic Cyrilla beatis
uirgo animis et cui Decius haud editor esset,
Hic etiam matrone colitur per littora Pharo.
[Iu k.] Presbyter hinc retinens quartum Zenobius aurat.
[III k.] Terno Marcellus Christi galeatus amore
Centuriam celo dignam geminamue sacrauit
Martyribus bis centum et bis denis comitatus.
[II k.] Quintinum pridie celebrant sua gesta beatum
Qui insigni et uario ob Christum certamine uictor,
Octimbrem clauso componit in orbe ruentem.

Seminat October, quod maturum metit.

Aequat et October sementis tempore Libram.

Scorpius Autumni hinc moderatur tempora leti.

October, sicut et September, a numero et imbribus appellatur, significans quotus a Martio computetur, et quod imbribus sepius irrigetur.

Notandum est, quod quinto anno in Kalendis Octobris, trigesima luna est, et embolismi secundi est,  luna uero Octobris in tertio Kalendarum Nouembris finitur.

Indictiones in octauo Kalendarum Octobris semper incipiunt, et finiuntur, ibique mutantur.

Indictiones autem propter Regum tempora signanda, reperte sunt: scilicet, ne aliquis in temporibus error oboriri possit, que et propter facilitatem computandi, tantum quindecim annos complectuntur.

Mense Octobri racemos et framustum usitent, quia corpus sanat, et solutionem facit: porros leuiter coctos esitent, quia crudi uenenum habent, cocti ad antidotum ualent. Lac caprinum aut agnilinum ieiunus bibe, propter sanguinem dulciandum, et calculum discutiendum, et pulmonem curandum. Bibe cariophylum et piperum.

Tertius Octobris, gladius: decem in ordine nectit.

Hora scilicet quinta tertii diei, ut plurimum, et etiam nona decimi diei, cauenda.



NOuEMBER.


Undecimus et penultimus mensis Romanorum, Habet dies triginta. Luna uero uiginti et nouem. Nox horarum sedecim est, et dies tantum octo.

Septimus mensis Hebreorum Maresuan, habet in hoc mense locum, et duodecimus mensis Grecorum, Dios.
[Table: 4Kb]


MARTYROLOGIUM.


   Nunc quoque quis longa uigilet sub nocte Nouember
Quos uigilando canat promemus carmine sanctos.
   [Kal.] Cesarius prima designat fronte Nouembrem
Eximio cuius letatur Roma triumpho,
Mensis et hic reliquos stellato uertice uincens,
Uno Omnes sanctos celebrans coniungit honore
Regia quos celi pariter retinetque fouetque.
[u n.] Quartis uictorine sacer martyrque bearis,
Nonis his etiam Iulianus, hisque Benignus
Presbyteri fulgent uirtute et sanguine clari.
[III n.] Ternis Germanus, uitalis, Cesariusque,
Theophilusque pari collucent lumine festi.
[II n.] Hinc pridie Rutenos confessor Amantius ornat.
None Nonis Zacarias uates templique sacerdos,
Eminet oblitam nati, qui munere uocem
uatis et officium prisco de more recepit,
Hasque sacer felix, monachusque Eusebius augent
[uIII id.] Idibus octonis martyr Felix celebratur.
[uII id.] Septenas Amarante pia de morte sacrasti,
Has quoque uillibrodus habet, quo principe plebis
 Eresonum multi Christum sensere uocantem.
[uI id.] Claudi, Castori, Simplici, Symphoriane, et
Nicostrate pari fulgetis luce corone,
Senas ornantes idus merito atque cruore.
[u id.] Quine mox idus Theodoro martyre uernant.
[Iu id.] Quartis modestus Florentia Tyberiusque
Trino martyrio, trino pro nomine fulgent.
[III id.] Senas sanctus ouat, ternis uirtute fideque,
Confessor merito officio et sermone sacerdos.
Atque fide martyr lato famosus in orbe
Martinus uotis festoque uocatur eodem,
Exilium, flagella, minas, tormenta necemque
Pro Christo perpessa simul Domicilla triumphat.
[II id.] Agrippina tuus pridie excellet Chunibertus
Leonum Sequane recolunt quoque littora sanctum.
[Idus] Idibus hinc heres tuus, o Martine, retentat.
Brixius exilio lacrymis signisque probatus.
[XIX k.] Clementinus habet Theodotus Philuminusque.
[XuIII k.] Octauam decimamque Decembres ante Kalendas,
Hac pariter passi tortoris iussa cruenti.
[XuII k.] Septena Eugenius martyr denaque nitescit.
[XuI k.] Eucherius sextam cum dena Gregoriusque,
Implent Lugduni hic, Neocesarie ille sacerdos.
[Xu k.] Quindecima antistes Ligeris per littora, perque
Festiuos populos Amanus laude coruscat,
Aeterna merito signis prece consilioque
 Urbem qui propriam hostili de clade redemit.
[XIu k.] Hisychius martyr quartam denamque coronat,
Romanusque urbs Antiochi quis leta recurrit.
[XIII k.] Tredecimam Felicianus cum Seuerino,
Cumque Exuperio fidei certamine sancit.
[XII k.] Ponciane tibi duodenam Roma dicato
Obsequio sacrat antistes martyrque beate.
[XI k.] Undenam abba Columbanus sibi seruat ab ipso
Oceano multis uite qui dogmata sancte
Relligione pia sparsit sermone manuque.
[X k.] Cecilia illustrat denam mox sancta nitore
Perpetuo claris semper uulganda tropheis,
uirgo hinc cognato sanctoque hinc fulta marito.
[IX k.] Nonam papa tenet Clemens certamine et altis
uirtutum titulis mortem qui passus in undis,
Repperit extructum diuino munere templum,
Tum quoque septena genitrix cum prole beato
Precellens radiat Felicitas alma triumpho.
Hicque suos Trudon mundi contemptor adornat.
[uIII k.] Chrysogonus meritis octauam et funere sancit.
[uII k.] Septenam Petrus antistes martyrque uenustat,
Urbis Alexandri populus quo preduce fultus,
 Errorum curuos spernit cecosque meatus.
[uI k.] Sextam Line sacras, roseo de sanguine papa.
[u k.] Martyrio quintam Agricola et uitalis honorant.
[Iu k.] Syleas Paule tuus quartam comes auget et ornat.
[III k.] Tertiam Saturnine tibi Mauroque dicamus.
[II k.] Andreas pridie precellet Apostolus amplis
uirtutum fulgens radiis, titulisque per orbem,
Qui indomitos uerbo signisque subegit Acheos.
Brumalem hec claudent populorum uota Nouembrem.

Scorpius hibernum preceps iubet ire Nouembrem.

Sed purgat semper fruges tundendo Nouember

Hic hiemis brume oriuntur frigora dure.

Arcitenens gelido hinc contristat sidere celum.

Nouember nomine suo, sicut priores, quotus a Martio sit, significat; et quod imbres sepius habeat.

Sciendum est, quod in decimo octauo anno, quidam, qui epactas a Ianuario incipiunt trigesimam Nouembris lunam in septimo Kalendarum Decembris, saltum lune ibi ponentes transiliunt, ut in Kalendis Ianuariis, in primo anno nona luna possit inueniri.

Notum sit omnibus hominibus. ut officium primun  de Aduentu Domini, nec ante quintum Kalendarum Decembris inchetur; nec post tertium nonarum ipsius mensis differatur; sed uel ipsis, uel in medio positis diebus, quandocumque Dominica dies euenerit, rite et absque dubio cantandum erit.

Mense Nouembri et Decembri, bonum est stadium habere: uenam hepaticam incidere, quia tunc temporis  omnes humores sunt commoti: a balneis abstineant se, nullum penitus caput comedant: petio eorum sit cinamomum.

Quinta Nouembris acus, uix tertia mansit in urna.

Hora scilicet octaua quinti diei, ut plurimum, et etiam hora quarta alterius diei, cauenda.



DECEMBER.


Duodecimus et ultimus mensis Romanorum. Habet dies triginta et unum. Luna uero uiginti et nouem. Nox horarum octodecim est, et dies tantum sex.

Octauus mensis Hebreorum Casleu, habet in hoc mense locum, et primus mensis Grecorum, Aphileos.
[Table: 4Kb]


MARTYROLOGIUM.


   [Kal.] Eligius Nouiome tibi sub luce Decembrem
Prima designat, condigno presul honore
[Iu non.] uero et Securo quartis litat Africa nonis.
[III non.] Cassianoque eadem libat sub martyre ternis.
[II non.] Tum pridie cum uictorio precellet Heracleus.
[None] Dalmatius martyr nonas Crispinaque seruant.
[uIII id.] Octonas idus Nicolaus episcopus ornat.
[uII id.] Septenas retinet Polycarpus cum Theodoro.
[uI id.] Eutychiane nites senis Felici papa cruore
Has quoque Zenon habet coniuncto martyr honore.
[u id.] Sebastianum quinis celebramus ab urbe
Translatum, proprio quo Gallica rura patrono
Exsultant, ingens templum, cui surgit et ara,
Antiquoque nitent equantia culmina fastus,
Has quoque uirgo sibi meritis Leucadia sancit.
[Iu id,] Eulaliam sancto quartis ueneramur amore,
Hispanam Emeritam, cuius cruor ossaque seruant.
[III id.] Roma litat Damasi ternis solemnia pape,
Occurrunt, parilemque simul uictoricus, atque
Fuscianus habent festi uotique nitorem,
 Ambiana uirent, quorum nunc rura cruore
Hermogenes, Donatus, bis denique coruscant.
[II id.] Tum pridie et bini coniuncto sanguine sancti.
Idus Idus Syracusa tibi Lucia dicauit,
Paschasium Christi pro nomine passa tyrannum,
Spiritus immobilem quam fecit sanctus iniquis
Esse uiris, uidoch pariter Colerisque sacerdos,
Egregie Oceani cedunt cui sepe procelle.
[XIX k.] Nonum cum decimo iam de more calendas,
Qui uocat antistes Nicasius auget honore,
Spiridionque die presul celebratur eodem.
[XuIII k.] Octauum cum deno Maximine retentas,
Aureliana ferax prebent, cui rura Lyeum.
[XuII k.] Impia qui Assyrii temserunt iussa tyranni,
Quorum nec crepitans ualuit terrere fidelem,
Constantemque animum fornacis flamma furentis,
Terni septeno et decimo pueri memorantur.
 [XuI k.] Ignatius sanctus deno sextoque triumphat,
Antiochene urbis pastor martyrque, ferarum
Quem dentes panem uiuum fecere, sequuntur
Quem fuso ob Christum Ruphus Sosinusque cruore
[Xu k.] Quindecimus denum Moysitis sanguine uernat.
[XIu k.] Quartum cum deno Zosimus Dariusque coronant
[XIII k.] Terno cum decimo antistes Zephyrine coruscas.
[XII k.] Translati Thome celebrat duodenus bonorem,
Aurea quo structore Dei cognoscere regnum,
India promeruit signis comitata tremendis.
[XI k.] Undecimum celebrat triceno martyre Roma.
[X k.] uictoria Christi decimus de uirgine fulget.
[IX k.] Nono uenture cumulantes munera luci
Lumina peruigilesque aras, et templa paramu,
uirginibus quadraginta hic splendet quoque celo,
Que dignam uitam uoto et uirtute dicarunt.
[uIII k.] Octauo serui dignatus sumere formam,
Errantemque hominem ueniens reuocare Creator,
Partu uirgineo mortales induit artus,
Eugeniam quoque tum memoramus Anastasiamque
Consimili Christum comitatas mente fideque.
[uII k.] [Septimus hinc Stephano Leuita et martyre primo
 Excellet natum regem passumque beata,
Qui uita atque fide pugna est et morte secutus.
Anni supremum dicemus tempore mensem,
Quorum festa colat, breuibus referatque diebus
[uI k.] Dilectus Domini, uerbi inspectorque superni
Pectore de Christi fontem, qui haurire perennem
Promeruit, sextum sancit lustratque Ioannes.
[u k] Uberibus matrum rapuit quos dira cupido
Regnandique sitis, Christum dum perdere natum
Herodes cupit, infantes quinto ueneramur.
[Iu k.] uates rexque pius diuine et stirpis origo
Insignit quartum Dauid sermone fideque,
Urbsque Arelas Trophimo gaudens pastore coruscat.
[III k.] Mansuetus ternum, simul et Florentius ornant.
[II k.] Syluestri pridie Romanam papa per urbem
Letantis populos uotis sibi subdit amicis,
Pontificum primus tranquillam cernere pacem
 Qui meruit, dominosque orbis purgare lauacro,
uirgo Columba simul palmam uirtute perennem
Percepisse suo Christum comitata cruore,
Cumque Potentiano Sabinianus eodem
Occurrit festo, equales ara atque triumpho,
Urbem qui Senonum primi docuere patroni:
Hec tandem claudunt extremum festa Decembrem.


Terminat Arcitenens medio sua signa Decembris.
Solstitio hinc patet, celsos remeante dies,
Incipit hinc Phebus conuersus adaugere lumen.
Ecce suem fastos parat nunc iste Decembres.

December, a numero et imbribus  nominatur. Hos autem decem menses Romulus ordinauit, uni triginta et unum, alteri uero triginta alternatim dies tribuens, et omnes in trecentis et quatuor diebus concludens. Sed postea Numa, quinquaginta dies et unum in duobus mensibus addidit annumque ad lune cursum pene computans.  Post hunc tandem Iulius ille Cesar decem dies adiecit, annumque in trecentis sexaginta quinque diebus et sex horis, ad solis cursum  instituit.

In anno decimo tertio, in Kalendis Decembris, trigesima luna est; sed hec quinto embolismo, qui quarto Nonarum Nouembris incipit, deputatur. Luna uero Decembris, in tertio Kalendarum Ianuarii finitur. Luna primi embolismi in quarto Nonarum Decembris incipit, et in secundo Kalendarum Ianuarii finitur.

Mense Decembri caules non comedant, quia ex illis sanguis de se uenit infusi ueneno cauli: spicum Iudaicum bibe.

Dat duodena cohors septem, inde decemque Decembris.

Hora scilicet prima septimi diei, ut plurimum, et etiam hora octaua decimi diei, cauenda.



ANNI DISTRIBUTIO.


In his uersibus tot syllabas, quot dies sunt in ciuili anno, nempe trecentos sexaginta quinque, iuxta quas syllabas inuenies quoto die cadunt ferie magis celebres: quilibet mensis anni, binos habet uersus.
[Table: 3Kb]

Mensium nomina.

XII menses.

Ia., Fe., Mar., Ap., Ma., Iun., Iul., Aug., Sept., Oct., Nou., Dec.


Septimane littere.

uII littere dierum.

Grandia frendet equus, dum cernit belliger arma


De aduentu.

Cadit hec feria 26 Nouembris.


Aduentus Domini sequitur solemnia Lini,
Dominica semper pre Barbar. incohat Aduent.


Quatuor anni partes.

19 Nou., 22 febr., 25 Maii, 24 Aug.


Elisabeth hiemem dat, Petrus uer cathedratus
Aestuat Urbanus, autumnat Bartolomeus.


Quatuor angarie.

Lucia, 13 Decemb., Crux, 14 Sept., alia duo mobilia.


Feriam temporum affectant ieiunia quartam,
Cinerem, et que Luciam, Spiritum sequitur Crucem.


Quatuor temperature.


Aestas sicca calens, Autumnus siccus et algens,
Friget et humet Hiems, calidum uer sitit humensque.


Aequinoctia.

17 Sept., 24 April.


Lambert. Gregori, nox est equata diei.


Solstitia.

15 Iun., 13 Decemb.


uitus, Lucia, sunt duo solstitia.


 De bissexto.

24 Februarii.


Bissextum sexte Martis tenuere Kalende,
Posteriore die celebrantur festa Mathie,
Sabbata si teneant ibi, non alibi celebrantur.


Dies mensium.


Triginta Aprilis, Iuni, Septemque, Nouemque.
Uno plus alii. uiginti Februus octo:
At si bissextus fuerit, superadditur unus,
Et tunc bis sexto Martii conscribe Kalendas.


Kalende, None, Idus.


Sex nonas Maius, October, Iulius et Mars.
Quatuor at reliqui. Dabit Idus quilibet octo.
uendicat Ausonias Saturna Iuno Kalendas.


Anni dies.


L, X, u, tria CCC, sex horas continet annus:
He Bissextilem dant, quarto quolibet anno.





DE EMBOLISMORUM RATIONE COMPUTUS.



IANUARIUS, PRIMUS MENSIS.
[Figure: [Table] 18Kb]

Summopore notandum est, quod undecimo anne in quarto Nonarum Ianuarii luna finitur quarti embolismi, qui inseritur secundo Nonarum Decembris anno decimo, et luna Ianuarii finitur in Februario.


 Tetrastichon ad hunc mensem primum.


Mensis amat tepido Iani decurrere uictu,
   Et refici grato sepe liquore iubet:
uena tibi nullos exsudet secta cruores,
   Sed calida fas est mergere corpus aqua.



FEBRUARIUS, MENSIS SECUNDUS.
 [Figure: [Table] 8Kb]

 Summopere notandum est, quod Februarii lunatio sine bissexto undetrigesima est: cum bissexto autem trigesima computatur, siue ante, siue post Kalendas Martias computetur. Et notandum, quod undecimo anno Luna Ianuarii, in Kalendis Februarii finitur trigesima, et non est Februarii, sed Ianuarii. Februarii luna finitur in Martio.


 Tetrastichon ad hunc mensem secundum.


Februa olus, uolucresque cibis odere palustres,
   Esseque inertifica febre timenda solent:
Pharmaca tunc hauri, tunc scinde in pollice uenam,
   Et calido multum flumine membra foue.



MARS MENSIS TERTIUS.
 [Figure: [Table] 10Kb]

In eodem uidelicet undecimo anno, luna que debuit in Kalendis Martii uigesima nona esse, uigesima octaua erit, propter embolismum, qui in secunda Nonarum Decembris inseritur, si bissextus non est. Si autem bissextus fuerit uigesima nona in Kalendis Martii, et trigesima in sexto Nonarum, non eiusdem mensis, sed Februarii computabitur ista luna.


 Tetrastichon ad hunc mensem tertium.


Martius humores, et terre, et corporis auget
   Tunc ratio est puri magna tenenda tibi:
Dulcia tum prosunt acri condita sapore,
   Pharmaca non prosunt, uenam aperire nocet.



APRILIS, MENSIS QUARTUS.
 [Figure: [Table] 19Kb]

 In isto igitur argumento animaduertere monemus lectorem, quod in octauo et decimo nono anno cycli decennoualis luna Aprilis in Maio sumatur, propter duos embolismos, qui faciunt lunam trigesimam in secundo Nonarum Aprilis, et in tertio Nonarum Aprilis. Item undecimo anno in Kalendis Aprilis trigesima luna est, sed Martio adscribatur.


 Tetrastichon ad hunc mensem quartum.


Frigore uim lente reuocat telluris Aprilis,
   Tunc etiam est tenuis perque forata cutis:
Tunc intus sunt aucta magis, suntque omnia plena,
   Soluere se uenter, uena aperire iubet.



MAIUS, MENSIS QUINTUS.
 [Figure: [Table] 12Kb]

In octauo anno luna que debuit esse uigesima octaua  in Kalendis Maii sit uigesima septima, propter embolismum qui inseritur secundo Nonarum Martii. Et que in Kalendis Iunii trigesima esse debuit, uigesima nona erit.

Item decimo nono anno cycli decennoualis, que debuit uigesima nona esse in Kalendis Maii: uigesima  octaua erit, propter embolismum, et tertio Nonarum Martii inseritur.


Tetrastichon ad hunc mensem quintum.


Omnia iam florent, iam formosissimus annus,
   Iamque sibi cuncti mollius esse uolunt:
Balnea nunc cole, nunc sit pharmaca sumere cura,
   Et tibi nunc misso sanguine uena fluat.



IUNIUS, MENSIS SEXTUS
 [Figure: [Table] 18Kb]

 Intuendum est, quod in octauo anno, quarto Nonarum Iunii, luna trigesima est, sed Maii esse debet. Luna uero Iunii, in Iulio finitur.

Item anno decimo nono in Kalendis Iunii, luna trigesima est, et est Maii. Luna uero Iunii finitur in Kalendis Iulii mensis.


 Tetrastichon ad hunc mensem sextum.


Iunius et gaudet gelidis, et pascitur herbis
   uiuifico humori, tunc inimica fuge:
Letitia et recreet tunc mentem blanda uoluptas,
   Affligat corpus nec medicina tuum.



IULIUS, MENSIS SEPTIMUS.
 [Figure: [Table] 14Kb]

Intuendum etiam est, quod in octauo anno, in Kalendis Iulii luna trigesima esse debuit, sed uigesima est, et est Iunii.

Hucusque peruenit perturbatio tertii embolismi, qui in secundo Nonarum Martii inseritur.


 Tetrastichon ad hunc mensem septimum.


Aeris ignifluos intendit Iulius estus,
   Hoc breuior somno tempore danda quies,
Balnea uitentur, nec uenam tangere ferro,
   Nec domine petulans accubuisse uelis.



AUGUSTUS, MENSIS OCTAuUS.
 [Figure: [Table] 18Kb]

Considerandum est in anno decimo septimo, quod in secundo Kalendarum Septembris trigesima luna inuenitur, propter sextum embolismum, qui incipit quarto Nonarum Augusti, et non est Augusti.

Luna enim que est embolismalis, nulli mensi re putabitur, sed quasi superflua est.


 Tetrastichon ad hunc mensem octauum.


Ipse etiam Augustus somnum restringit et escas,
   Et ueneris cupidos gaudia ferre uetat;
Pharmaca nemo bibat, faceret neque corpora ferro,
   Nec gelidas intra delicietur aquas.



SEPTEMBER, MENSIS NONUS
 [Figure: [Table] 18Kb]

Considerandum autem est, quod in quinto anno, quarto Nonarum Septembris, secundus embolismus incipit, et finitur in Kalendis Octobris.


 Tetrastichon ad hunc mensem decimum.


Poma dat et gratos September ab arbore fructus,
   Tunc etiam presso pascere lacte capre;
Pharmaca nil prohibet tunc sumere, scindere uenam,
   Nec tuus externum uitet aroma cibus.



OCTOBER, MENSIS DECIMUS.
 [Figure: [Table] 18Kb]

Notandum, quod in quinto anno in Kalendis Octobris triginta inuenitur, et embolismi luna est. Luna uero Octobris in tertio Kalendarum Nouembris finitur.


 Tetrastichon ad hunc mensem ultimum.


Octobri offertur uenatio, uina, uolucres,
   Utere, nec dubites non tenuisse modum;
Sic tamen ut ne oneres nimio precordia uictu,
   Cumque modo studeas non tenuisse modum.



NOuEMBER, MENSIS UNDECIMUS.
 [Figure: [Table] 22Kb]

Sciendum est, quod in nouissimo decemnouenalis cycli anno, in septimo Kalendarum Decembris, luna trigesima esse debuit; sed ibi prima inuenitur, propter saltum, quem ibi Latini colliserant, quia trigesima luna ibi dirimitur et transilitur, ut in primo anno luna nona fiat tertio Kalendis Ianuarii.


 Tetrastichon ad hunc mensem penultimum.


Esse salutaris perhibetur mulsa Nouembri,
   Gingiber et dulce fissile melle natans:
Tum neque sepe laues, ueneris neque sacra frequentes
   Ante senex tempus ne uideare suum.



DECEMBER, MENSIS DUODECIMUS.
 [Figure: [Table] 18Kb]

Notandum autem, quod in decimo tertio anno in Kalendis Decembris, luna trigesima inuenitur, propter quintum embolismum, qui in quarto Nonarum Nouembris incipit, et non est Decembris, in tertio Kalendis Ianuarii finitur.


 Tetrastichon ad hunc mensem ultimum.


Iuxta mense focum calidis utare Decembri,
   Tunc iactant mensis gramina nulla tuis;
Lucidas capitis defensi a frigore uenam,
   Cinnameoque tuus fragret odore calix.



DE RATIONE ANNI A IULIO CAESARE INSTITUTI


 Ianuarius, Augustus et December, quatuor Nonas habent, et nouemdecim Kalendas, post Idus dies triginta et unum.

Martius, Maius, Iulius et October, sex Nonas habent, et septemdecim Kalendas, post Idus, dies triginta et unum.

Aprilis, Iunius, September et Nouember, quatuor Nonas habent, et octodecim Kalendas, post Idus, dies triginta.

Februarius uero quatuor Nonas habet, et sedecim Kalendas, post Idus, dies uiginti octo.

Quando uero bissextus est, tunc habet dies uiginti nouem, et lunam trigesimam.

Omnes uero menses, octo Idus habent.



De locis Embolismorum.

Primus embolismus, id est supercrescens mensis, quarto Nonarum Decembris incipit, quando epacte uiginti due sunt et in secundo Kalendarum Ianuarii  finitur.

Secundus embolismus quarto Nonarum Septembris inchoat, quando uiginti quinque epacte incipiunt, et in Kalendis Octobris finitur.

Tertius embolismus secundo Nonarum Martii, quando septemdecim epacte sunt, inseritur; et in secundo Nonarum Aprilis finiens, trigesimam lunam facit. Unde in Kalendis Maii uigesima septima luna fit, que secundum regulam uigesima octaua debuit esse; et in Kalendis Iulii, que triginta esse debuit, uigesima nona fit.

Quartus embolismus secundo Nonarum Decembris orditur, quando epacte sunt uiginti; et in quarto Nonarum Ianuarii finiens, trigesimam lunam facit. Ideoque in Kalendis Martii, uigesima octaua luna fit,  que secundum regulam uigesima octaua esse debuit, si ei bissextilis adiectio diei non subuenerit.

Quintus embolismus quarto Nonarum Nouembris implicatur, quando epacte uiginti tres sunt, et in Kalendis Decembris finem sortitur.

Sextus embolismus in quarto Nonarum Augusti incipit, quando epacte quindecim finiuntur, et in secundo Kalendarum Septembris finem accipit.

Septimus, qui et ultimus embolismus, in Nonis Maii inseritur, quando octodecim epacte sunt, qui terminans in tertium Nonarum Aprilis, trigesimam lunam facit. Unde in Kalendis Maii uigesima octaua luna contingit: quam regula uigesimam octauam esse uoluit. Item eodem anno, in tertio Kalendarum Augusti, saltus lune apte ponitur, ita ut trigesima Iulii luna ibidem transiliatur, et prima in loco trigesime dicatur; sicque in Kalendis Augusti tertia fit, que secunda esse debuit, quatenus in Kalendis Septembris, quando nulle epacte incipiunt, quinta effici possit.



De regularibus ad inueniendum ferias et lunam.
 [Table: 1Kb]  [Table: 1Kb]


Punctuli in altum eleuati, prope numeros hic positi, tanquam medietatum uidentur significationem habere.

De bissextili anno.---Si uis scire quando bissextus fiat, sume annos ab incarnatione Domini, et eosdem per quatuor partire, et si unum uel duo uel tria remanserint,  bissextus non erit. Si uero nichil remanet, eo anno bissextus fiet. Item, si annis ab initio mundi duos addideris, et sic eos per quatuor partiris, eodem modo bissexti annum reperies.

De feria Kalendarum.---Si feriam Kalendarum uolueris scire, regulares supra dictos concurrentibus, anni cuiuslibet adiunge, et si septem uel minus fuerint, tota feria erit. Si autem super septem creuerint, septem dimitte; et quod super fuerit, pro feria tene. Si autem quamlibet aliam feriam scire uis, computa quot dies preteritos sine presenti habeat mensis: his adde feriam quota in Kalendis fuit, et hec per septem diuide: et quod remanserit, feriam tibi indicabit.

De epactis inueniendis.---Sume annum circuli decemnouenalis, quotus sit, et unum dimitte; et reliquos per undecim multiplica; et cum multiplicaueris triginta, semper dimitte, et quod superfuerit, epactam tibi indicabit. Item omni anno quota luna in undecimo  Kalendarum Aprilis euenerit, tota eodem anno epacta erit.

Unde oriantur epacte.---Si uis scire unde oriantur epacte, id est adiectiones lunares, scias quia solaris annus habet trecentos sexaginta quinque dies. Lunaris uero, id est duodecim lunationes, continent dies trecentos quinquaginta quatuor. Sicque solaris annus lunarem precedit undecim diebus. Qui undecim dies epactas creant. In primo namque decennoualis cycli anno, ideo nullas habemus epactas, quia nouemdecim anni lunares, supplentibus septem embolismis mensibus, totidem solares annos equiparant, pariter incipiunt, pariterque finiuntur. Unus uero solaris annus, lunarem unum, diebus undecim  precedit. Ideo post nullas, undecim habemus epactas. Duo quoque solares anni duo lunares, bis undecim, id est uiginti duobus superant diebus. Ideo undecim epactas, uiginti duo sequuntur. Sic per ordinem, si solares annos lunaribus totidem  comparabis, epactarum omnium rationem uidebis.

De regularibus lune.---Si uis scire unde regulares ad inueniendam lunam procedant Kalendarum, scias quia eo anno quo nulle sunt epacte, quota luna in Kalendis cuique mensi euenerit, tot regulares mensium quisque in ceteris annis habebit, ut adiunctis epactis anni cuiuslibet luna Kalendarum inueniri possit.

Quota sit luna in Kalendis singulis.---Si luna Kalendarum uolueris scire quota sit, hos regulares epactis anni cuiuslibet adiunge; et si triginta fuerint, uel infra remanserint, tota et luna erit. Si ante triginta fuerint supergressi, triginta tolle; et quod superfuerit tibi, lune etatem manifestabit. Si uero intra mensem, cuiuslibet lune etatem scire uis, computa quot dies preteritos, sine illo de quo queris, habeat mensis, binis adde lunam quota in Kalendis fuit; et de his ipsius mensis lunationem tolle; et quod superfuerit, lunam tibi sic indicabit.



Loca termini Paschalis, cum regularibus suis.
 [Table: 2Kb]


De termino Paschali inueniendo.


Si Paschalem terminum, id est luna decima quarta primi mensis, uolueris nosse, uersiculos supra scriptos None Aprilis notator, quinos memoraliter disce, quibus nouemdecim loca diuersa decime quarte eiusdem lune, per nouemdecim annos, fixa panduntur ratione, qui singuli uersus, singulis annis tibi eiusdem termini locum, sine omni manifestant dubietate. Ad feriam uero eiusdem termini inueniendam, sume uersuum eorumdem regulares, et eis anni cuiuslibet, adiunge concurrentes, et si septem fuerint, uel infra remanserint, talis et feria erit. Si uero supra creuerint, septem dimittit; et quod superfuerit, pro feria tene. Et si hec feria Dominica dies fuerit, in sequenti Dominica Pascha erit. Si autem alia feria erit, confestim sequenti Dominica Pascha celebrabitur.



De regularibus terminis Pasche.

Si uis scire unde ipsi regulares oriantur, computa a decimo quinto Kalendarum Aprilis, qui primus dies  seculi est, usque ad locum decime quarte lune Paschalis. Et si septem uel minus inueneris, tot etiam regulares habebis. Si uero plus, septem semper dimitte, et remanent regulares.

Quindecim anni decemnoualis cycli, diuerso numero superponuntur: infra autem quatuor subnotantur, qui cum superioribus sibi appositis, unam lineam uocalium subtus positarum ad inueniendam lunam sortiuntur, cuius etas a dextris et a sinistris requirenti occurrit.
[Figure: [Table] 4Kb]

 Quadrata hec tabella, quoniam in longitudine et latitudine eamdem scilicet denumerationem habet.



Clauorum terminum.
[Figure: [Figura] 3Kb]  [Figure: [Table] 11Kb]

 In hac figura singule littere binos complectuntur dies. Sunt autem omnes simul uiginti nouem, id est primum alphabetum usque quinque nudis utrinque litteris. Alterum punctis ante signatum usque ad l, et per ordinem duas explicat lunationes, id est nouem dies. Sed quia singulis duos signantibus unus remanet, bis nouemdecim, quinquaginta octo sunt tantum. Ideo in secundo semper alphabeto, prima littera ternos explicat dies. Inuenta die quam queris, notataque littera quam habent Martyrologia quinta retro linea, reuersus ad hanc paginulam, annoque cycli decemnouenalis supra inuento, et in eadem linea reperta littera, numerum quem retro contra scriptum uideris, ipsa est luna quam queris. De anteriore numero, sicut et in superiori et supra facito. Sequens  paginula continet uiginti litteras, que singule nudis utrinque lateribus ternos dies complectuntur. Sed quoniam ter uiginti sexaginta sunt, in duabus autem lunationibus quinquaginta nouem dies solummodo existunt: una littera uidelicet u, binos dies complectitur. Unde fit ut uiginti litteris equentur quinquaginta nouem dies geminate lunationis. Inspecta igitur septima linea in annali, que littera u binos dies complectente clauditur, et notata littera uel spatio, quod instat, redi ad sequentem paginulam, et decemnoualis cycli qui sit preuiso, circumspice numerum eidem littere prefixum, qui profecto etatem lune cuiusque ostendet: per totum anni uertentis spatium per linee decemnoualis cycli processum.
 [Figure: [Table] 35Kb]

 Numeri inferiores septem, denotant:---1, primum embolismum, quarto Nonarum Decembris;---2, secundum embolismum, quarto Nonarum Septembris;---3,   tertium embolismum, secundo Nonarum Martii;---4, quartum embolismum, secundo Nonarum Decembris;---5, quintum embolismum,  quarto Nonarum Nouembris;---6, Sextum embolismum, quarto Nonarum Augusti;---7,  septimum embolismum, tertio Nonarum Martii.

Hanc autem figuram ad hasce patentes [a 1Kb] paginas extensas, superior exponit sententia. Sequentem uero, talis manifestat ratio. A sinistra legentis ad dexteram, ordinantur ex transuerso in duabus lineis tertia alphabeta illis simillima, que per lune circuitus absque ullo spatio, quinquaginta nouem dies complectuntur, ut supra ostendimus. Unde et easdem in annali habet litteras, secunda scilicet retro linea tantum differens, quod anni decemnoualis cycli sunt ad sinistram legentis hic dispositi. Lune autem etatem demonstrans, numerus est in figure frontispicio prefixus. Quapropter in annali reperta cuiuslibet diei littera absque puncto, uel etiam quam punctus ante uel retro determinat: redi ad hanc figuram, et inuento cycli decemnouenalis anno percurre geminas ex transuerso lineas terna alphabeta continentes,  et ubi similem litteram inueneris, rursum retro ductu  etatem lune notabis. Ante ipsam figuram in margine, cernis septem embolismorum annorum lunationes embolismares, per quas quo Kalendario debeat inchoari. Post hanc que sequitur figuram ostendit, in quo signo sit luna. Siquidem totam annalis seriem ita alphabetis distinximus, que in o finiuntur, ut primus et secundus ordo uiginti septem dies; et tertius autem uno amplius complectatur; et litteras non singulis diebus, sed alternis opposuimus. Quia propter hec regularis pagina, iuxta numerum dierum, quibus luna zodiacum peruolat, uiginti septem lineas habet in longitudine, nominibus signorum ante, nominibus uero mensium retro annotatis, nouemdecim quoque lineas in latitudine, que decemnoualium cyclum supra notandum demonstrant. Cum igitur in quo signo sit luna queris, in annali retro tertia linea, notabis que diei littera preposita sit: quam notato anno cycli decemnoualis hic inuestigabis, et ante ac retro incipiens, quod signum signoque debitum  mensem e regione inuenies.



Aetas lune a Kalendis Ianuariis inuenienda.
 [Figure: [Table] 15Kb]

 Hic igitur numerus a capite propter linearum numerum ponitur. A dextris et a sinistris epacte notantur, a quibus presentis anni hinc uel inde fit introgressus usque ad litteram a, in qua etatem lune Kalendis Ianuarii cuiusuis anni computabis: dehinc  per eamdem lineam descendens. uel si non fuerit inuenta a capite eiusdem linee descendendo, presentis diei lunam inuenies, quam prius in Martyrologio paucis connumerasti.



INCIPIT ORDO SOLARIS CUM ANNI LITTERIS A SANCTO HIERONYMO SUPERPOSITIS, Ad explorandum per septimane dies, lune etatem, quotidie per nouemdecim annos.


 Me legat, annales qui uult cognoscere causas,
   Tempora qui uaria, et qui simul astra poli
[Figure: [Table] 5Kb]  [Figure: [Table] 7Kb]

Series numerorum pro Aureo numero, qui sunt tantum nouemdecim, uidelicet.
[Table: 3Kb]

 He uiginti littere alphabeti, possunt in eodem loco geminari usque ad sextum Kalendarum Augusti, quemadmodum habet sequens tabula.


Littere feriarum.
[Figure: [Table] 20Kb]  [Table: 1Kb]

De aureo numero.

Si numerus qui aureus dicitur, hoc anno habetur sex, annus proxime sequens habebit septem, et alius illi coniunctus habebit octo, hinc nouem, hinc decem, et sic usque ad nouemdecim. Deinde redeundum erit ad unum, postea ad duo, deinde ad tria, item ad quatuor, postea ad quinque. Et sic per circuitum semper, ab uno usque ad nouemdecim.


Proxime precedentis tabule seu figure expositio.

Huic annali sunt preposite septem dierum littere, a b c d e f g, quarto repetite, signantes singule omnia Kalendaria, uno ordine contra se posita, una eademque per totum annum occurrere feria. Itaque dum contra unamquamque litteram quatuordecim sint Kalendaria, manifestum est per totum annum quinquaginta duobus Kalendariis unam preesse litteram, et una prouenire feria.

Alphabetum uero a b c d e f g h i k, quod hic pertingit saltem usque ad decem, in superiori exposuimus figura.

Alterum, nempe a b c d e f g h i k l m n o p q r s t u, cum duobus spatiis, pertingens usque ad uiginti, sequenti tabule uersifice facte aptatur: licet hic in duabus lineis inferius positis, eadem ratio sit, que in prima et duodecima linea tabule sequentis. Hoc ipsum tamen digessimus in annali superius. Que duo alphabeta eo sunt communia, quod post huius u extremum, uno spatio, utraque alphabeta parum inchoant.

Si qualis sit luna per singulos dies queris, scito prius qualis sit epacta ipsius anni. Qua inuenta, quere in hoc annali uel in superiori alphabetum quod duobus a se spatiis distat, pertingens usque ad u litteram, et illius diei cuius lunam scire uis, littera uel spatio reperto, in hisce duabus lineis, eamdem litteram uel idem spatium inuestigabis. Quod dum inueneris, ab eo loco secundum numerum epactarum ipsius anni in antea supputabimus. Qui numerus ubi finietur, ibi profecto lune ipsius diei etas esse creditur: quoniam in hac figura, puncti pro numero habentur.

Siquidem primo scribuntur octo, deinde duo puncti, qui habentur pro decem et undecim. Et rursus scribuntur duodecim, et sequuntur duo puncti, qui habentur pro tredecim et quatuordecim. Idem quoque intelligitur in omnibus aliis.

Hac figura bene et diligenter considerata, in prima et duodecima linea tabule uersifice facte, nullo modo dubitabis, quomodo eadem ratio existit.

Habent etiam he due linee hoc notabile, quia que luna prima incipit in litteris uel spatiis superioris linee, uigesima octaua finitur in inferiore; et e contra, huius prima superius finitur trigesima, nisi tertio anno cycli decemnoualis. Et ut de reliquis pateat, eo anno quo epacta est uigesima tertia in Kalendis Augusti, secundum spatium primo a a est. Quod spatium repertum in inferiori linea, ab eo uigesimo tertio loco luna monstratur septima, que cepta est  secundo spatio post k litteram prima.

Eadem omnia in uersibus inuestiga, quibus meo studio satisfeci; et sagacitati non quorumlibet simplicium, sed studiosorum consului:  quippe minus eruditi, in aliis inuenient figuris, quicquid ego pro exercendis etiam grauis, utiliter hic digessi.
[Table: 1Kb] [Table: 2Kb] [Table: 3Kb]

Hec autem dinumeratio decemnoualis decemnouies numerata, se extendit usque ad CCCXLII annos.
[Figure: [Table] 20Kb]

 Carmen inuersiuum, ad negotium tabule.


Ara tenet messem suus oro tepet, teget esse
 Non permutantur, quocumque tenore legantur.
Grammate presenti signantur tempora Christi.

Hec autem tabula respondet et concordat cum  proxima precedente pagina: ita quod he due simul coniuncte, faciunt saltem unam integram tabulam.

 Puncti hic post quamlibet quaternitatem litterarum, indicant bissextiles annos.
[Figure: [Table] 21Kb]

Sequentia tabule.
[Figure: [Table] 22Kb]

Residuum tabule.
[Figure: [Table] 23Kb]

 Terno ordine alphabetum disposuimus, quorum primum sine punctis, secundum ante, tertium retro punctis notatur: quibus tota perficitur series annalis,  seruantibus singulis litteris per totum annum usque ad finem, unam eamdemque lunationis etatem, nisi embolismus interueniat, aut bissextus impediat.  Quocirca in his paginis a sine punctulo habet lunam Ianuarii, per singulos nouemdecim annos:  quam etatem custodit, ubicumque inuenta fuerit Quod intellige quoque de reliquis.
[Figure: [Table] 56Kb]

PRIMA TABULA DE FERIIS.


 Expositio precedentis tabule.

Prime septem littere in capite huius pagine a b c d e f g, designant septem ferias, quibus eueniunt  Kalende Ianuarie. Sed et littere d p, que habentur in principio, per totam paginam sparse, prefiguntur Kalendariis, quibus per nouemdecim annos Dominica  utriusque festiuitatis occurrit. Nam d, diem initii Quadragesime, et p Pascha, certum est significare.

Scribuntur preterea e latere Romanorum epacte, quas precedit numerus ab uno in triginta, naturali serie progrediens, nullum numerum, nisi qui in epactis reperitur, admittens. Quapropter Dominicum diem Quadragesime et Pasche inuenturus, scito qua feria fuerint Kalende Ianuarii, et que sint epacte Romanorum ipsius anni; et in fronte, qui in latere huius pagine est, apparebunt ferie et epacte. Si ergo cuiuslibet anni uis scire ubi sit Dominicus dies Quadragesime et Pasche, scito, ubi sit epacta eiusdem anni e regione, que profecto Romanorum propria  semper habetur ante epactam Aegyptiorum retro tertia linea. Siquidem qui apud Romanos decennoualis cycli est tertius annus, apud Aegyptios habetur primus.

Sicque fit ut si addas octo cuilibet epacte Aegyptiorum, reddatur tibi epacta Romanorum, ita tamen si infra triginta summa numeri excreuerit.

Sin ultra triginta, his demptis, quod remanserit sume pro epacta Romanorum. Qua inuenta, in altero numero sequenti tandem inuestiga; et ubi inueneris, per ipsam lineam accedes contra litteram, que designat feriam Kalendarum Ianuarii, et ibi occurret initium Quadragesime, et Dominica Pasche cum sua lunatione.


Secunda tabula de Feriis.
[Figure: [Table] 67Kb]

Expositio precedentis Tabule.

Tabula precedens indicat initia Quadragesime, Pasche et Rogationum, singulis annis decemnoualis cycli. Cuius fronti concurrentes suo ordine prefigunt, cum septem feriarum litteris, que Dominicum diem signant, in marginibus uero a sinistris legentis epacte,  a dextris anni decennoualis cycli annotantur.

Si ergo uolueris in quolibet anno cycli decemnoualis Quadragesime, Pasche, Rogationum initia, que signant littere q p r in ipsa pagina, scito quot sint concurrentes presentis anni, quotue epacte, et per lineam concurrentium a capite pagine deorsum  descendens, per lineam uero epactarum in transuersum a sinistra in dexteram introrsum accedens, ubi orthogonum sua fecerint conuenientia, sine dubio inuenies ipsorum initiorum annotata Kalendaria. uerbi gratia: Hoc anno fuit unus concurrens proximus ante bissextum, epacte uero uiginti quinque, ipsa initia, q quinto Nonarum Martii, p decimo octauo Kalendarum Maii, r decimo tertio Kalendarum Iunii.


Tabula prima.
[Figure: [Table] 22Kb]

 Tabula secunda.
[Figure: [Table] 8Kb]

 Tabula tertia .
[Figure: [Table] 3Kb]

In tabulam primam.

Hec figura demonstrat qua feria Kalende contingant singulorum mensium per uiginti octo annos cycli solaris.

Figura hec etiam ad feriam cuiusque diei inueniendam  est facta. Constat uero uiginti octo lineis, secundum numerum annorum cycli solaris per quem concurrentes ire notissimum est.

Habet uero septem tantum litteras in alphabeto priores, quia totidem constat esse ferias.

Cum ergo feriam cuiuslibet diei in uniuerso anno inuenire uolueris, uide in annali, quoniam litteram habeat ipsa dies annotatam retro iuxta se, et redit ad hanc figuram, inuento cycli solaris anno, ex numero retro scripto.

In ipsa linea, reperta diei littera, sursum respiciens, inuenies feriam quam queris ascriptam.


In tertiam tabulam.

Laterculus hic, qui uocatur Septizodius, eo quod per septem annorum circulum in sese resoluitur, habet septies septem cancellos, hoc est, quadraginta et nouem litteras inclusiue. Que uero sunt  in secundo ordine, ab a usque ad g litteram, in singulis mensibus posite, pertinent ad rationem bissexti, et ad rationem feriarum, que per uiginti et octo annos reuoluuntur. Que sicut hec bissextilibus tantum annis est necessaria, a Kalendis Ianuarii usque in diem bissexti. Harum autem figurarum alphabeta in annali eamdem habent litteram ultimo die anni, id est, II Kal. Ianuar., scilicet, a. Quarto igitur anno, qui est bissextilis, hanc minorem figuram ingressurus, quere primum in illa maiori feriam pridie Kalend. Ianuar, qui est ultima dies anni precedentis, quam supra scriptam reperiri certissimum est. Sequenti autem die, qui est sequentis anni primus, ueniens ad istam, quere camdem a, in eadem feria. Sed illa linea dimissa, sume a, sequentis linee eidem suppositum, et retro respiciens, inuenies feriam Kalend. Ianuar. Sicque per totum illum mensem et per Februar., usque ad diem bissexti per eamdem lineolam, non in transuersum sicut in illa maiori, sed in longum, ut uides ferias annotatas, more solito, singulorum  dierum inuenies feriam. Dies autem uI Kalend. Mart., qui bis computatus, bissextum facit, semel in annali tantum est descriptus, et habet f litteram. Illam ergo feriam, qua primum uI Kal. Mart. legitur, in hac minori consuete repeties e contra f. Sequenti autem die, cum uerum uI Kalend. Mart. propter bissextum dicis, redi ad illam maiorem figuram, et illa linea quam ingressurus es, quam hinc cyclus Solis, illinc notatur, designat bissextus, quere eamdem f, et sursum respiciens inuenies iterum feriam illius dici. Et sic deinceps toto illo anno per eamdem lineam incedes, et sequentibus tribus annis, per tres sequentes lineas, donec quarto ordine, quo dictum est, hanc rursum repetas.





MANFREDI EMBOLISMORUM RATIO. *

 In primo anno igitur embolismi, hoc est, in ogdoade tertia, sunt epacte uiginti duo, et ideo est luna in Kalendis Septembris et Octobris uiginti septem, in Kalendis Nouembris et Decembris uiginti nouem; ipsa autem luna que uigesima nona est in Kalendis Decembris, et exstinguuntur illic. Ipsa autem luna que quarto Nonarum Decembris incipit primo, et terminatur in Kalendis Ianuariis, trigesimus embolismus est. Que autem in Kalendis Ianuarii est, prima luna ipsius est, quam et ipsa in triginta terminare debet.

In secundo anno embolismi, hoc est, in ogdoade, septem sunt epacte, uigesima quinta luna in Kalendis Septembris, trigesima est, et exstinguuntur illic, luna ipsius est. Illa autem luna que mutatur primo, quarto Nonarum Septembris, et finitur trigesima, in Kalendis Octobris embolismus est. Et illa que incipit primo, sexto Nonarum Octobris, et finitur trigesimo nono, in tertio Kalendarum Nouembris luna  Octobris est, in Kalendis Nouembris et Decembris, fit luna secunda. In Kalendis Ianuarii quarta, sicut ordo est.

In tertio anno embolismi, hoc est, in ogdoade ultima, sunt epacte decem septem, luna uero in Kalendis Septembris et Octobris uigesima secunda, in Kalendis Nouembris et Decembris uiginti quatuor. In Kalendis Ianuarii uigesima sexta, in Kalendis Martii uiginti sex, in Kalendis Aprilis et Maii uiginti septem, in Kalendis Iunii et Iulii, uiginti nouem, in Kalendis Augusti, et in Kalendis septembris tertia. Cur facis unam etatem lune in Kalendis Aprilis et Maii? Quia nusquam sic in calculo reperitur. Ideo quippe quia luna que secundo Nonarum Martii incipit primo, et uigesima sexta est in Kalendis Aprilis, in quarto Nonarum Aprilis uigesima octaua, in secundo Nonarum Aprilis, trigesimus embolismus est, et exstinguitur; et illa que initiatur, primo in nono Aprilis ipsa est Paschalis, et euenit decima quarta in decimo quarto Kalendas Maii, et terminatur uigesima  nona in quinto Nonarum Maii, luna uero que est prima in quarto Nonarum Maii, et finitur trigesima in quarto Nonarum Iulii, luna Maii est. Luna enim que initiatur in quarto Nonarum Iunii, finiturque uigesima nono Kalendarum Iulii, luna Iunii est. Luna que incipit primo, sexto Nonarum Iulii, terminaturque trigesima, secundo Kalend. Augusti luna Iulii est, postea autem fit luna ratio Kalendarum Augusti primo, in Kalendis Septembris a quarto, sicut ordo est. Nam si non fuisset unam etatem lune in April. Kal. et Maii, euenisset tibi illud in termino paschali, quod est decimo quinto Kal. Maii, non decimo quarto, sed quindecimo, et fuisset error in Pascha, siue in etatibus lune.

In primo igitur anno embolismi, hoc est, in hendecade, sunt epacte uiginti, et idcirco est luna in Kalendis Septembris et Octobris, uigesima quinta, in Kalendis Nouembris et Decembris uigesima septima, in Kalendis Ianuariis uigesima nona, in quarto Nonarum  trigesima, que est Ianuarii; illa autem secunda luna, que quarto Nonarum Ianuarii incipit primo, et exstinguitur trigesimo Kalendarum Februarii, embolismus est; illa uero luna, que quarto Nonarum Februarii incipit primo, et finitur sexto Nonarum Martii, uigesima nona luna Februarii est. Et si bissextus fuerit ipso anno, tunc ipsa luna Februarii trigesima computatur, sicut et in aliis bissextilibus annis. Porro luna que quinto Nonarum ipsius mensis incipit primo, et finitur trigesima in Kalendis Aprilis, luna Martii est; illa autem luna que quarto Nonarum Aprilis incipit primo, et finitur uigesima nona, secundo Kalendis Maii, luna Aprilis est. Que autem in Kalendis euenit, prima luna ipsius  est. Ceteri uero ordinem suum sequuntur. In ipso autem embolismo, anno secundo in hendecade sunt epacte uiginti tres, luna uero in Kalendis Septembris et Octobris uigesima octaua, in Kalendis Nouembris et Decembris trigesima: illa autem luna que in Kalendis Nouembris trigesima terminatur, luna ipsius est, et illa que quarto Nonarum Nouembris incipit primo, et in Kalendis Decembris trigesima terminatur, embolismus est. Que uero prima quarto Nonarum Decembris, in Kalendis Ianuarii fit luna secunda, in Kalendis Februarii tertia: cetere deinceps ordinem suum sequuntur. In ipso autem tertio embolismico anno, hoc est, in hendecade, sunt epacte uiginti sex. Nullatenus tamen embolismum per ipsas epactas reperies, nisi ad epactas anni communis superioris reuertaris. Nam in anno preterito communi, fuerunt epacte quindecim. Ideo autem luna in Kalendis Augusti est uigesimo nono, ibique terminatur, quia luna ipsius est; illa uero que quarto  Nonarum Augusti inchoatur primo, finiturque trigesima secunda Kalendarum Septembris, embolismus est; in Kalendis Septembris et Octobris per epactas uiginti sex fit luna prima, cetere uero ordinem subsequuntur. Sunt namque epacte in ultimo embolismo hendecadis octodecim; in Kalendis Septembris et Octobris, luna uigesima tertia; in Kalendis Decembris et Nouembris, uigesima quinta; in Kalendis Ianuarii, uigesima septima; in Kalendis Februarii, uigesima octaua; in Kalendis Martii, uigesima septima; in Kalendis Aprilis et Maii, uigesima octaua; in Kalendis Iunii, trigesima; in Kalendis Iulii, prima; in Kalendis Augusti tertia, propter saltum lune; in Kalendis Septembris, quinta. Ideo autem facimus unam etatem lune in Kalendis Aprilis et Maii, quia luna que tertio Nonarum Martii incipit primo, et in Kalendis Aprilis est uigesima octaua, in quarto Nonarum Aprilis, uigesima nona, in tertio Nonarum trigesimus embolismus est. Illa enim luna que secundo Nonarum Aprilis initiatur primo, et extenditur usque  in sextum Nonarum Maii, uigesima nona luna Aprilis est, paschalis etenim est, et euenit decima quarta in quindecimum Kalendarum Maii; et nisi ita fecisset, euenisset ter in termino paschali luna decima quinta, et fuisset error in Pascha et in etatibus lune. Luna uero que inchoatur in quinto Nonarum Maii, et finitur trigesima in Kalendis Iunii, luna Maii est, Iunii quoque luna, tertio Nonarum ipsius initium sumit, finiturque secundo Kalendarum Iulii uigesima nona. Que ergo tertio Kalendarum Iulii est prima, et exstinguitur uigesima nona, luna Iulii est. Et quamuis tertio Kalendarum Augusti trigesima terminari debuisset, unum diem amittit propter saltum rationum, et computatur luna Augusti tertia, in Kalendis ipsius, cum hanc ratione argumenti secundam existere doceat, que etiam uigesima nona sexto Kalendarum Septembris finitur. Et cetere ordinem suum sequuntur, Martius quinto, Aprilis primo, Maius tertio, Iunius sexto, Iulius primo, Augustus  quarto, September septimo, October secundo, Nouember quinto, December septimo, Ianuarius tertio, Februarius septimo, September quinto, October quinto, Nouember septimo, December sexto, Ianuarius nono, Februarius decimo, Martius nono, Aprilis decimo, Maius undecimo, Iunius duodecimo, Iulius decimo tertio, Augustus decimo quarto. uigesimo sexto, decimo quinto, trigesimo quarto, uigesimo tertio, duodecimo, trigesimo primo, uigesimo, trigesimo quinto, quarto, uigesimo octauo, decimo septimo, trigesimo sexto, trigesimo quinto, trigesimo quarto, trigesimo tertio, trigesimo secundo, trigesimo primo, trigesimo, decimo quinto, quarto, trigesimo octauo. Ad terminum Septuagesime, a septimo  Idus Ianuarii numera; ad terminum Quadragesime a quinto Kalendarum Februarii numera; ad terminum Pasche, a quinto Idus Martis numera; ad  terminum Rogationum, a decimo septimo Kalendarum Maii, numera; ad terminum Pentecostes, a tertio Kalendarum Maii, numera.





IN CIRCULOS BEATI CYRILLI ET DIONYSII ROMANI AC BEDAE STUDIOSI CUIUSDAM PRAEFATIO.

 Dionysius abbas genere Romanus, paschales circulos mira breuitate composuit, ut pote utriusque lingue peritia insignis. Quos quidem, ut ipse ait, ab anno ducentesimo quadragesimo octauo Diocletiani tyranni potius quam principis inchoauit. Sed Incarnationis dominice magis quam eiusdem tyranni memoriam agere deliberans, quinque decennouenales circulos edidit, quibus annos Christi annotauit. Siquidem sanctus Cyrillus usque ad ipsius Dionysii tempora paschalem obseruantiam quinque decennouenalibus circulis comprehenderat. Quorum quintum prefatus Dionysius suis quinque anteposuit; ac sic incipiens ab anno dominice Incarnationis, quingentis triginta duobus, in septingentis uiginti duos, sua dispositione perduxit. Sed quoniam hi, exacti, redire in se nullo modo poterant, qui a sancto Cyrillo nonaginta quinque annis comprehensi fuerant, sicut nec illi quos eodem spatio temporum ipse ordinauerat ; idcirco precipit ut, peractis sex annis, qui de quinto circulo beati Cyrilli tunc temporis supererant, eosdem sobrius lector non repetat, sed a suo primo, qui quingentis triginta duobus annis omni pretitulatur, ordiendum non ignoret. Cuius quinque decennouenalibus circulis, uiginti tres alii adiecti magnum annum compleuerunt, qui quingentis triginta duobus annis perficitur, uiginti octo constans circulis decennouenalibus. Qui annus propterea per sua in se uestigia, sine ulla confusione reuoluitur, quoniam circulus solaris uiginti octo, et lunaris decem nouem annis peragitur, qui cum eo tenore quo pariter cepti sunt, finiuntur. Magnus annus quingentorum triginta duorum annorum iteratur, ut paschalis ratio ad solem et lunam pertinens inerrato repetatur. Sicque fit ut dum in eo sunt uiginti octo cycli decennouenales, siue lunares, sint etiam in ipso decem et nouem cycli solares. Quorum solaris nono anno sui cycli etiam  in his circulis Dionysii incipit, et in octauo desinit. Decemnouenalis uero manifestus in ipsis totam lune rationem regit. Quapropter decies nouies uiginti octo, seu uicies octies nouemdecim multiplicati, in quingentos triginta duos certum est procul dubio exundari. Quo numero annorum conficitur  magnus annus, qui paschalis dicitur. Nam et in epactis, et in concurrentibus, siue cyclis decennouenali, uel lunari, necnon termino paschali ac Dominica Pasche cum luna ipsius diei, qualis fuit quingentesimus trigesimus secundus dominice Incarnationis annus, talis erit millesimus sexagesimus quartus: qualisque fuit ipsius incarnati uerbi annus primus, et ab eo quingentesimus tricesimus tertius, talis erit etiam millesimus sexcentesimus decimus quintus, et deinceps pari ordine usque ad finem triplici annorum Domini serie ubique hanc concordiam seruante, quarum prima omnino preteriit, secunda, ac si secundus annus magnus, adhuc imminet; de  tertia quantum futurum sit  in his circulis, Deus solus nouit. Cum hec ita sint, queritur de anno dominice passionis, qui, a Natiuitate tricesimus quartus, terminum Pasche, decimam quartam, scilicet, lunam , facit occurrere per concurrentes et regulares eiusdem linee, licet catholica fides habeat, post peractam cenam ferie quinte traditum, et decima quinta luna ferie sexte crucifixum. In cuius questionis obscuritate Dominus Beda plurimum obseruatus, nichil lucis infudit, nisi tantum quod Euangeliorum fidem huius uiri auctoritati pretulit, qui beatum Theophilum quodammodo uidetur secutus, qui ait Dominum undecimo Kalendarum Aprilium traditum, licet unum adiiciat predictus uir, et duodecimo Kalendarum Aprilium, et decimam quartam lunam tunc fuisse scribit. Qui etiam in eo ab omnibus ecclesiasticis doctoribus discrepat, quod Dominum decima nona luna crucifixum demonstrat. Nam Theophilus,  sicut et alii, decima quinta luna crucifixum astruit, dum octauo Kalend. April. refert eum resurrexisse a mortuis, post multa que tractauerat cum suis cepiscopis de origine mundi. Igitur tanti uiri hoc unum peccatum ita indulserunt posteri, ut eum sequantur in omnibus Ecclesiis. Sed mihi aliud occurrit, quod non debeo obliuioni tradere. Anno ab Incarnatione Domini 529, imperante Iustino imperatore, sanctissimus monachorum Pater Benedictus, in Italia uirtutibus claruit, ut testatur uictor Capuanensis episcopus, seu Paulus Cassiniensis monachus, huiusque Dionysii contemporalis exstitit; qui, uidelicet, Benedictus Pater, Sabbato sancto Pasche ex hac uita migrauit XII Kalend. Aprilium, sicut legitur in gestis ueracissimis. [a 1Kb] Requisitus talis annus in circulis sepius nominandi Dionysii, in quo Sabbatum sanctum contingat predictis Kalendis, tertio in toto anno magno inueniri poterit; in tribus, scilicet, tantum decemnouenalibus cyclis, id est, 4, 22 et 27. Sed dum Benedictus Pater, post annum Domini  529, Cassini miraculis uiuens coruscauit, constat quod nec 22, nec 27, cycli ex hoc mundo decessit. Qui uero uite eius mirabilis relator papa Gregorius anno ab Incarnatione Domini 605 obiit, certum est quod nec quarto cycli ex huius uite erumnis moriens transiit. Quippe eius monasterium a Longobardis eo mortuo iam fuerat peruasum. Quare nisi summa fides gestorum esset, prelibatus cyclus de utriusque, Domini, scilicet, ac serui, transitu calumniam induceret. Qua calumnia impulsus discutere cepi quid faceret controuersia huius modi, et primum de annis Domini ad chronicorum dicta me contuli. Eusebii maxime Cesariensis, et Hieronymi diuine legis interpretis, ut quot anni essent ab Incarnatione Christi usque ad imperium Diocletiani comprehenderem, quoniam inde usque ad primum annum cyclorum Dionysii CCXLuIII deprehendissem. Instans ergo diutius, ab unius natiuitate usque ad alterius principatum, comperi spatium CCLXXXuI  annorum, uet CCLXXXuII, quoniam Christus natus est tertio anno CXCIu Olympiadis, et Diocletianus imperium usurpauit secundo anno ducentesime sexagesime sexte rursus Olympiadis. Cum ergo Olympiades LXXI in medio transierint, ex quibus CCLXXXIu fiunt, ex duabus extremis Olympiadibus duo, siue tres anni colliguntur. Assumpti uero in unum, ab Incarnatione Domini omnes pariter usque ad primum cyclorum Dionysii, qui fuerunt ante uel post principatum Diocletiani, fiunt collecti undique DXXXIu, uel magis DXXXu. Hec dicens non preiudico, nec damno aliorum sententias, sed ex authenticis libris quod uerum est inuestigans, cui iuxta fidem Niceni concilii assero quod nullus annus alicuius cycli decemnouenalis Dominice passioni ac resurrectioni competit, nisi tredecim habens decimam quartam lunam octauo Kalendarum Aprilium. Annus quoque talis qualis queritur, in transitu Patris Benedicti, nunquam euenit, nisi decimo sexto anno eiusdem cycli habente decimam quartam lunam,  duodecimo Kalendarum Aprilium. Ut uero ille terminus ferie quinte contingat, concurrentes quinque regularibus septem ceunt; et ut iste Sabbato sancto eueniat, concurrentes tres cum regularibus quatuor produnt. Transierunt autem a passione Domini usque ad transitum sancti Patris Benedicti CCCCXCuII anni. Quibus diuisis per triginta, et tricesima parte geminata, ad notitiam uenit quod preter tertium nullus concurrens esse poterit anno CCCCXCuII a passione Domini. Quam diuisionis regulam, qui plenius nosse desiderat, Lu capitulum Domini Bede de reditu concurrentium legat, quod idem sanctus presbyter in circulorum suorum adiectione debuit aduertere, unde potuisset alterius negligentiam cauere. Quam  et si tetigit, soluendam posterioribus relinquit, qui nil calculi eum putant latere, et ob hoc tanti faciunt eius auctoritatem tot labentibus annis seruatam, ut uix corrigi possit pluribus obnitentibus causis. Nos tamen omnibus his XXuIII decemnouenalibus cyclis duos subiecimus, ut quod Dionysium facere debuisse diximus, eius lectoris diligentie manifestemus. His enim inspectis, de reliquis per totum annum magnum peritus calculator non dubitabit, si tamen saltem dubitare placuerit. Sciendum denique quod in his circulis Dionysii, anni Domini sua serie prodeunt, et Xu annis euolutis, indictione redeunt, nec ad solem nec ad lunam pertinentes, et idcirco, finito anno, non eo modo quo cepte sunt redeuntes.


Ioannes Nouiomagus lectoris studioso, S. P.

Scripsit Beda annorum qui sunt a Christo nato, usque 1595, circulos decemnouenales LXXXIu, seu  XXuIII ter geminatos, qui partim temporum iniuria et descriptorum inscitia  deprauati sunt, partim etiam interierunt, eos quantum potuimus alibi reposuimus, alibi emendauimus ut essent integri usque ad 1595. Posterior etas ubi horum annorum fuerit terminus adiiciet plura. Sciendum tamen est posse hos LXXXIu circulos redigit in XXuIII quorum quisque circulus constare triplici serie annorum, nam DXXXI quoque anno redeunt omnia eadem. Constant enim magnus circulus totidem annis, quibus exactis, propter solis et lune cursum, necesse est omnia redire, que sunt circulis decemnouenalibus eodem ordine et modo, exceptis indictionibus et litteris Dominice diei. uale et nostram operam boni consulito.





SEQUUNTUR BEDAE PRESBYTERI DECEMNOuENALES CIRCULI Una cum his quos scripsit Dionysius Romanus, cognomento Exiguus, et beatus Cyrillus usque ad millesimum quingentesimum nonagesimum quintum annum salutis, quibus continentur tres circuli magni. 





Circulus primus, secundum Dionysium Romanum.
[Table: 3Kb]




Circulus secundus, secundum eumdem Dionysium.
[Table: 3Kb]




Circulus tertius, secundum eumdem Dionysium.
[Table: 3Kb]




Circulus quartus, secundum eumdem Dionysium,
[Table: 3Kb]




Circulus quintus, secundum eumdem Dionysium.
[Table: 3Kb]




Circulus sextus, secundum eumdem Dionysium.
[Table: 3Kb]




Circulus septimus, secundum eumdem Dionysium.
[Table: 3Kb]




Circulus octauus, secundum eumdem Dionysium.
[Table: 3Kb]




Circulus nonus, secundum eumdem Dionysium.
 [Table: 3Kb]




Circulus decimus, secundum eumdem Dionysium.
[Table: 3Kb]




Circulus undecimus, secundum eumdem Dionysium.
[Table: 3Kb]




Circulus duodecimus, secundum eumdem Dionysium.
[Table: 3Kb]




Circulus decimus tertius, secundum eumdem Dionysium.
[Table: 3Kb]




Circulus decimus quartus, secundum eumdem Dionysium.
[Table: 3Kb]




Circulus decimus quintus, secundum eumdem Dionysium.
[Table: 3Kb]




Circulus decimus sextus, secundum eumdem Dionysium.
[Table: 3Kb]




Circulus decimus septimus, secundum eumdem Dionysium.
[Table: 3Kb]




Circulus decimus octauus, secundum eumdem Dionysium.
[Table: 3Kb]




Circulus decimus nonus, secundum eumdem Dionysium.
[Table: 3Kb]




Circulus uigesimus, secundum eumdem Dionysium
[Table: 3Kb]




Circulus uigesimus primus, secundum eumdem Dionysium.
[Table: 3Kb]




Circulus uigesimus secundus, secundum eumdem Dionysium.
[Table: 3Kb]




Circulus uigesimus tertius, secundum eumdem Dionysium.
[Table: 3Kb]




Circulus uigesimus quartus, secundum eumdem Dionysium.
[Table: 3Kb]




Circulus uigesimus quintus, secundum eumdem Dionysium.
[Table: 3Kb]




Circulus uigesimus sextus, secundum eumdem Dionysium.
[Table: 3Kb]




Circulus uigesimus septimus, secundum eumdem Dionysium.
[Table: 3Kb]




Circulus uigesimus octauus, secundum eumdem Dionysium.
[Table: 3Kb]




Circulus uigesimus nonus, secundum eumdem Dionysium.
[Table: 3Kb]




Circulus trigesimus, secundum eumdem Dionysium.
[Table: 3Kb]




Circulus trigesimus primus, secundum eumdem Dionysium.
[Table: 3Kb]




Circulus trigesimus secundus, secundum eumdem Dionysium.
[Table: 3Kb]




Circulus trigesimus tertius, secundum eumdem Dionysium.
[Table: 3Kb]




Circulus trigesimus quartus, secundum eumdem Dionysium.
[Table: 3Kb]




Circulus trigesimus quintus, secundum eumdem Dionysium.
[Table: 3Kb]




Circulus trigesimus sextus, secundum eumdem Dionysium.
[Table: 3Kb]




Circulus trigesimus septimus, secundum eumdem Dionysium.
[Table: 3Kb]




Circulus trigesimus octauus, secundum eumdem Dionysium.
[Table: 3Kb]




Circulus trigesimus nonus, secundum eumdem Dionysium.
[Table: 3Kb]




Circulus quadragesimus, secundum eumdem Dionysium.
[Table: 3Kb]




Circulus quadragesimus primus, secundum eumdem Dionysium.
[Table: 3Kb]




Circulus quadragesimus secundus, secundum eumdem Dionysium.
[Table: 3Kb]




Circulus quadragesimus tertius, secundum eumdem Dionysium.
[Table: 3Kb]




Circulus quadragesimus quartus, secundum eumdem Dionysium.
[Table: 3Kb]




Circulus quadragesimus quintus, secundum eumdem Dionysium.
[Table: 3Kb]




Circulus quadragesimus sextus, secundum eumdem Dionysium.
[Table: 3Kb]




Circulus quadragesimus septimus, secundum eumdem Dionysium.
[Table: 3Kb]




Circulus quadragesimus octauus, secundum eumdem Dionysium.
[Table: 3Kb]




Circulus quadragesimus nonus, secundum eumdem Dionysium.
[Table: 3Kb]




Circulus Quinquagesimus, secundum eumdem Dionysium.
[Table: 3Kb]




Circulus quinquagesimus primus, secundum eumdem Dionysium.
[Table: 3Kb]




Circulus quinquagesimus secundus, secundum eumdem Dionysium.
[Table: 3Kb]




Circulus quinquagesimus tertius, secundum eumdem Dionysium.
[Table: 3Kb]




Circulus quinquagesimus quartus, secundum eumdem Dionysium.
[Table: 3Kb]




Circulus quinquagesimus quintus, secundum eumdem Dionysium.
[Table: 3Kb]




Circulus quinquagesimus sextus, secundum eumdem Dionysium.
[Table: 3Kb]




Circulus quinquagesimus septimus, secundum eumdem Dionysium.
[Table: 3Kb]




Circulus quinquagesimus octauus, secundum eumdem Dionysium.
[Table: 3Kb]




Circulus quinquagesimus nonus, secundum eumdem Dionysium.
[Table: 3Kb]




Circulus sexagesimus, secundum eumdem Dionysium.
[Table: 3Kb]




Circulus sexagesimus primus, secundum eumdem Dionysium.
[Table: 3Kb]




Circulus sexagesimus secundus, secundum eumdem Dionysium.
[Table: 3Kb]




Circulus sexagesimus tertius, secundum eumdem Dionysium.
[Table: 3Kb]




Circulus sexagesimus quartus, secundum eumdem Dionysium.
[Table: 3Kb]




Circulus sexagesimus quintus, secundum eumdem Dionysium.
[Table: 3Kb]




Circulus sexagesimus sextus, secundum eumdem Dionysium.
[Table: 3Kb]




Circulus sexagesimus septimus, secundum eumdem Dionysium.
[Table: 3Kb]




Circulus sexagesimus octauus, secundum eumdem Dionysium.
[Table: 3Kb]




Circulus sexagesimus nonus, secundum eumdem Dionysium.
[Table: 3Kb]




Circulus septuagesimus, secundum eumdem Dionysium.
[Table: 3Kb]




Circulus septuagesimus primus, secundum eumdem Dionysium.
[Table: 3Kb]




Circulus septuagesimus secundus, secundum eumdem Dionysium.
[Table: 3Kb]




Circulus septuagesimus tertius, secundum eumdem Dionysium.
[Table: 3Kb]




Circulus septuagesimus quartus, secundum eumdem Dionysium.
[Table: 3Kb]




Circulus septuagesimus quintus, secundum eumdem Dionysium.
[Table: 3Kb]




Circulus septuagesimus sextus, secundum eumdem Dionysium.
[Table: 3Kb]




Circulus septuagesimus septimus, secundum eumdem Dionysium.
[Table: 3Kb]




Circulus septuagesimus octauus, secundum eumdem Dionysium.
[Table: 3Kb]




Circulus septuagesimus nonus, secundum eumdem Dionysium.
[Table: 3Kb]




Circulus octogesimus, secundum eumdem Dionysium.
[Table: 3Kb]




Circulus octogesimus primus, secundum eumdem Dionysium.
[Table: 3Kb]




Circulus octogesimus secundus, secundum eumdem Dionysium.
[Table: 3Kb]




Circulus octogesimus tertius, secundum eumdem Dionysium.
[Table: 3Kb]




Circulus octogesimus quartus, secundum eumdem Dionysium.
[Table: 3Kb]




Circulus octogesimus quintus, secundum eumdem Dionysium.
[Table: 3Kb]




Circulus octogesimus sextus, secundum eumdem Dionysium.
[Table: 3Kb]




Primus circulus Dionysii Rom. secundum ordinem annorum Domini, talis esse debuit.
[Table: 3Kb]




Secundus cyclus Dionysii talis esse debuit, secundum ordinem annorum Domini.
[Table: 3Kb]




Cyrilli episcopi Alexandrini primus cyclus decemnouennalis.
[Table: 3Kb]




Secundus cyclus decemnouennalis D. Cyrilli episcopi Alexandrini.
[Table: 3Kb]




Annus primus.
[Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb]

Et hic est postremus decemnouennalis annus.


FINIS.





[DE CYCLO PASCHALI.]



BEDAE PRESBYTERI DE CYCLO PASCHALI, PRAEFATIO.

 Cyclus idem paschalis octo est lineis communitus. Primus ordo continet annos ab Incarnatione Domini, unius, singulis annis, augmento crescentes. Secundus indictiones Romanorum, que in se semper 15 annorum cursu reuoluuntur. Tertius, epactas 11 lunares, que per singulos annos solares ad cursum lune succrescunt, et ad lunam Kalendarum querendam semper adiiciuntur, posite XI Kalend. Aprilis. Quartus, concurrentes septimana dies, que posite IX Kalend. Aprilis propter dispendium bissexti, necessario  28, annis implentur. Quarum ratio cogit cyclos decemnouales 28 describi, ut singuli concurrentes singulos cyclos inchent, totaque summa paschalis calculi 532, annis explicetur. Quintus, cyclum lunarem quem tribus annis decemnouennalis precedit 19 annis, etiam ipse comprehensus. Sextus, 14 lunam, qua ueteres pascha faciebant, que a XII Kalend. Aprilis, usque in XIu, Kalendas Maias uario dis ursu uagantes tempus, incensionis a uII Idus Martii, usque in Nona Aprilis accipiunt A 14 autem luna, usque ad 14 ann.  sequentis, dies sunt 354, si communis annus est; si embolismus, 384. Septimo, dies Dominici Pasche reperiuntur, ab XI Kalen. Aprilis usque in uII Kalend. Maias, ob rationem embolismorum licenter extenti. Ultimo, luna festi paschalis, a 15 usque 21, propter diem Dominicum, uariata. Adimit enim saltus noctem, addit uero etatem, que per omnem cyclum adoleuit. Sed in hoc nox adimitur, quod ante luna deficit quam putatur. Naturaliter uero nox ipsa perseuerat, que nox initium est futuri anni, et cycli incipientis exordium, propter quod idem ultimus annus epactas 18 tunc retinens, primo anno non 11, ut in ceteris annis fieri solet, sed 12 dies  accommodat; et quia 30, dierum fine reuoluuntur, nulla 0, epacta in principio cycli ponitur.



CARMEN DE EADEM RE.


Linea Christe tuos prima est, que cominet annos,
Atque secunda tenet cycli que indictio constat.
Seruabit numeros epactis tertia certos.
Quarta dies numerat septem bissextilis anni.
Quinta tibi cyclos lunaris computat anni.
Iam quartas decimas designat sextaque lunas.
Septima nam Pasche ostendit tempusque diemque
Aetatem lune monstrat nouissimus ordo.



BEDAE PRESBYTERI CIRCULI AD DEPREHENDENDAS CUIUSQUE ANNI LUNAS PASCHALES, AB ANNO 1 USQUE IN ANNUM CHRISTI 1595.
 [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb]

 FINIS.





CANONES LUNARIUM DECEMNOuENNALIUM CIRCULORUM.

 Si nosse uis quotus sit annus secundum Grecos duntaxat, multiplica 15 per 418, fiunt 6270. Adde indictiones anni cuius uolueris, que presentis anni 2 esse comprobatur, et fiunt 6276.

Si nosse uis indictionem quota sit, sume annos ab Adam quos habueris, et eos partire per 15, quot remanent, tanta est indictio; si nichil remanet, 15 est.

Si nosse uis quotus sit circulus solis, sume iam dictos annos, et eos partire per 28, et quot remanent, tantus est circulus solis.

Si uis scire quid sit concurrens, sume circulum solarem, qui nunc 28 esse comprobatur, et quartam eiusdem numeri ipsi adiicias, partire per septem, et quot remanent, tantus est concurrens in IX Kalendarum Aprilium.

 Si nosse uis quotus sit circulus lune, sume annos ab Adam, et hos partire per 19, et quot remanent, totus est circulus.

Si uis scire quota est epacta, sume annos decemnouennales quot fuerint, et de ipsis subtrahe semper unum, et illos alios multiplica per 11, et postea partire per 30, et quot remanent, tota est epacta.

Si nosse uis quotus sit annus ab Incarnatione Domini nostri Iesu Christi, scito quot fuerint ordines indictionum, ut puta quinto anno Tiberii principis 46; hos per 15 multiplica, fiunt 690. Adde regulares 12, quia quarta indictione secundum Dionysium Dominus natus est, et indictione anni cui uolueris, ut puta in presenti, una fiunt 703. Isti sunt anni Natiuitatis Domini.

 Si uis quota sit indictio scire, sume annos ab Incarnatione Domini, id est, 775. His semper adiice 3, fiunt 778. Hos partire per 15, remanent 13. Tertia decima est indictio anni presentis; si nichil remanet, 15 est.

Si nosse uis quotus sit circulus lune, sume annos Domini, ut puta 774; et subtrahe semper duo, et remanent 762. Hos partire per 10 et 9, remanent duo, secundus circulus lune decemnouennalis est; quoties nichil remanet, 19 est.

Si uis scire quote sint epacte, computa a primo anno decemnouennali, usque in diem quem uolueris, ut puta in quintum annum. Dimitte semper 1, remanent 4. Multiplica per 4 annos 11, annuas epactas, et facies quater undecim, 44. 14 est epacta in  secundo circulo decemnouennalis. Ita per omnes 10 et 9 annos sub hac breuiatione computabis.

Si nosse uis adiectiones, id est, concurrentes septimane dies, sume annos ab Incarnatione Domini quot fuerint, ut puta 764 per indictionem secundam, et annorum qui fuerint quartam partem semper ipsis adde, id est, nunc 190 et 1. Fiunt simul 955. His adde regulares 4, et fiunt 959. Hos partire per 7, remanent 7. Septem sunt epacte solis, id est, concurrentes septimane dies, per superscriptas indictiones 2.

Si uis scire quotus sit annus cycli 10 et 9 annorum, sume annos Domini quot fuerint, ut puta 764, et unum semper adiice, et fiunt 765. Hos partire  per 10 et 9, remanent 5. Quintus est annus cycli decemnouennalis; quod si nichil remanserit, 19 est.

Si nosse uis quota sit indictio, sume annum Domini, et adiice 3. Partire per 15, et quod remanet, ipsa est indictio anni presentis.

Si uis scire quote sint epacte lunares, partire annos Domini per 10 et 9, et quod remanet multiplica per 11. Item partire per 30, et remanent epacte.

Si nosse uis concurrentes septimane dies, sume annum Domini, et eorumdem annorum qui fuerint quartum semper adiice super annum Domini. His quoque 4 adde, quia quinque concurrentes fuerunt Natiuitatis Domini: hos partire per 7, et remanent epacte solis.

 Si uis scire quotus sit annus circuli decemnouennalis, sume annum Domini, et unum addens, quia secundo eiusdem anno natus est, partire per 10 et 9, et quod remanserit, ipse est annus circuli decemnouennalis.

Si nosse uis quotus cyclus lunaris est, sume annos Domini et unum, diuide per 9, et quod remanserit, ipse est annus circuli lunaris.

Si uis scire bissextilem annum, partire annum Domini per 4, quantum remanserit, tot anni sunt a bissexto.

Si nosse uis quot punctos unaqueque luna in die luceat secundum Romanos, sume dies a Ianuario, ut puta in Non. Martii 66. uide quotus sit cyclus lune, ut puta 6. Multiplica ipsum circulum lune quinquies,  fiunt 75. Adde ad dies 200. Ianuarii, fiunt 115. De 60 bis 120. Remanent 6. Ipsi sunt puncti lune ipsius quod luxerit, id est, hora et punctus hore secunde.

Si ipsam lunam uis inuenire, memento quod habueris in summa, antequam per 40 partieris, et quoties deduxisti 40, tot asses adiicias ad summam eamdem, et iterum multiplica tuum circulum lune sexies, iunges ad summam, deinde per 30, et lunam eiusdem diei inuenies.

Si uis scire initium quadragesime quando annus communis est, require a pascha usque in Idus Apriles, quot dies ibidem inueneris, totidem computa dies a Kalend. Mart. retro, hoc erit initium Quadragesime. Quando uero embolismalis annus fuerit,  computa a pridie Iduum April. usque in Pascha, et quot dies ibidem habueris, totidem dies require a Kalend. Mart. ante, et hoc erit initium Quadragesime. Et hoc nolo te fallere, quia communibus annis Pascha semper ante pridie Idus Aprilis habetur. Embolismus semper antea extenditur.

Si uis scire quota sit epacta anno quo uolueris, computa quota sit luna in XI Kalend. Aprilis, et ipsa luna erit epacta. uerbi gratia: si luna fuerit 9, in XI Kalend. April. ipsa erit epacta, uel quo numero lunam inueneris, ipsum numerum epacta habebit. In quali autem articulo uel iunctura in eodem anno epactam habueris, in ipso terminum paschalem et cyclum lune ibidem tenebis.

Si uis scire quota sit luna in initio Quadragesime,  computa in quo uolueris anno, in quota feria euenerit terminus paschalis, et in ipsa feria incipe, et computa a secunda luna per singulas ferias, usque in Dominicam, et quodammodo ibi lunam inueneris, sic erit initio Quadragesime. Similiter et in Rogationes lunam computa, in ipsa feria a 21 usque in secunda feria post Dominicam, et quomodo ibi inueneris, ita erit luna Rogationis. Si in XI Kalend. April. fuerit luna 15, seu 14, aut 13, uel minus, in ipsa lunatione poteris Pascha celebrare. Sin autem in XI Kalend. April. fuerit a 16, aut 17, uel amplius, in ipsa lunatione, nullo modo poteris pascha celebrare, nisi peracta ipsa lunatione, et alia subsequente pascha in illa lunatione sine ulla ambiguitate poteris celebrare. Si uero in uIII Idus Martii fuerit nata luna,  aut post uII Idus Mart. usque in Nonas April., in ipsa lunatione pascha nullo modo celebrabis.

Si uis scire quota sit luna initio Quadragesime, sume lunam Pasche anni cuius uolueris, et tolle inde semper 12, et quot remanent, tota luna erit initio Quadragesime, uerbi gratia: Si 15 erit luna Pasche, tolle inde 12, remanent 5. Tertia erit luna in initio Quadragesime

Si uis scire quando bissextus sit, sume annum Domini, ut est annus presens 688. Hos partire per 4. Si nichil remanserit, bissextus est. Si autem 1, aut 3, aut 2 remanserint, bissextus non est. Et ne tibi forsitan aliqua caligo erroris occurrat per omnem computum quem ducis, si nichil superfuerit,  scias eumdem computum esse, per quem ducis, ut puta si per 10 et 9 ducis, et nichil superfuerit, scias 10 et 9 esse; si per 15, 15; si per 7, 7.

Querenda est natiuitas lune 14 a uIII Idus Mart. usque in Nonas April., que primi mensis nouorum initium ostendit, a XII Kalend. April. usque ad XIu Kalend. Maii, in quacunque die luna 14 occurrerit, ipsa te ad celebrationem sancti Pasche perducet. Si uero 14 luna ante XII Kalend. April. occurrit, hoc est, aut XIII Kalend. April., aut XIu, aut Xu, Kalend. April., scito quoniam paschalis luna non est: sed cum eamdem lunam 30 produxeris, alia die nata fuerit, in ipsa caute sanctum Pascha celebrabis. Similiter cautus esto, ut XIu Kalend. Maii luna 14 non transcendat, aut ad XIII Kalend. Maii, aut ad  Xu Kalend. Maii. Nam incipies in magnum deduci errorem. Christianorum uero pascha ab XI Kalend. April. usque in uII Kalend. Maii, quocunque die Dominico luna occurrerit, sanctum Pascha modis omnibus celebrabis. Quod ante XI Kalend. April. etiam si luna occurrerit, uel post uII Kalend. Maii, Pascha nullatenus celebrabis.

Tribus ergo locis bissextus intercallatur. Primo uI Idus Februar.; secundo ubi frequentissime ponitur uI Kalend. Mart.; tertio Nonas Mart.

 Cyclus Grece, circulus Latine, ogdoas 8 anni, hendicas 11 sunt. Hen Grece, 1 Latine, decas 10. Computus est a Natali Domini usque ad Natalem, id est, lune cyclus. Item alius computus est a Pascha usque ad Pascha, ubi prima luna erit in Ianuario anno presenti. Ibi iterum in secundo, in eodem loco erit luna 11. Communis annus qui 12 lunationes habet. Embolismus qui 13 lunationes habet. Decemnouennalis, ex corruptis compositus est, ex 10 et 9, et annalis. Bissextus in uno mense 20 momenta; in duobus horam; in anno sex horas; et ideo bissextus dicitur, quia bis Kalend. Mart. habet. Saltus lunaris crescit singulis annis horam et 10 momenta, et dimidium momenti, et 19 partem dimidii momenti. Ad complendum uero lune saltum  annuatim  hora et punctus, et decima nona pars unius puncti accrescit. Non ergo eisdem articulis temporum uel celi climatibus lune celebratur accensio, sed semper aliquanto citius, quam precedente mense, ut sit undenus anno 19, decimus transiliebatur dies. uIII Kalend. Iulii, longissimus dies et breuissima nox totius anni, solstitium estiuale faciunt. uIII Kalend. Ianuar., longissima nox et breuissimus dies totius anni, solstitium hiemale faciunt.





BEDAE PRESBYTERI DE MUNDI CeLESTIS TERRESTRISQUE CONSTITUTIONE LIBER.

 Mundus iste sensibilis constat ex quatuor elementis, et eis totis, ita quod nulla pars illorum extra mundum relinquatur; ideoque mundo nichil aliunde accedit, nichil ab eo alias recedit. Dico autem mundum ex eis totis constare, ad differentiam humanorum, seu aliorum corporum, que quia non totis constant elementis, aliquid illis accedit et recedit. Similiter arboribus, herbis succus quidam a terra radicibus additur, qui per omnes partes diffusus, et naturali quodam calore induratus, transit in robur. Cum autem accedit aliquid uel re, ab homine si hoc ordine proportionali fiat, integer homo manet; sin aliter, corrumpitur.



Humores.


Sunt enim quatuor humores in homine, qui imitantur diuersa elementa, crescunt in diuersis temporibus, regnant in diuersis etatibus. Sanguis imitatur erem, crescit in uere, regnat in pueritia. Cholere imitatur ignem, crescit in estate, regnat in adolescentia. Melancholia imitatur terram, crescit in autumno, regnat in maturitate. Phlegma imitatur aquam, crescit in hieme, regnat in senectute. Hi cum nec plus nec minus iusto exuberant, uiget homo. Quod autem aliquid homini accedit et recedit, hec naturalia perhibent instrumenta influxionis, scilicet, os et inferiora. Sunt preterea subtilia quedam foramina, que poros uocamus, per que uentus subintrans turgidam reddit faciem, qui per sudoris  effluxionem magis deprehenduntur. Nihil uero diximus mundum accidentaliter propter perfectam eius compositionem, sed partium eius recontextio, totius et redintegratio, secundum diuersos auctores. Nam ignis spissatus transit in erem, er spissatus in aquam, aqua densatur in terram. Rursus per recontractionem terra diluitur in aquam, aqua tenuatur in erem, er transit in ignem. Elementa autem, quibus mundus constat, quilibet sibi locum capit, secundum sui naturam, ignis sui leuitate supremum, terra grauitate infimum, huic aqua circumfunditur, his duobus er. Supra firmamentum autem secundum diuinos sunt supercelestes aque, supra quas  sunt spirituales celi, in quibus angelice uirtutes continentur. Terra uero una ita se mediam locauit, ut equaliter undique a firmamento distet, preter exstantias montium et subsidentias uallium, transitque per meditullium eius intellectualis linea de arctico polo ad antarcticum, que et eris circumfusione ita ligatur, ut nusquam deflectatur.



Forma terre.

Nunc de forma terre disseramus, quam Anaxagoras rotundam et planam in modum ancilis uolebat. Alii exstantias extremarum partium, et gremium cauernosum in modum scutelle, ubi quidquid caderet, ibi uero recipi uolebant. Sed secundum hos multa sequerentur inconuenientia, nam uicissitudines solis et lune tunc omnibus equaliter apparerent, et semper  haberent equinoctium, quia omnes dimidietatem omnium parallelorum uiderent, sicque nec noctes, nec dies abbreuiarentur, omnibusque esset idem Oriens, idem Occidens et Meridies. Restat autem terram rotundam dici, et ob decliuem positionem hominum diuersis modis celi partes intueri; nam decliui uere abscondunt. Hiemalis tropici unam partem uidemus, et tres latent, estiuales tres uidemus, et una latet; et quando sol in illis est, per tantum spatium eum uidemus quantum ipsorum cyclorum nobis apparet. Habemus quoque diuersos ortus, et occasus et meridies secundum firmamenti uolutionem, et terre globositatem. Nam cum est meridies Orientalibus, ortus est Meridionalibus; et cum occasus Orientalibus, ortus est Occidentalibus.



Zone.


Terra quoque per zonas est diuisa, quarum media perusta est solis frequentia, et aliorum planetarum, secundum hos qui etiam illis calorem attribuunt, due extreme sine caloris beneficio, alie due, hinc calore, hinc frigore temperantur. Si latitudinis magnitudinem perpendere uolueris, intellige a Septentrione circulum protendi in Austrum tam in inferiori hemispherio quam in superiori. Hunc autem per sexagenas diuide et attribue uicine frigide sex, temperate quinque, peruste octo, temperate ulteriori quinque, frigide sex. Ecce ea proportione qua se numeri isti habent adinuicem, eadem quoque se habent zonarum dimensiones.



Climata.

 Sciendum quod qui in medio peruste esset, talem haberet dispositionem, quod semper haberet equinoctium; omnes enim parallelos uideres dimidios, et in fine sui horizontis utrosque polos. Sed quanto magis Septentrioni accederet, tanto magis illi partes eius eleuarentur, et Austri deprimerentur, et hoc secundum diuersa climata, id est, inclinationes. Sunt enim octo, secundum alios septem; sed qui octo uolebant, quedam tam peruste quam frigidarum asserebant. Frequentior autem usus octo uolebat, tria uero sunt huius habitabiles. Primum quod est inter Meren et Syenem, in quo dies longissimus est tredecim horarum, breuissimus undecim, ubi due hore faciunt differentiam. Inde etiam clima radiorum, ubi dies longissima est quindecim horarum,  breuissima octo; ibi differentiam sex hore faciunt. Ultimum clima nostre habitationis dicitur Borestenicum, a Borestene lacu, monte, ciuitate Armenie, ubi, secundum Bedam de Temporibus, longissimi dies sunt octodecim borarum, ubi sex; ibi differentiam septem hore faciunt. Si aliter ab astrologis dicitur, forsan aliter quoque climata disponunt. Si uero aliquis tantum procederet, qui polum supra uerticem haberet, ille dimidium tantum zodiacum uideret, et totum equinoctiale parallelum, unde habet et per dimidium annum diem continuum, et per dimidium noctem continuam. uidendum quid in primo climate singulis mensibus de sex triens accrescit, et in aliis sex mensibus tantum decrescit.  In Rhodiorum climate singulis de sex integra hora accrescit, et in singulis aliis integra decrescit. In Borestenico singulis de sex due hore, et in aliis totidem decrescit. Hec autem diuisio climatum facta est secundum computistas, sed aliter etiam secundum philosophos, qui naturam ipsam perpendunt, ut in climate Rhodiorum compertum est. Nam in primo sex mensium duodecima pars accedit, id est, dimidia hora; in secundo, undecima; in tertio, quarta et dimidia; in quarto, quarta; in quinto, sexta; in sexto, duodecima.



Terremotus.

Terra quoque mouetur, quod terremotum uocamus; unde dantur coniecture. Terra ad imitationem arteriarum per quas spiritus discurrit in homine,  habet cauernas, foramina et tracones, per que uenti et flumina discurrunt. Nam flumina mare intrant omnia, nec tamen redundat, quia ad suos alueos per tracones redeunt. In cauernas et foramina etiam quidam uenti intrant, unde dum queruntur erumpere, tanto ruunt impetu, ut terre partes illis finitime inde commoueantur. Alii dicunt quod terra sit concaua in modum fornacis, uel duorum hemispheriorum, que cum aliquando moles montium corruant, inde moueatur. Alii dicunt supra abyssum locatam terram; et mota abyssus, moueatur. Alii dicunt Leuiathan animal terram complecti, tenetque caudam more suo, qui aliquando sole exustus, nititur illum comprehendere, sicque indignationis eius motu terram quoque moueri. Haurit quoque aliquando immensitates  fluctuum, ut etiam omnia maria sentiant in reddendo inundationem, et inde terre moueantur.

Post singulares terre proprietates de communibus terre et aque disseramus, sunt enim hec duo elementa inuicem sibi mista, ut enim liquido pateat quid eorum alio sit superius. Nam in superficie terre aquas uidemus, et in uenis eius fodiendo inuenimus. uerum autem Oceanum in medio peruste positum ideo physici referunt, ut ignis, solis, et aliarum planetarum aquis contemperetur. Calor enim humorem attrahit, et inde pascitur.



Retrusiones.

Oceanus ille uerus et mediterraneus duas facit refusiones, alteram ab Oriente in Austrum, alteram in Septentrionem, alteram ab Occidente; item in Austrum  et Septentrionem. Sed his duabus que ad Austrum uerguntur, secundum quosdam, nulla est cognitio. Que uero in Septentrionem conueniunt, tanto impetu concurrunt, ut impulsione sua illam famosam accessionem et recessionem faciant, terramque modo obruant, modo retegant. Ut sol flammis suis solet aquas attrahere Oceani, que dum non ualent in ere diu sustineri, pondere relabuntur; unde, inundatione facta, aliquando terre obruuntur. Alii dicunt quia uenti aquas impellant, et sic terras obruant; cumque illas remiserint, ad alueum suum reuertantur. Alii dicunt habitationes nostras uicinas esse ori Leuiathan, qui dum haurit fluctus, terra apparet; et dum remittit, obruitur.



Exustiones.


Sunt preterea estuationes minores, scilicet, maline et ledones. Ledones, a quinta luna, similiter et a uigesima incipiunt; et quot horis accedunt, tot recedunt. Maline sunt maiores, que a tertia decima et uigesima septima luna incipiunt, et sex diebus et quindecim horis durant, et sunt citiores in accedendo, tardiores in recedendo. Exestuat quoque mare inter diem et noctem ter; bis in estiuo die, et semel in nocte; bis in hiemali nocte, semel in die, et dodrantem et semunciam hore durat; sed siue exestuent, siue uento impellantur, dein et dein fluctus ordinantur, quorum decimus est maximus. Augetur quoque mare secundum lune incrementum et detrimentum. Nam incipiente illa crescere, crescit  mare per dies septem, et per totidem proximos decrescit. Rursus per sequentes septem recrescit, usque ad uigesimum primum diem, et inde terra decrescit usque ad uigesimum octauum diem. Notandum uero licet hoc modo augeatur, non tamen ad proprium statum, nisi post octo annos redeat. Luna quoque quo plus Septentrionales partes attigerit, tanto plus mare crescit; minus uero, quo illa magis Austrum possidet. Dicunt physici lunare corpus quasdam influxiones et effiuxiones habere, et hoc magis ex dulcibus aquis prouenit, solaris uero de salsis. Preter has refusiones sunt alie refusionum refusiones, que facte dicuntur per Herculem, qui cum habitationem nostram dulces tamen aquas habere uideret, perfregit radices duorum montium,  scilicet, Adamantis, et Calpes, quorum alter, id est, Atlas, remansit in Mauritania, Calpes in Hispania.



Mediterraneum.

Inter hos montes, id est, Calpen et Adamantem, fretum immissum latitudinem habet quinque milliaria, diuiditque Africam ab Europa. Facit autem famosos sinus, Galiciam in Narbonensi regione ad montem Pessulanum, facit Corsicam insulam, diciturque Tyrrhenum in finibus Italie: qui Carthaginem respicit, scilicet, inter Italiam et Siciliam, dicitur Ionium, circa Siciliam Adriaticum, qui in Oriente Italiam alluit; facitque maritima Grecie loca uersus Austrum plurima, Cyprum, Rhodum, Carpathum, et ubi desinit dare terminum inter Africam  et Asiam, incipit Nilus uersus Septentrionem, et dicitur Hellespontus, inter Seston et Abydon, in ulteriori Pontus, inde Propontis, inde Bosphorus, ibique desinit dare terminum. Inter Europam et Asiam stat Tanais, qui de Ripheis montibus oritur, et stagnantes Meotides paludes facit. Similiter et in Oriente Caspium erumpit Erythreum, qui et Rubeum dicitur, nam alluit littus Rubrum; unde aque marine colorantur, fertque ibi lapides pretiosos. Asia magnitudinem Europe et Africe possidet, et incipit ab hortis Eden, id est, a deliciarum hortis; in Oriente et in Austro Nilo terminatur, in Septentrione Tanai. Africa in angulis suis habet Cyrenen ciuitatem, et Catabathmum uersus Austrum in Occidentem. Mauritaniam et Atlantem, in Septentrionem  ciuitates famosas, Adrimetum octo millia, Hippone. Europa habet in Occidentem Hispaniam et Calpen, in Septentrionem Meotidem paludem, uersus Austrum Greciam.



Nebule.

Hec duo elementa inuicem sibi mista sunt. Terra enim euanesceret, nisi aquarum humoribus conglutinaretur: que dum aliquando humores exhalat, ascendentes nebule dicuntur, dum celi faciem aperiunt nubes, dum ui uentorum stringuntur, aut solis calore depluunt, et dicuntur pluuie. Pluuie autem sunt, cum iuges sunt et lente; imbres fiunt, cum salutares ueniunt, ut in uere cum gramina producunt; nimbi sunt, cum subito et damnose ueniunt.



Niues.

 Cum humores nebularum ascendunt, si terreno frigore preueniuntur, in niues conuertuntur: que magis in montes cadere solent, quam in loca campestria, uel quia illis magis celsitudo montium obstet, uel quia ibi magis spiracula frigoris abundant. Sunt autem duplices, que in mulcebri ere cadunt, ut grosse, que statim liquescunt; et alie minute, que in uredine frigoris cadentes tecti foramina penetrant. Niues etiam in alto mari non cadunt, sed secus littus. Nam calida est aqua salsa, et terrenum frigus impedit ne erem super se attingat. Hinc quoque sententia illa astruitur, quia sol de calidis aquis maris pascatur. Luna uero de dulcibus tantum et frigidis, que et proprio calore caret et lumine. Alii dicunt omnia celestia corpora de dulcibus pasci;  nam dulces aque mare intrantes feruntur in eius superficie, unde mare sibi attrahere dicuntur planete. Fit questio, cum calida sit aqua, quare tunc homo contactu illius frigescat magis quam terre? Et soluitur: quia hoc de dulcibus tantum euenit, non de salsis. uel potest hoc etiam esse tam de salsis quam de dulcibus, et frigescit ex hoc magis homo, quia conglutinatior aqua est, et magis adheret homini quam terra, si illi imponatur, ideoque subtilitati aque hoc attribuas, que magis poros penetrat, aut illis se applicat. Fit quoque questio, cum de salsis aquis nebule proueniant, cum pluuie dulces ad nos descendant, quia poteris imputare siue immensis tractibus eris, siue calori solis. Quod autem tantam potestatem habet ignis, uidemus in amaris herbis,  quas ad patientiam gustus excoquit, uel in ere dulci amaritudinem amittit humor amarus, sicut dulces aque in mare cadunt, et rursum per tracones quosdam ad alueum suum reuertuntur dulces. Hoc autem experiri poteris. Nam si dulces aquas per algam maris colaueris, amarescent.



Grando.

Nubes, ut diximus, ui uentorum, uel solis calore dissoluuntur, et fit pluuia; que si terreno frigore in cadendo preueniuntur, in grandinem commutantur et dealbantur: quarum duplex est genus. Nam minuta niui admista uenit in frigore. Alia in uernis et estiuis diebus et magis quam in nocte. Nubes etiam quanto altius eleuantur, incipiunt attenuari, et per  erem dispergi; et quando sol non potest aquas attactas sibi incorporare, et immensitates aquarum permittit decidere, frequentius cadunt in mare; et sic Deus parcit terre. Quia manubias dicimus compositum a manu, quod est bonum, et nubibus per antithesin, quasi minime bonum nubium.



Aer.

Postquam de terra et aqua diximus, de ere proximo illo disseramus, cuius motus causa perhibetur aqua: que mota, naturaliter mouet erem. Sed cum moueatur ab Oriente, Eurus dicitur; et cum ab Occidente, Zephyrus; cum a meridie, Auster; cum a Septentrione, Aquilo. Si queritur cur potius naturaliter aquam quam terram moueri dicamus, respondeo: quia perpetuo aquas moueri uidemus, non semper  erem. Si perstiterit aliquis, dicens: Ubi est efficiens causa alicuius rei, debet esse effectum; respondeo, uicinum illum aque motum, uel dicas non ubique moueri, sed in aliquo. Alii quia leuis crispatio quedam eris, quam auram uocamus in terris, altanum uero in mari, offendatur in montibus, ibique tumultuantur et augentur. Alii dicunt rationabili motu moueri firmamentum, et subiectos planetas qui erem inferiorem commouent, et omnibus motibus impellunt, id est, sursum, deorsum, dextrorsum, sinistrorsum, ante et retro; et per circulum, qui solus rationabilis est, sed in eo non diu persistit, quod etiam aliquando deprehendimus in turbine. Nec turbat quod planetas irrationabiliter illos moueri dixi, hoc fit comparatione firmamenti, qui  ab eodem cursu nunquam desistit. Planete uero diuersis tractibus labuntur.



De fulmine.

Denique cardinales uenti tres conueniunt, et nubes compellunt tanta ui, ut ex collisione illa nascatur sonitus, et claritas quedam. Quod auditum offendit, tonitruum est; quod uisum, fulgur uel fulguratio; qui ferit, fulmen dicitur. Nascitur ibi preterea quidam lapis, qui uel nimie compressioni, uel nimio calori, uel nimio frigori, potest attribui, quia expressio possit hoc efficere. uidetur satis ubi lacteus humor coagulatur, qui uero calor diuersis modis res mulceat aut consolidet, apparet in limo. Quod autem frigus duritiem faciat, uidetur in metallis liquefactis, ut etiam in ferro; lapides dissilire facit, lignum findit, aquam constringit.  Dicunt alii, quod quidam crassus uentus contineatur in nubibus, qui dum erumpit, sonitum facit, cuius rei probationem dat uentus uesica conceptus, que displosa uiolenter intonat. Alii dicunt atomos humoris uaporaliter ascendere, et ignium caumaliter descendere, in quorum conuentu nascitur ille sonitus, daturque similitudo quedam de fabro ferrum calidum tingente in aqua.



De rore.

Desudat quoque in ere ros, qui lune attribuitur, eo quod illa sit cribrum celestium. Alii attribuunt ueneri, eademque et uespere et mane; qui si frigore preuenitur, pruina efficitur. Cauma quoque grossum fit, cadit pruina in frigoris maxima uredine, qui  sepibus et ramis arborum inheret. Aliud quoque in autumnali uolitat tempore, quod pueri uocant estatem; unde aranee telas faciunt, qui est fex eris sole desiccati. Preterea uentis imminentibus, inferior iste er superiori colliditur; unde scintille prosiliunt, que stellarum casum imitantur; reuera autem nunquam aliqua stellarum fixa, seu uaga, decidit, imo scintille humido eri allapse exstinguuntur, et in agris inuente phlegmatis similitudinem exprimunt. Sunt autem res uenenose.



De iride.

Fit preterea arcus in ere, qui oppositam plagam tenet a sole; et, ut dicunt physici, sol nubes aquosas et concauas reuerberat, non multum confertas, unde diuersitatis mundane colores illis innascuntur,  qui tantum ex minima distantia liquide distingui non possunt. Beda autem dicit quatuor esse colores diuersos, imitantes quatuor elementa: uiridis uiridem terre superficiem imitatur, glaucus aquam, hiacynthus erem, rubeus ignem ethereum. Sunt aliquando etiam duo arcus, quia luna similiter arcum facit, plenum tamen, quia non est ipsa Iris, et solet esse imminentibus uentis aut pluuiis. Illum quoque naute obseruant. Nam ex ea parte qua primum dissoluitur, uentos aut pluuias uenturas esse prenoscunt.



De ethere.

Huic eri proximo loco ether imminet, in quorum confinio luna proxima loco est, quam physici terram etheream uocauerunt: forsan ideo, quia sicut terra a terendo dicitur, ita qui a celestium corporum  purgatione teritur, in lunam recipitur. Et hoc a sole ut, in speculi similitudine, reuerberetur, opponitur. Lunares autem plurimi sunt anime ascendentes, uel descendentes, que in singulis spheris quid acceperant obuolutionis relinquunt ibi, uel assumunt, siue cacodemones. Quod autem furui habere uidentur in medio, hoc predicte cause poterit ascribi.



De furuo lune.

Luna ex quatuor constat elementis, sed tria illa elementa bene sibi commista sunt et leuigata. Nam et naturaliter sunt perspicua, et de se lucem reddunt. Terra autem in illo loco non bene aliis admista est, nec de se lucem effundit, et scabra est in illo loco. Scabrum autem est, quod rubigine obductum est, aut alleuigatum remansit. Habet hec figuras septem.  Nam monoidos ab unitate dicitur, cum prima est; dichotomos, uel dyatomos, cum media est; dyas enim duo dicitur, tomos sectio, amphicyrtos, id est, circa rotunditatem. Est plenilunium in decrescendo, item est amphicyrtos, post dichotomos, et inde monoidos.



De eclipsi solis et lune.

Luna quoque illa semper pleni orbis est. Nam ex ea parte qua solem respicit, semper plena est; sed aliquando tota, uel ex parte, obscuratur, cum est quarta decima, uel decima quinta, si sit in ecliptica linea, et per diametrum soli opposita. Diameter est linea que aliquando partitur in duas medietates; dyas enim binarius est, metron, mensura; nam tunc terra  in medio posita, lumen solis ne lune infundatur impedit, et uerbera eius ad lunam usque protenditur, et est eclipsis lune, quod deliquium dicimus. Fit autem tam in inferiori hemispherio quam in superiori, tam in Oriente quam in Occidente. Non tamen semper fit, cum est decima quarta, uel decima quinta, sed post sex menses semper. Cum autem in eodem signo fit et eodem mense, non nisi post nouemdecim annos. Cum autem in eodem signo, et mense, et signi parte, non nisi post Lu annos euenit. Quod uero in eodem signo, mense, parte, reuocatis cunctis planetis ad locum suum, non nisi post quindecim menses annorum fit. Eclipsis solis in trigesima luna fit, sol eclipsim. Nam declinat uel ad Austrum, uel ad Septentrionem. Cum autem sol in eodem signo  pariter et mense fit, post Lu annos; sed qui eodem signo, mense et parte fit, reuocatis omnibus stellis ad priorem locum, hoc est, post Xu millia annorum.



De ordine planetarum.

Nunc de ordinibus disseramus. Plato, sequens Aegyptios, qui hoc persuaserunt, in proxima regione post lunam solem asseruit hac ratione. Luna proprio lumine caret, quia mutuatur a sole. Nam si uenus et Mercurius illi et lune interponerentur, aliquando solis lumen preriperent. Ratio quidem parua est, nam omnis umbra minoris corporis, a maiori lumine tecta, extenuatur, nec longe protenditur; sicque he due nichil lune impedirent. Tullius Chaldeos sequitur, dicens solem medium planetarum esse numero, non spatio, nam plus a firmamento quam a terra recessit.  Non tamen negamus uenerem et Mercurium aliquando superiores, quod etiam historie probant. Habetur enim in historia Caroli quod Mercurius per nouem dies in sole tanquam macula appareret. Quando uero intrauerit uel exiuerit, nubes perhibebant uidere. In Romana quoque historia dicitur, Augusto Cesare Iulio adoptiuo patri funebres exsequias faciente, uenerem fulsisse, quam eius stellam censuit. Hi duo cum infra solem sunt, clare uidentur in meridie. Causa uero est, quia sunt uiciniores terre, et maiores apparent, nec sol illas obscurat. Cum uero supra solem sunt, claritas eius non permittit illas uideri, tanquam iam sint minores; cum directe quoque sol illas reuerberat, ut ante uel retro positas, similiter  aut modicum, aut minime uidentur.



De medie lune obscuritate.

De luna quoque talis habetur coniectura, quod sit quedam nubecula inter nos et lunam posita, impediens nobis partim claritatem lune; nam ipsa administratrix est corpulentie tam superioribus quam inferioribus, et cribrantur ibi quidam atomi, cuius liquidiores partes sursum dant corpulentiam. Sordidiores autem his inferioribus et caducis infunduntur, et ibi euaporant. Lunam quoque in ea parte aspectibus nostris subtrahit, quemadmodum nebula, que ubi de montibus exhalat, oculis illum nostris ibi abscondit.



De epicyclis et intersectis.

Quando uenus et Mercurius solis uicinitate, uel remotione, uideantur, uel non uideantur. Mercurius  cum ad 12 partem uenerit, uidetur sicut et luna. uenus uero cum ad 7 partem signi a sole recesserit, uidetur quasi iam maior. Luna quoque ibidem uideretur, si proprium lumen haberet. Quod autem superiores et inferiores sole feruntur, tripliciter per coniecturas ostenditur, siue per intersectionem circulorum, siue quod sint epicycli, id est, supercirculares terram non habendo centrum, solem quasi centrum cursus sui efficiunt, siue altitudinem solis circuli emetiuntur obtusis siue acutis anfractibus, quemadmodum latitudinem zodiaci planete euadunt, que subiecta oculis pictura demonstrat. Sed quoniam mentionem quomodo zodiacum perambulent fecimus, plenius inde dicamus.



De lineis zodiaci.

 uenus et luna ad extremitates zodiaci perlatas, duodecim lineas diuisi perueniunt. uenus tamen in duobus momentis excedit, Mercurius octo lineas eius perambulat. Sol duas medias seruat, nec illas nisi in Libra excedit, unde Ouidius: Exspatiantur equi. Mars quatuor perambulat, Iupiter quinque; sed et hi frequentius anomali fiunt. Saturnus tres tantum. Cum sit dubitatio de ordine solis, Mercurii, ueneris, nulla tamen est de ceteris; nam tantum a sole, et a se inuicem recesserunt, ut quod sol in anno perficit, hoc Mars in duobus, Iupiter in XII, Saturnus in triginta.



De transitoriis.

Ipsorum quoque planetarum alii sunt hippolitici, alii stationarii, alii retrogradi, alii anomali. Hippolitici,  id est, transitorii, sunt qui de priori signo tendunt in posterius. Cumque hoc omnes alie faciant, precipue sol et luna, ita enim hi II de anterioribus signis ad posteriora tendunt, quod nunquam stent, nunquam retrogrediantur. Si aliquis opponat solem subsistere, quia plus in geminis moretur quam in Sagittario, dicite quod hoc morari non est subsistere, sed quod maius spatium ibi habeat complere, quam et aliis signis, ubi axis eius tam alta non est, quod patet in excentritate. Stationarii sunt qui diutius prope aliquam fixam stellam uidentur, quam soleant: non quidem stant, sed secundum cursus sui figuram uel ascendunt, uel descendunt, et non multum in naturali cursu procedunt. Sunt autem legitimi termini,  in quibus uidentur stationarii, id est, cum distant a sole per tria signa, uel per quatuor, quod fit per triangulum, uel quadrangulum, id est, in trigono, uel tetragono, hoc est, in triceto, uel in quadriceto. Causa autem huius stationis perhibetur sol esse. Est autem statio alia matutina, alia uespertina. Matutina est, cum ante ortum solis est in statione. Et notandum quod in uespertina statione tantum fiunt retrograde. uerbi gratia, si Iupiter de Geminis procedat in Cancrum, et item redeat in Geminos, quod cum quidam in quibusdam signis semel tantum faciant, Saturnus tamen semper bis ad quodlibet signum regreditur, et aliquando tertio peruenit ad idem, quod moram sui cursus secundum quosdam efficit. Nam secundum alios magnitudo circuli. Pythagoras  autem neque retrogradari, neque stare, neque anomalam aliquam esse dicebat, sed omnes inequali spatio temporis equaliter complere spatium locorum. Quomodo retrograde uideantur, uel stationarie, cum tamen non sint, figura demonstrat. Anomale, id est, irregulares sunt, cum uel diutius, uel citius, solito morantur, uel oriuntur, aut initi solito loco apparent, quod cum aliis etiam eueniat, maxime tamen Marti, qui in posterioribus duobus annis nunquam seruat legem priorum. uenus autem et Martius nunquam in triceto uel in quadriceto regulariter distant a sole, nec a chronico ortu oriuntur, aut occidunt, quia non plus a sole distant quam uenus per signum et dimidium, Martius per signum et duas partes unius, ibique suam stationaritatem et retrogradationem patiuntur;  propius autem uideri possunt aliquando supra simul et infra, simul retro, aut ante; unde et duos Luciferos uidemur habere, similiter duos Hesperos, cum uero Mercurius ante est, uindicat sibi nomen Luciferi. uenus autem est nomen nature, id est, naturaliter, ubicunque hec stella est, uenus appellatur. Cum uero solem precedit in ortu, Lucifer dicitur; cum sole occidente apparuerit, Hesperus, uel uesper, et est nomen officii. Dicunt quoque Aristot. et Peripatetici naturali cursu uolui planetas cum firmamento, sed omnes celeritate ipsius preteriri. Saturnus in tantum cum eius celeritate contendit, quod infra duos annos et dimidium illum precedat firmamentum unius tantum signi longitudine.



De ortu.

 Notandum quoque quod ortus alius matutinus, alius uespertinus. Matutinus, ubi aliqua stella solis ortum precedit post mediam noctem; uespertinus, ubi post occasum solis aliqua stella apparuerit. Est preterea ortus alius mundanus, alius heliacus, alius achronicus. Mundanus est, cum de inferiori hemispherio in superius aliqua stella emerserit. Heliacus est, cum sol recedens ab aliqua stella permittit eam uideri. Acronius, cum aliqua stella, uel sidus, occidit, et oppositum illius per diametrum oritur. Chronos autem tempus interpretatur.



De occasu.

Occasus quoque alius mundanus, alius heliacus, alius achronicus. Mundanus est, cum superiori hemispherio  in inferius quelibet stella descendit. Heliacus, cum sol, ad aliquam stellam accedens, illam uideri non permittit. Acronicus est, cum aliqua stella uel signum occidit, et oppositum illi per diametrum oritur.



De occultatione stellarum.

Cum occultentur stelle, siue a sole, siue ab absidibus suis, non tamen omnes pari spatio occultantur. Nam Saturnus CLXX diebus ad maius occultatur, ad minus uero X tantum. Iupiter XXXuI ad maius, ad minus X, similiter. Mars autem anomalus est. Unde in Gestis Caroli per integrum annum latere perhibetur. uenus autem LuIII diebus ad maius, ad minus autem LII. Mercurius ad maius XuI diebus, ad minus XII. Luna accedendo in duodecima parte signi unius contra  solem incipit obscurari, et recedendo in duodecima parte illuminari, et duobus diebus tantummodo latet.



De absidibus.

In intersectionibus quoque absides aut sunt quidam tramites qui dicuntur aut fragendo per spiras, per quas stellaria corpora incedunt, infixe triginta occultantur aut plures, sed minores diutius. Nam maiores citius uidentur. Incipiunt autem obscurari, cum sol ab aliqua illarum ultra quindecim partes destituitur terra, quod iter quindecim diebus perficit, recedensque ab ea quindecim diebus obscurat.



De consensu planetarum.

Ut diximus supra in triceto uel quadriceto sole respiciendo planetas fiunt stationarios retrogradi, et contra se quoque respiciendo magnum sibi prebent  consensum. Nam cum salubris salubrem respexerit, augetur salubritas; si aduersa aduersam, augetur aduersitas; si salubris aduersam, uel e conuerso, minuitur utrarumque effectus. Mercurius autem, quia est indifferens, plus tamen bonus quam malus, semper talis efficitur, qualis illa quam respicit, et eiusdem coloris. Nam si aduersam respexerit, auget et accelerat illius proceritatem; si uero prosperam, auget et accelerat eius aduersitatem; plus tamen est accommoda prosperitati.



De domiciliis.

Si in singulis domiciliis singuli planete accesserint, plurimum sibi obsequuntur. Illud autem domicilium cuiuslibet dico principale, in quo quilibet planeta in origine mundi repertus est. Luna quidem  et sol singula habent domicilia, sed quilibet de certis quinque, habent duo unum secundarium. In principio itaque mundi luna fuit in Cancro, que cum constellatione sua semper bona portendat, precipue tamen Cancro. Si solem secum habuerit, incrementum et corpulentiam rebus maxime infundit, quod in florida estate patet. Sol uero repertus fuit in Leone, in quo precipue potestates suas designat siccitate et feruore, unde et caniculares dies sunt aliis feruidiores, ut sole existente in suo domicilio. Caniculares autem dies dicuntur a canicula, quam tunc ingreditur sol. Mercurius, sicut infirmus omnium, primam obtinuit electionem, elegitque ab antecedentibus Canem, Geminos; a consequentibus, Leonem, uirginem, hac  ratione, ut ibi quod uellet designaret principaliter. Tamen si hospitalitatis causa alius planeta illic fuisset ingressus, dixit se uelle illi obsequi colore et effectu. uenus, uti proxima loco, proximam fecit electionem, et ab antecedentibus elegit Taurum, a consequentibus Libram, eadem ratione, ut suos effectus ibi demonstraret. Si uero malus planeta illuc intraret, uellet illi aduersari, et sua prosperitate uires illius minuere, precipue habens Mercurium, uellet accelerare prospera: Cum uero bonum sua constellatione plurimum designet, precipue tamen de felici connubio iucundissimum pignus affert. Ea quoque ratione Mars Arietem et Scorpionem elegit, ut maximam portendat aduersitatem, et precipue flagrantiam indicat. Iupiter pisces et sagittarium elegit, qui temperatur  de aduersis, augetur a prosperis. Cum Martio accelerat ad bonitatis sue indicia, de felici regnorum euentu disponit. Saturnus duo continua obtinuit, scilicet, Aquarium et Capricornum, cum bonis mitior, cum malis seuior, cum Mercurio in crudelitate celerior, interque malas designationes frigore et nimia asperitate abundat.



De frigore Saturni.

Est autem inter omnes planetas Saturnus frigidissimus, cuius plures cause redduntur fabularum, quia senex fuit quidem uir. Senes autem sunt frigide nature, unde et flegma in eis abundat, quod hieme crescit. uel ideo frigidus perhibetur, quia remotissimus sit a sole, uel quia sol in Saturni domiciliis positus, remotissimus est a nobis, tunc quia frigore  premimur. Cum uero in suis domiciliis Saturnus cum sole positus fuerit, grauissimam facit frigoris uredinem, nec aliter est frigidus, nisi per effectum. Mala enim constellatione sua enecat homines, enecati uero sunt frigidi, uel aliter, quia supercelestibus aquis uicinissimus est; et ideo fit frigidus. De quibus plures dantur coniecture, quomodo fertur rotundum, et perpetuo uolubile consistere possit.



De supercelestibus aquis.

Prima coniectura est, quod sint in exteriori superficie celi exstantia et subsidentia loca, ut etiam in superficie terre, in quibus aquas contineri dicunt; cum tanta uero celeritate uoluuntur, ut non labantur, quod de pleno uase quolibet probari potest. Nam quo maiori impetu manu circumuoluitur, eo minus effunditur.  Secunda est, quod ibi uaporaliter quemadmodum hic nubes pendent, contineantur. Tertia est, quod propter solis remotionem, a quo precipuus calor exhibetur, indurato glacialiter celo cohereat. Unde dicunt Saturnum frigidissimum planetarum, quia illis aquis uicinissimum. Est etiam quarta, firmamentum ut fixum non uolui, sed stellas illi appositas, nec fixas, moueri; et hi an quadratum, an rotundum sit dubitant. Nouissime questio diuina uirtute soluitur, quia ibi teneantur secundum Dei uoluntatem, licet hic modus homines lateat, quas ibi in usum diuinorum seruauit Deus, uel ut ignem celi temperent: super has spirituales celi sunt, in quibus angelice uirtutes continentur. Secundum alios nichil, nisi inane.



Quo tempore cursus perficiant planete.


Saturnus pro circuli amplitudine, pro retrogradatione, pro stationaritate, declinatione uel ad Austrum, uel Aquilonem, sensum, uel uisum, annum suum non nisi triginta annis perficit, et duobus annis et dimidio unum signum transit. Iupiter duodecim annis, unde singulis annis solaribus signum unum peragrat. Mars in duobus annis, unde uno anno sextum signum peragrat, nisi efficiatur anomalus. Habent enim Gesta Caroli quod in integro anno non sit uisus. Sol infra CCCLXu diebus et quadrante diei, que in primo, secundo et tertio, anno non computatur; in quarto uero dies intercalaris componitur, qui bissextus dicitur, eo quod bis in sexta Idus Martii computetur;  inde annus bissextilis; quod uero liquescat, ita disponamus. Sol in principio arietis esse ponatur, idem post CCCLXu dies adeo uicinus erit eidem parti arietis, quod si adhuc sex hore restarent, eamdem partem attingeret. De reliquo diligenter animaduerte. In toto suo ambitu  tantum spatium ponit. uideamus igitur primum, secundum equalem computationem, quantum in singulis signis ponat. Nam secundum compotistas in quolibet signo ponit XXX dies et X horas et dimidiam, et ex his ad eamdem summam redibis. Nam duodecies XXX sunt CCCLX, duodecies X hore faciunt quinque dies, et duodecies dimidia facit quadrantem: ecce eadem summa. Philosophi uero, rei ueritatem contemplantes, deprehenderunt solem plus in uno signo, et minus in alio  immorari; unde in Geminis duos dies super XXX et X horas et dimidiam moratur. E contra in Sagittario duos dies minus quam XXX ponit; et hoc inde euenit, quod axis sua excentris est, et uicinissimus est in Geminis firmamento, et remotissimus a terra, et e conuerso in Sagittario. Si uis ad eumdem summam redire, hoc modo poteris deprehendere. In Geminis duos dies supra XXX moratur, unde in proximo signo X horas minuit, et ita usque ad Sagittarium minuendo, duos infra XXX relinquit; inde iterum ascendens, in quolibet signo XuI sumit usque ad Geminos. Ita quidem deprehenderunt esse, siue hec sit causa, quod inter radios qui seruiunt, uel finiunt, Geminos absidis plus contineatur, siue sol ibi altius ascendens, longius spatium habet ire in illo signo quam in alio;  nec ideo longiores dies facit, quia quanto est altior, tanto magis a raptu firmamenti impellitur ab ortu in occasum. De aliis quoque planetis idem euenit. Nam Saturnus in Scorpione uicinissimus est firmamento, luna in Tauro, Iupiter in uirgine. Cum illo si fuerit uenus, significat bonum coniugium alicui futurum; unde uenus in specie uirginis uenatricis occurrisse dicitur Aenee, que illi bonum fieri coniugium portendebat. Mars in Leone; cum quo si sol fuerit, incendium animorum et eris designat. Sol  in Geminis uicinus firmamento, uenus in sagittario, Mars in Capricorno. In oppositis autem signis sunt terre uicinissimi. uenus in CCCXLIX diebus cursum complet. Maris, quia ocior est, nouem diebus minus; sed cum sepius efficiuntur retrogradi, plus  possunt. Luna, secundum Macrobium, ambit zodiacum in XXuIII diebus; sed hoc dicit ad condemnationem septenarii, qui, quater multiplicatus, facit XXuIII. Sed reuera infra XXuII dies, et octo fere horas, totum zodiacum perambulat, sed non illuminatur eo tempore. uerbi gratia, si sol et luna pariter fuerit in principio Arietis, luna procedens in XXuII diebus et octo fere horis peruenit ad idem punctum; sed solem ibi non inuenit, quia iam et ipse sua lege processerat usque circa finem Arietis, ad quem consequendum postea luna ponit duos dies et quatuor horas; et tunc reilluminabitur ab illo, neque de accensione ad accensionem intersunt XXIX dies et XII hore, que non computantur in primo mense.  Unde tantum habet XXIX dies, in secundo computantur, et tunc aliis addite, faciunt mensem XXX dies habere, nisi in decemnouennali anno, quando dies subtrahitur unus.



De saltu lune.

Hac autem ratione plus damus lune singulis mensibus quam ipsa consumat. Illud autem adeo paruum est, quod singulis mensibus computare difficile est; sed in toto anno tantummodo supercrescit I hora et I punctum, et decima nona pars puncti, qui singulis annis collectum decimo nono anno facit diem integrum, illumque diem transiliendo auferimus, computantes tres lunationes XXIX dierum tantum. Punctum autem est quarta pars lunaris hore, quinta uero solaris. Hoc quod diximus est secundum illos  qui dicunt firmamentum rationabili motu uolui ab Oriente per Occidentem, iterum in Orientem. Planetas uero ab Occidente per Orientem iterum in Occidentem, quod asserunt Platonici. Aristoteles uero et Peripatetici dicunt planetas rationabili motu pariter cum firmamento uolui, sed illas celeritate firmamenti preteriri uI, uideantur quasi retrocedere; secundum quam sententiam quanto sunt altiores, tanto sunt celeriores, ut Saturnus uelocissimus contendat cum firmamento tanta sua celeritate, quod infra duos annos et dimidium non nisi uno tantum signo pretereat illud firmamentum. Luna uero, ut omnium infima, est tardissima. Nam si hodie uisa sit in principio Arietis, cras oriente Ariete, non ibi lunam inuenies, sed post in duodecima parte illius  oritur. Sol quoque si in prima parte Arietis hodie fuerit, cras ibidem non apparebit, sed post Xu partem unius hore naturalis sequenti die oritur in secunda parte eiusdem signi; et hi dicunt terram immobilem, et omnia equaliter circa illam uolui. Ad quam sententiam accedit Tullius, qui dicit acutissimum somnum nimia celeritate firmamenti fieri, grauissimum uero in luna propter nimiam tarditatem eius circumuolutionis. Firmamentum omnibus equaliter supra uoluitur quinque zonis, quas inuicem paralleli diuidunt, qui ab Oriente in Occidentem ducuntur. Sonat autem equaliter distans; non quod omnes equali spatio distent, sed duo et duo equaliter sibi inuicem, ita quod usquam sibi proprius, uel remotius, distent: quorum duo breuissimi sunt,  scilicet, extremi; medius uero, qui est equinoctialis; maximus, qui ab omnibus uidetur dimidius, nisi his qui sunt sub polo; nam hi totum uidere poterunt, qui illorum horizontem terminat. Tropici uero sunt medioximi. Arcticus dicitur, qui ursas utrasque in se complectitur, cui oppositus est antarcticus. Tropicus estiuus siue terminus, qui secundum quamdam dispositionem Cancrum secat in medio, uel, secundum Hyginium, in octaua parte, ad quam sol ueniens reuertitur; qui estiuum solstitium dicitur, secundum alios terminat Cancrum et zodiacum. Alter tropicus hiemalis est, unde ad nos sol conuertitur, qui sit in octaua parte Capricorni. Sunt quoque duo coluri, quorum unus equinoctialia diuidit , alter solstitialia signa, totos. Sunt tunc, ut reor, integri, et habent distinctionem suorum siderum. Si qui ibi sunt, de his dubium est an de Austro ducantur in Septentrionem, uel extra a signo ad signum. Sed de his dicendum, quia tam zonas quam parallelos diuidunt in quaternas partes.



De lacteo circulo.

Est preterea ibi lacteus circulus, qui in serenitate uidetur; de eo fabulose et physice cause dicuntur. Iuno Martium priuignum suum de Maia genitum lactauit, ad cuius facti insigne celum de lacte eodem respersit. Alii: Hercules sumens lactis superfluitatem a pluribus nutricibus, ibi tandem euomuit. Physici: Duo hemispheria fecit Deus, in quorum conglutinatione  maior claritas infulsit. Alii: quod sint ibi breues stelle, et conserte, de quarum uicinitate splendor ille efficiatur, et ipsarum inter se distinctio obscuretur. Alii: quod stelle zodiaci ibi resplendeant, et iuxta tropica sol sui luminis et ignis beneficia uersus utrumque polum extendat.



De zodiaco.

Zodiacus quoque duabus extremis lineis terminatur, et media, que ecliptica dicitur, intersecatur, in qua eclipsis solet fieri. Preterea zodiacus distinctus est per XII signa, quorum unumquodque in triginta partes diuisum est, et unamquamque partium sol uno die transit, et ita signum tantum in uno mense, nisi quod tantum inde auferatur quolibet mense, ut tamen in bissextili anno dies naturalis componatur.  Sub parallelo illo, quem dixi, secare perustam quicunque maneret, semper haberet equinoctium Iu solstitia. Solstitium uoco uicinissimam accessionem et maximam remotionem. Duo quidem haberet ex uicinitate, ut in Aricte et Libra, et duo ex remotione, ut in Cancro et Capricorno. Quod autem in medio peruste positus semper haberet equinoctium, hec est causa, quod utrosque polos et omnes parallelos uideret dimidios, et omnem uiam solis quam facit ab ortu usque in occasum. Ad similitudinem firmamenti, solis sphera alicubi est diffusior, et alicubi contractior, ut sub equinoctiali circulo est diffusior, sub tropicis contractior; alioquin oporteret circulum solis in tropicis uiciniorem esse firmamento quam in equinoctiali circulo, si non ad similitudinem firmamenti  in conuexum diffunderetur, et in tropicis contraheretur. Oppositio. Si in tropicis contractior est circulus solis, facit ibi breuiores dies, ubi breuius habet iter; in equinoctiali, ubi laxiorem habet circulum, et iter longius, facit dies longiores; sicque necesse est non semper ibi habere equinoctium. Solutio. Quidquid recedit a medio tumore firmamenti, minus impellitur illius impetu: ita sol positus in tropicis minus impellitur quam sub equinoctiali circulo, et tantam circuli latitudinem recompensat impetus rapacitas maiori celeritate. Quod autem dicit Macrobius, esse planetarum celeritatem equalem, hoc ideo dixit, quia equaliter nituntur, sed non equaliter promouentur, ut natantes equis uiribus  contra torrentem, non tamen equaliter promouentur, torrentis impetu diuerse illos impediente. Ita planete modo stationarie, modo retrograde, modo altitudine circuli impediente ab equali promotione. Itaque qui esset sub peruste medio, semper haberet equinoctium, et quatuor solstitia. Quantum autem aliquis a medio peruste ad septentrionalem plagam tenderet, tanto illi plaga illa eleuaretur, et Australis deprimeretur; et quot sexagenas Septentrionalis assumeret, tot Australis amitteret, recipiens statim inequalitatem dierum et noctium, donec tandem, sub polo positus, totum uideret equinoctialem circulum, et in estiuis signis dimidium annum haberet continuum diem, et in hiemalibus signis dimidium annum noctem, uideretque dimidium superius hemispherium, et dimidium  inferius.



De meridiano circulo.

Sunt preterea duo circuli, meridianus et horizon. Meridionalem suum queque sibi gens efficit, qui ducitur super caput eorum a Septentrione in Austrum, et mutatur in quolibet passu, et inde est quod cum nobis est meridies, Occidentalibus sit Oriens, et media nox his qui sunt in medio inferioris hemispherii. Et sic in ordine computa.



De horizonte.

Horizon est, qui, consideratus in aque planitie, uel terre, terminabitur in anterioribus CXX stadiis, et retro totidem, si ambitum eius comprehendere uolueris; triplica eius diametrum cum adiectione septene partis diametri, et habebis longitudinem  eius ambitus. Horizon autem dicitur proprie terminalis circulus.



De constellationibus.

Sunt preterea quedam stelle que longo interuallo temporis interposito exoriuntur, et designant morbos, ut Canicula, que post quadriennium oritur, neque in iisdem locis, quia interim aliquid sui cursus expletur; neque continuo malum designat, nam temperatur de adiacentibus bonis signis, uel planetis, in quorum domiciliis aut est, aut respicit. Domicilium illius perhibetur esse in ore Leonis, quo dum sol uenit, caniculares dies esse dicuntur. De principio Leonis usque ad medietatem per Xu dies. Si uero Canicula cum sole fuerit, ardorem designat.  Sirius illa dicitur in Greco, et est cynicus annus, a cynos, qui est Canis 1160 anni. Aegyptii preterea Abus uocant quamdam stellam, que eisdem interuallo temporis oritur, cuius timent aduersitatem. uident enim hi aliquas stellas que a nobis, tumore terre interueniente, non uidentur, ut Canopon in principio Aegypti. Est et alia, que semel  apparuit, nec ultra forsan apparebit, scilicet, que Incarnationem tribus magis indicauit.



De planetarum ordine et designatione.

Solet magnitudo uel qualitas circulorum ex quantitate illa planetarum deprehendi, ut quanto plus temporis in circuitione consumat, illa ampliorem circulum habeat, licet hoc quibusdam non uideatur, cum magnitudo circuli non sit sola causa, sed etiam  stationalitates et retrogradationes. Saturnus, ut uult Macrobius, ex magnitudine circuli, XXX annos ponit. Luna uero, ex circuli breuitate, mensem tantum ponit. Quicunque uero planetarum teneret dimidietatem itineris Saturni, ille medius esset spatio, quia uicinius aliis facit Iupiter; unde prope medius est spatio, non numero. Sol autem numero, non spatio, secundum Tullium, et Chaldeos, inter ternos summos, et ternos imos.

Mars positus in centro mundi, si Saturnum ex tetragono respexerit, si proximo loco post eum Mercurius cum plena luna idem tetigerit centrum, qui nascuntur in illa diurna genesi, efficiuntur homicide, gladio casuri, sanguinarii consilio, uel facto, libidinosi, ebriosi, demoniosi, scrutatores secretorum,  necromantici, malefici, sacrilegi, precipue si nulla prospera impediuerit. Martis effectus est iste in quolibet signo, precipuus in suis domiciliis: maxime si in medio domiciliorum suorum positus centrum tetigerit. Centrum autem uoco modo Meridionalem circulum, in quo dum fuerit sol, dico illum fuisse in centro; distatque equaliter ab Oriente et ab Occidente, raro autem equaliter ab Austro et Septentrione, nisi in duobus equinoctiis.

uenus et luna cum Saturno in Saturni domiciliis, id est, Capricorni et Aquario, existentibus, quecunque mulieres in diurna illa genesi nascuntur, uiragines erunt, prompte ad agriculturas, bella, edium structuras; que sunt feminarum negligentes, unguenta, calceamenta, uestes appetent uiris communes,  nec a maritis redarguentur. Testimonium uero huius prohibet Mars, siue sit in iisdem domiciliis, siue in triceto uel quadrato respexerit.

uenus cum Marte, in Martis domicilio, id est, Ariete, posita, si Saturnum in tetragono respexerit, si qui uiri tunc nascuntur, effeminati erunt, uirilia negligentes, mulieribus indulgentes. Mars, si uenerem in tetragono respexerit, si nulla salubrium impediuerit, si qui in genesi illa nascuntur, adulteri erunt, precipue in matrimonio matres, filias aut sorores, copulantes. Ideoque fingitur Mars cum uenere adulterium perpetrasse. Sphere terram habent centrum, sed absides sunt excentres. Absides sunt circuli, in quibus sunt spirarum diuortia, ubi notantur stationes et retrogradationes. Absides in  quibusdam locis sunt terre uiciniores, in quibusdam firmamento. Ipsa uespera etiam quoddam spatium contiguum habens tres dimensiones, longum, latum et altum. Nota quod sicut stelle faciunt infractus ratione latitudinis, ita faciunt et ratione altitudinis.



De diuersis equinoctiis.

Si qui sunt in medio peruste, idem semper habent equinoctium, quia utrosque polos et omnes parallelos semper uident dimidios; et si qui inde remouentur, uisu illos non dimidiatur, item neque equinoctialem recte dimidiant. Quod si est, nunquam habemus equinoctium. Solutio. Terre globositas et firmamenti conuexitas confert dimidietatem equinoctialis linee semper uideri cuiuslibet  positionis hominibus; nisi solis his qui sub polis recte habitant; illi enim totam uident equinoctialem in suo horizonte, habentque etiam hoc modo equinoctium, quod sex signa, id est, dimidius annus confert, uel diem continuum, et sex signa reliqua, id est, dimidius annus continuam noctem.



Cur stelle uidentur.

Sole occidente, cum decima quinta quoque pars signi occiderit post illum, iam tamen sol descendit, qui ut bona terre erigi incipit, cuius gratia signa uidemus; qui nisi essent, nunquam stellas uideremus, solis lumine diurno oculos impediente. Nocte autem illud nobis subtrahit, nec tamen eo minus in stellas et superiora dirigit.

Philosophorum sententia est, quod anime solute  a corpore uelint, debent et possint, reincorporari. uelint, quia, potato Letheo, oblite sunt preteritorum, uidentesque premium sibi propositum, si bene meruerint in corpore, desiderant incorporari. Possunt, quia sunt immortales. Debent per necessitatem, quia cum quotidie noua creentur corpora, anime uero semel iam ab origine omnes create sunt. Necesse est uero que prius erant incorporate reincorporentur. Sed cum hoc debeat Aenee  pater Anchises ostendere, altius incipit, scilicet, ab illo quod Greci Topan, id est, Totum, uocant, quod sub quinario includitur. Sunt enim quatuor elementa, ignis, er, aqua, terra, et Deus. Mundus enim non potest totum uocari, nisi prius ei infuso diuino spiritu, quem animam uocamus. Ex  elementis enim et anima illis infusa, procreantur omnia. Unde cum duplicem naturam habeamus, uidendum est quod ab alimentis quodammodo sortiamur. Deprehenderunt enim philosophi quod spiritum a Deo accepissemus, quia ipse est inuisibilis; unde auctor summus Deus, a quo ducit originem, corpus autem ab elementis, quia sicut elementa sunt uisibilia, sic et corpora nostra, et sicut illa de statu in statum mutantur per contextionem et recontextionem sui, sic corpora nostra diuersis modis uariantur. Item, anima rationalis est, ut Deus a quo ducit originem. Corpus autem irrationabile, sicut et elementa absque, anime beneficio. Item, anima simplex et inuariabilis est in sui natura, ut auctor suus, unde  etiam seruat eternitatem, corpus autem compositum et corruptibile. Circa hec enim uersatur Anchise intentio, ut animarum immortalitas ostendatur. Ad quod quia diuerse occurrunt oppositiones, uidendi sunt diuersi philosophorum errores, omnes enim, sed non eodem modo errabant. Quidam enim dicebant animas creatas esse ab origine mundi, et positas in compares stellas tanquam in uehicula, ut discerent rationabilem motum firmamenti. Alii unam tantum esse mundanam animam, que omnia complet, omnia penetrat, omnia uiuificat. Alii preter mundanam esse humanas.

uidetur aliquibus sole posito in Cancro, quod ultra illos sol occidat; sic et de luna, cum in Cancro fertur in occasum, quod ex hac parte sicut et  luna ultra illos; sed falluntur, neque enim recte uocant Orientem uel Occidentem.



De solis equorum nominibus.

Sol secundum petas dicitur in curru uehi quem trahunt equi, quorum hec sunt nomina, secundum Fulgentium. Primus, Erythros, id est, rubens, quia mane sol rubet. Secundus Acteon, id est, splendens, quia circa tertiam clarius lucet. Tertius Lampon, id est, ardens; nam in meridie est feruidissimus Quartus Philoges, id est, amans terram; nam nobis occidendo uidetur appropiare. Sed secundum Ouidium habet alia hec nomina: Eous, id est, oriens, uel surgens. Aethon, id est, elatus. Pyrois, id est, igneus: Phlegon, id est, accliuis, quia primum sol surgit, dehinc eleuatur, postea feruet, in fine autem  diei inclinatur ad occasum.



De anima humana.

Qui autem asserunt animas esse ab origine mundi creatas, dicunt illas esse sitas in comparibus stellis, ut discerent rationabilem motum firmamenti, ut cum spe et desiderio summe beatitudinis etiam corporarentur, secundum motum firmamenti rationabiliter regerent corpora. Illic autem posite, plenariam habent cognitionem presentium, preteritorum, et futurorum, cumque illis subuenit desiderium incorporandi, statim incipiunt grauari, et uersus corpora deduci. Est autem illis descensus a Cancro sicut et ascensus, per Capriconum, et descendendo per crateram Bacchi primam, ibi potant obliuionem prioris status sui, et inde labentibus obueniunt quedam  etheree et erie obuolutiones, et hauriunt aliquid in singulis spheris, ut in prima Saturni correlationem, id est, similium collectionem, ut per unum simile sciat aliud approbare, ut si uelim album aliquid ostendere, dicam albius est niue. Torporem etiam quemdam ibi accipit, in Ioue scientiam et desiderium regnandi, aliisque imperandi. In Marte, animositatem ardoris; in sole, uim sentiendi per quinque sensus; in uenere, cupiditatem feruoris; in Marte, uim disserendi; in luna, uim augendi et minuendi. Horum quoque omnium ibi accipit anima uim et scientiam, quorum tamen exercitium non agit ante carnis obuolutionem; post planetarum obuolutiones in inferiori ere uariis tumultibus pulsatur,  scilicet, grandinum, niuium, pluuiarum, uentorum, et tandem tenebris corporis obuoluitur, nichilque scitorum recordatur, adeo irrigua mole corporis grauatur, quod patet in stultitia puerorum, qui carbone lucente lesi decipiuntur. Queritur de obuolutionibus etheris, an illis incorporentur anime, an non; et dicunt quidam quod illis incorporentur, quidam quod non. Qui autem dicunt eas illis non incorporari, asserunt quod in illis tantum obscuretur eorum claritas, ut imago de fumo. Quidam uero asserunt eas illis uniri et incorporari, quia, teste Macrobio, anime redeuntes a corpore easdem obuolutiones illuc reducunt, unde illas assumpserunt. Unde datur intelligi quod illas secum in corpora de duxerant, ideo illis anime incorporate fuerant. Obiicitur:  Ergo si incorporatur anima illis obuolutionibus, tunc erat animal antequam perueniret ad hoc mortale corpus, quia anima coniuncta cum corpore facit animal. Sed non est necessarium cum anima iuncta est digito, non faciat animal, quia preter corpus et animam multa pertinent ad animalis constitutionem, ut sensualitas, etc. Anime itaque incorporate dantur due uires, ira et concupiscentia, que et portiones eius abusiue dicuntur. Ira quidem datur, ut irascatur malis, concupiscentia, ut semper bona cupiat. Cumque his uiribus anima rationabiliter utitur, iusta est uita hominis; cum anima contrarias uias incedit, bonis irascendo, et mala cupiendo, tunc degenerat a nature sue origine. Sed rursus ad reilluminandam rationem datur doctrina  anime, ut discendo, et neglecta relegendo, redeat ad priorem cognitionem; unde quod apud nos dicitur lectio, apud Grecos uocatur repetita cognitio. Reilluminata uero ratione, non tamen aliquando potest facere que scit esse necessaria et utilia: quod ut possit, adhibetur ei uirtus, cuius hec est etymologia: uirtus dicitur, quasi propriis uiribus nitens contra uitia. Definitur autem sic: uirtus est habitus animi in modum nature rationi consentaneus, id est, consentit anime ad id quod nata est, id est ad bonum, et in hoc fautrix eius est. Cum autem he anime debeant probari immortales, plures occurrunt questiones, quarum hec est prima. Si anime sunt immortales, et omnes eiusdem dignitatis in sui natura, cur plus in uno uiget quam in alio? Quod  soluit uirgilius dicens: Quantum innoxia corpora tardant, id est, pro habilitate corporum habet anima suarum uirium exercitium; sicut leo clausus in cauea omnes quidem uires suas ibidem habet, sed non tam potenter exercet illas in cauea quam in silua. Inde rursus opponitur: Cur anima, que dignior est in sui natura, subiecta sit corpori indigniori? Solutio. Anima uero dignior est in sui natura, sed in hoc quod continetur indignior est corpore continente, et secundum hanc dignitatem subiecta est corpori. Obiicitur item: Si anima comprimitur in corpore, ut non possit uires suas exercere, tunc corrumpitur, et erit indigna, nec bene. Solutio. In sui natura non corrumpitur, quia naturalem obseruat  claritatem, licet clausa in corpore non possit adeo nitere, sicut lucerna modio supposita non eo minus claritatis in se habeat, licet eo minus appareat. Rursus opponitur: Si nichil in se sordidum admittunt, cur ergo in inferno puniuntur? Solutio. Quia nouerunt exutas de corporibus sordes adhuc habere, que de corporeis et de terrenis rebus illis adheserunt, que ut auferantur, indigent ad tempus purgatione, sicut gemma nouerit de luto leuata adhuc habere sordes sibi inherentes, indiget purgatione.



De origine animarum.

De hac animarum origine diuerse diuersorum sunt sententie. Quidam enim dicebant animam esse conflatam ex atomis ignis, imitantes Anaxagoram et Heraclitum, qui uolebant ignem omnium rerum esse  originem. Quidam dicebant illam esse sanguinem cordis, imitantes Thaletem Milesium, qui asserebant omnia ex humore constare. Stoici quemdam spiritum naturalem, quod probabant tali syllogismo: Quod recedente ab homine, homo desinit esse animal, anima est; sed spiritu naturali recedente, homo desinit esse animal: ergo spiritus naturalis est anima. Plato autem dixit animas humanas compositas esse de reliquiis mundane anime. Aristoteles uero uocabat eam endelechiam, id est, formam animati corporis, et per hoc uolebant illam esse accidens. Sed Plato, cuius auctoritas preponderat, et quem maxime Macrobius imitatur, dicit animam esse substantiam incorpoream se mouentem: et in hoc aliis est oppositus Aristoteli quidem, qui dicebat  illam esse accidens, causam primam substantiam, aliis quoque qui dicebant illam esse corpoream, causam primam incorpoream. Queritur autem secundum quem, incorporea substantia utrum sit generata anima, an ingenerata. Quod utrumque Plato asserit illam esse, diuersis tamen respectibus. Generatam enim uult illam intelligi in Timeo, ubi dicit: Prestantissima a prestantissimo facta est, uel in secundo, uniuersi generis sementem faciam. Non generatam uero innuit in Phedrone, cum dicit: Anima nec nata, et ideo eterna. Ne autem post in hoc uideatur sibi esse oppositus, ideo dicit animam ingeneratam, quod utatur lege generatorum, scilicet, ut dissoluatur actualiter, siue naturaliter. Nam omnia generata, preter mundum et  diuina, dissoluuntur actualiter, mundus uero naturaliter. Nam licet nunquam dissoluatur, natura tamen, si conditor uellet, dissolutionem pateretur. Nam quidquid de partibus est compositum, illi naturale est dissolui; anime uero simplici, nec composite, non est naturale dissolui; unde dicta est ingenerata. Generatam autem Plato ideo innuit, quod secundum multos preiacentem materiam hylen habuerit, quod licet nusquam Plato testetur, nusquam tamen contradicit. Hyle quidem in puro suo statu considerata, non differat a materia anime. In puro suo statu considerata, id est, sine ratione, ira, et concupiscentia, quibus informatur, id est, que in ea funduntur.



De anima mundi.


Dicunt etiam quidam unam tantum esse animam, id mundanam, que omnia in animum et conformes unicuique rei uires pro sua habilitate, sicut stellis rationem, hominibus quos in caducis rebus inuenit habere sphericum caput, et erectam faciem, rationem quoque infudit, et sensualitatem sicut diuinis corporibus, licet pre nimia contemplatione diuina animalia sensualitatem non exerceant. Ceteris animantibus sensum et uegetationem. Arboribus et herbis tantummodo uegetationem; et sicut unus uultus in pluribus speculis, et in uno speculo plures uultus apparent, ita una anima in pluribus rebus: et ubique omnes uires suas habet, licet in diuersis habeat exercitium pro habilitate corporum. Secundum  quam sententiam nullus homo uidetur esse peior alio, quia una eademque anima bona et immaculata in sui natura est in omnibus corporibus; sed dicitur magis degenerare in uno quam in alio, ut pote consensualitas dominatur rationi, quia in cuiuscunque corpore sit, illud corpus est infernus anime. Secundum hanc quoque sententiam nullus homo moritur, ita quod patiatur separationem anime, quanquam separatur a quatuor elementis, inque omnia corpora resoluuntur; sed tunc dicitur mori, cum in illis anima relinquit priorum uirium exercitium. Preterea dicunt quidam eamdem mundanam animam pariter cum humana anima esse in homine, de qua uermes uiuificentur in homine, sicque hominem duas animas asserunt habere.



Idem, de animarum origine secundum alios.


Sed queritur, si anima humana est generata, id est, creata, an auctor suus omnes animas in prima mundi constitutione pariter creauerit, an quotidie nouas fecerit? Si, testantibus philosophis, omnes pariter ab exordio mundi facte sunt, et in compares stellas tanquam in uehiculo locate, donec quotidie incorporandi desiderio descendant. Huc accedit Hebraica ueritas, que dicit: Ecce uox sanguinis fratris tui clamat ad me de terra, id est, anime que incorporande erant natis de sanguine Abel, ideo enim clamabant, quia uolebant perfectam beatitudinem mereri in corporibus; sed superfluum nichil facit Deus, unde friuola est hec sententia.



Item, de animarum origine secundum alios.


Alii dicunt animam esse partem diuine essentie, quam trahunt ab illo loco: Et spirauit in faciem eius spiraculum uite. Hec autem particula non rediit amplius, ita uero uniatur cum Deo, unde et peccare potest. Hi autem agunt de Deo tanquam sit localis. Asserunt alii animas natas de angelicis substantiis. Aiunt alii animas nasci de terra, duce semine; et sicut scissum est corpus filii de Patris substantia, ita anima filii de anima Patris; trahuntque argumentum de consimilitudine morum.



De certa anime origine.

Est autem indubitate fidei, nec inde animas nasci, uel creari, uel aliunde adduci, sed similiter cum ipso corpore nasci; et est quoddam determinatum  tempus post conceptionem seminis, quod redigitur in corpus humanum, quo nascitur anima cum corpore. Anime autem due sunt uires, una superior, altera inferior. Superior celestibus et incorruptibilibus adheret, et alia concupiscit, uocaturque rationalitas, spiritus, domina mens, animus. Inferior est que uoluptatibus corporis consentit, uocaturque sensualitas, animalitas, famula mens. Superiorque debet regere inferiorem; sed aliquando ex superioris negligentia preualet inferior, et seducit superiorem. Est et in hoc figura Ade et Eue. Si enim Adam superior se recte rexisset, non illum Eua inferior seduxisset. Cumque eis spiritus esset secundum diuersitates animarum, unus qui nunquam unitur cum corpore, licet aliquando illud assumat  ereum, uel ethereum, ut angeli uel demones. Alius, qui nunquam est sine corpore, ut spiritus brutorum animalium, qui cum ipsis et oritur et interit. Tertius, modo in corpore, modo extra corpus, ut spiritus qui uiuificat homines, id est, anima. Quod autem dicitur: Spiritus Domini ferebatur super aquas, hoc quoque dictum puto siue de hoc ere terre, et aque circumfusione, siue de subtiliori, id est, ethere, uel de Spiritu Trinitatis, de quo si dicit, innuit salutem futuram per aquam.

Nota tres figuras in compositione anime depictas ad idem pene tandem; interualla enim que sunt in prima, cum uellent impleri harmonicis consonantiis, nec proportiones ipse possent discerni, in tam paruis numeris facta est figura, ut in maioribus  numeris doceatur, que non poterat in minoribus. Ponitur ergo sexto loco unitatis, loco binarii uII, et sic nota in ceteris. Sed quia adhuc deerant numeri, in quibus semitonia discernerentur, inuenta tertia figura, et tamen pro suppletione hemitonorum quantum ibi per se non ostenduntur, sed in consonantiis, diatessaron et diapente, quarum consonantiarum proportionales numeri distincte ibi reperiuntur. Mundus dicitur, res ille sensibiles, quasi mundate et discrete ab illa confusione in qua prius fuerunt in hyle. Unde Augustinus: »O munde immunde!«

Sciendum quod in quocunque epitheto constitutis duobus epogdois, quidquid remanet limma est, id est, minus semitonium, superatur a minori semitonio,  ut sagaci inuestigatione calculatorie artis repertum est, tertia parte sui ipsius semitonii minoris, et 104 parte sue partis tertie.

Si uis scire quomodo de toto possis facere minus semitonium, accipe octauam partem, qua sesquioctaua proportio uincit subsesquioctauam, et diuide eam in nouem equales partes; postea, relictis 5 nouenis, tres nouenas equaliter diuide in 27 partes. De quibus uicesima septima parte sublata, procul dubio remanebit tibi limma, id est, minus semis. Hoc autem non est ignorandum, quo minus semis collocatum cum sesquioctaua proportione illius sesquioctaue, a cuius nona parte diminuitur, continet totam illam sesquioctauam, et insuper eius  24 partem eius uicesime 4 partis, et preterea octauam partem eius quarte partis, et septies 81 partem eius octaue partis. uerbi gratia, preponamus tales numeri 3, in quibus liquescat qui dicitur. Sunt numeri 243, et 253, et 273, et trientem, et semunciam, 243, et subsesquioctauus ad 273, et trientem semunciam. Nam iste est sesquioctauus ad illum, continet eum totum, et eius octauam partem, que est 30, et triens et semuncia, et etiam tonus integer ad illum. Ducenti uero 53, qui numerus est semitonio minus, qui ad 243 comparatur, bene dicitur diminuti a nona parte ducentorum 78, et trientis et semuncie. Quorum preter totum etiam potest contineri nona parte sui eius octauam partem, id est, ducentorum sexagintatrium, cui concertus, quemadmodum  sesquioctauus facit. Non enim superat illum, nisi tredecim, continet tamen illum totum, et eius uicesimam quartam partem, que etiam 10 asses et 5, et preterea, continet huius uicesime quarte partis, que etiam duo asses. Necnon adhuc continet huius quarte partis 8 partem, que etiam quadrans L, 9. §§. c. 9. Et omnium continet post superiora huius octaue partis species octogesima primam partem, que est scrupulus et calculus; ergo minus semitonium comparatum cum subsesquioctaua proportione illius sesquioctaue, a cuius nona parte diminuitur, comprehendit totam illam subsesquioctauam, et eius 24 et partem, et 24 partis, quartam, et quarte octauam, et octaue septies 81 partem. Si autem hoc inuenire desideras in integris  his, in minoribus non poteris inuenire numeris, quam inter 57, 208, et 65, 536. Ut plenius liquescat probatio, proponatur epitritus et subepitritus numerus, ubi post duos tonos remaneat tibi semitonium, ubi probetur quadrans esse uerum, et ita inclinentur 49, 155, eius octauas partes 6, 100, 11, 4, 50, 5, 200, 10, 100, 6, eius octaua pars 7, 700, 76, 65, 536. Iste ergo continet totum superiorem, et eius uicesimam quartam partem, que est 648, et huius quarte partis octauam partem, que est 80, et insuper continet septies octogesimam primam partem huius octaue partis. Inter 3 autem et quatuor sic potest inueniri semitonium, a duobus epogdois relictum, 3 octaua pars est triens et semiuncia, sextuli obulus, calculus et dimidius 3, hemitonium minus.  Inter hos duos numeros inuenitur minus semitonium, qui sunt 4, 800, 60, 4, et 4, 500, 100, 17. Si igitur uis scire quomodo se habet in omni semitonio minori maior numerus ad minorem, sed horum duorum numerorum collectionem firmiter ubique habeas. Continet namque in hac collectione maior numerus, qui est 4, 800, 60, 4, totum minorem, scilicet, 4, 500, 100, 18; et insuper eius nonam decimam partem, que 1, 200, 10, 50, 3; nec non eius none decime partis octogesimam primam partem 1, 3; et preterea continet octogesime prime partis, que est unitas. Unus duo. Ideo a minimo hic liber incipit, quia conditor humane molis numerum uoluit habere exemplar in omni opere  suo, ubi etiam in his notetur perfectio operis, et ab uno, id est, a Deo, quia unus est factor omnium, que sunt, a duobus et a tribus, quoniam hi tractant de omni alteritate, que ab uno, id est, a Deo descendit, sicut a monade omnis alteritas mundi ducitur. Quartus hac ratione subtrahitur numerus, ut senarii numeri perfectius remaneant, quia hi tres perfecti notantur in scientia de naturali iustitia. Nam si non subtraheretur, denarius remaneret, quem constat esse perfectum, quia diuisus non restituitur, sicut senarius imperfectus resoluitur per partes, que coaceruate faciunt imperfectum numerum, id est, senarium.

Superest igitur. Sophiste uero nunc suas defendunt rationes, et alienas impugnant, et e conuerso.  Unde proborum mores assequi non ualent, qui certis et probabilibus utuntur rationibus. Fit enim b interuallo. Dicit hoc per inuolucrum et integumentum, quasi axes celi aliquando trini emolirentur, et facerent ipsam spheram mundani corporis subsidere, et ita calor dominaretur humori, et ita proueniret diluuium per ignem, et e conuerso. Taliter circumactionem uocat transitionem et retransitionem elementorum, quod non ignis spissatur in erem, er in aquam, in terram, uel e conuerso, tunc exulat calor, uel humor fit diluuium, uel per ignem, uel per aquam, alteram circumactionem dicit per conuolutionem 7 planetarum, ex quorum natura uel nimius calor uel humor prouenit. Est adhuc maior causa cum feruentissimus est,  si tunc humor nimium moratus fuerit, stelle circumfuse soli mittunt ex se feruorem circa solem, et inde minuuntur, calorem mittit terre, et tunc igne pereunt. uel exorbitatio referas ad currum solis, nam exorbitare uidetur in estate, cum altior surgit; et tunc magis contra nos uersus est, quam in hieme, uel dicas quod longo interuallo dicit de magno anno, qui est 15000 annorum. Aliter dicunt quoque philosophi solem esse talis nature, quod omnium in se trahat ignem stellarum, ad quem temperandum attrahit sibi humorem illius elementi, scilicet, aque; et tunc aqua et maxime maria contrahuntur, quam cum remisit, distrahitur mare, sed aliquo tempore magis quam alio. Unde Lucanus:

 Flammiger an Titan ut alentes hauriat undas,
Erigat Oceanum fluctusque ad sidera tollat.
Nota quod dicit numerum priorem superficie. Nullum enim accidens prius est subiecto suo, et dicit superficiem corpoream propter perpetuam coniunctionem sui cum corpore, quod nunquam deserit, incorporea autem est sui natura. Itaque corporeum et incorporeum hoc respectu bene patiuntur se, corporeum ut corporis, et incorporeum anime penitus sunt opposita, nec omnino patiuntur se in eodem.

Hyle impressa ideis dicit firmare corpus, cuius prestantissima parte constare diuina dicit, quod non uidetur esse. Hyle enim est res informis, ueram  non habet partem in sui natura; quare ex eius parte nichil constat, nec etiam ex eius termino aliquid constat. Si enim hyle in aliquod unum transiret totum, iam alia omnia ex hyle materia non constarent, quod etiam est contra auctoritatem, cum nec ex toto, nec ex parte hyle constaret. Dicendum est igitur hyle aduenire formam, et primo in aliquam partem sui, unde dicatur fieri aliquid, deinde aliam formam in alia parte sui, et sic per singula. Tradunt physici quedam conuenienti corpore elementorum ad similitudinem numerorum corpora proportionari, ad hoc ut sint apta uiuificari ab anima, que compositio uniuersalis dum suum tenorem habet, naturam animalis solidam et quietam, quantum in sui naturam manere dicunt. Si uero ex aliqua  parte ex superfluis humoribus, siue diminutis discordia compositionis euenerit, infirmitatem accidere; si uero periit, dissolutio fuerit, mori hominem; unde dicit liber, dum mundo supersunt, etc. Cum uero deficiunt, mox arcana uis soluitur, quia quantum in natura anime cum semper apta est animare, nisi corpus impediat, unde subiungit, anima ipsa non deficit, etc. Cum adhuc potest esse accessio. Nota hoc esse contra sententiam Platonis, ubi dicitur meritis in fine locatis. Nam secundum beatum Augustinum omnis homo tollitur a uita, cum uel optimus uel pessimus est, non dico quantum ad effectum operis, pensatur ex quantitate amoris; qui autem tunc homo tollitur ex iustitia Dei fit, ex qua homo incremento uirtutum perficit,  et in sordibus uitiorum putrescit. De terra et igne, quia uiuificat spississima et subtilissima. Ex terra et aqua, quia spississima; ex ere et igne, quia tenuissima. Hanc diuidit horizon. Hoc non est uerum. Horizon enim in longitudine habet 360 stadia, qua mensura terram esse longiorem constat; sed quod hic liber dicit, intelligendum est de horizonte celi, quod est hemispherium, sub quo continetur dimidia pars terre. Ultroque magnam partem. Citro quia non totam continet, uel ultro citroque, id est, ex utraque parte. Tunc propter eluuiones et exustiones. Quod Plato testatur, sic dicens. Fit enim longo interuallo mundi circumactionis exorbitatio, quam inflammationis uastitatis necesse est consequatur. Cum nichil aliud tempora, nisi cursus solis efficiat.  Cursus solis non efficit tempora, cum etiam aliqui dies fuisse legantur ante solis originem; sed sol dicitur efficere tempus, quia per eum discernitur. Nam tempus est perpetuus rerum decursus, per solem notatus. Ideo physici mundum magnum hominem uocant. Mundum nomine hominis uocauerunt, quia animatus ut homo, hominem uero nomine mundi uocauerunt, quia ex quatuor constat elementis. Aut spherico motu. Quod spherico motu rotatur, ipsum in se totum locum quem habet, nunquam deserit, sed in eodem ambitu semper manet totum, per partes autem diuersum locum assumit circumuoluendo. Quod autem per lineam mouetur, aliquando penitus priorem locum deserit translatum in alium, aliquando  priorem non deserendo porrigitur in ulteriorem, ut arbor crescendo. Nos cauere prestigia. Sicut in prestigiis aliquid uidetur esse, cum nichil sit, ita uerbis illius qui sophistice agit, cum tamen nichil ueritatis sit. Intellectus est per quem animus ea que sunt perspicit. Prouidentia, per quam aliquid futurum uidetur, antequam fiat. Magnanimitas est rerum magnarum et excelsarum cum anima ampla et splendida quadam propositione cognitio. Magnificentia eadem in effectu. Fiducia est per quam magnis et honestis in rebus multum ipse animus in se fiducie cum certa spe collocatum. Tolerantia est honestatis aut utilitatis causa rex arduarum ac difficilium, uoluntarium ac diurna perpessio. Constantia, siue perseuerantia, est in ratione bene considerata, stabilis  et perpetua mansio. Modestia est per quam pudor honestus charam et stabilem comparat auctoritatem. Amicitia est uoluntas bonarum rerum, que aliqua illius ipsius causa quem diligit, contra eius pati uoluntatem. Philosophia est ueritatis comprehensio, que diuiditur in tria, scilicet, ethicam, logicam, physicam. Ethica autem est scientia moralis, uite ordinem aperte demonstrans; cui supponuntur tria, scilicet, animus, anima, homo. Animus est res sui curam gerens. Anima est reipub. curam suscipiens. Homo est res familiaris, officium disponens, uel, secundum dialecticos, animal rationale. Anime autem quatuor supponuntur, scilicet, prudentia, iustitia, fortitudo, temperantia. Prudentia est uere laudis perfectio. Iustitia est habitus animi. Sapientia,  cuncta prospiciens, uel habitus animi communi utilitate conseruata. Fortitudo est quedam, relictis uitiis, ad meliora semper se erigens, uel fortis est periculorum susceptio, et malorum perpessio. Temperantia est, quod amoris grauitate queque constituens. Logica est diligens ratio disserendi, et magistra iudicii; sic definita stricte accipitur, comprehendens tamen rhetoricam dialectica. Large uero sic describitur: Logica est sermocinalis scientia, et diuiditur in tria, in dialecticam, rhetoricam, grammaticam. Dialectica est sagacitas ingenii, stultitieque sequester. Supponuntur autem dialectice quatuor, scilicet, probatio, assumptio, confirmatio, conclusio. Rhetorica, coniunctionis honeste, et faceti eloquii, doctrix argumentosa; cui supponuntur tria,  natura, doctrina, usus. Grammatica, eloquendi peritia. Physica, scientia naturalis uigoris, causam recte commemorans. Physica autem alia intellectibilis, ut angeli; alia intelligibilis, ut Deus; alia naturalis, ut substantia. Naturalis uero diuiditur in sex, scilicet, arithmeticam, geometriam, musicam, astronomiam, astrologiam, medicinam. Arithmetica est multitudinis, que per se est sollicita calculatrix. Arithmetice supponitur perfectio, imperfectio, plusquam perfectio. Geometria est immobilis magnitudinis doctrina ponderatrix, uel mensuratrix, que habet lineamenta, interualla, magnitudines, figuras, dimensiones, numeros. Musica est melodie eiusque instrumentorum artifex curiosa. Musica autem, alia  harmonica, alia rhythmica, alia metrica. Astronomia est mobilis magnitudinis ascita contemplatrix. Astrologia est peritia que celis uertiginem conuersione considerat. Altera autem naturalis, altera autem superstitiosa. Naturalis dum exsequitur solis et lune cursum, astrorum, certas temporum stationes. Superstitiosa uero est, quam mathematici sequuntur, que in stellis augurantur. Hoc uero est inter astronomiam et astrologiam, quia astronomia conuersionis, ortus, obitus, motusque siderum continet. et cur sic uocentur. Astrologia uero partim naturalis, et superstitiosa partim. Medicina est ars que de morbis et salute corporum tractat. Alia uero methodica, alia autem empirica, alia logica. Aristoteles querit an Deus sit: pena dignus est, quia colere  magis, quam inquirere conuenit sapienti. Alexander ad Didymum: Est anima una per se stabilis, unde  omnes anime recreantur. Hermogenes. Si Deus non est. unde bona? si est, unde mala?





BEDAE PRESBYTERI MUSICA THEORICA. *

Notandum est quod omnis ars in ratione continetur. Musica quoque in ratione numerorum consistit atque uersatur. Illud autem quod fit ex tonorum instrumentis mutatorium est. Quinque sunt sensus: ipsorum sensuum duo sunt qui iuxta corpus sumuntur, uisus et auditus; et duo sunt qui intra, gustus et tactus, imo uere olfactus. Dubium est utrum intus  an foris sentiat? Est autem sensus uinculum corporis et anime. Quedam sunt incorporalia et inuisibilia, ut anima; et quedam corporalia et uisibilia, ut sunt corpora; quedam inuisibilia et corporalia, ut sensus corporei. Corporalia sunt, quia corpori administrantur; et inuisibilia, quia illud ut inanimis uel uisus, non potest uideri. Unde fit, ut cum quinque corporei sensus alia exteriora sentiant, seipsos non sentiant. uisus enim seipsum non uidet, gustus seipsum non gustat; quod si faceret, nunquam ieiunus esset; sic de ceteris. Considerandum ergo quia cum sensus corporis sine labore adhibeamus sensibilibus rebus que percipiende sunt, ab illis non facile potest explicari et definiri que natura ipsorum quinque sensuum uel corporis sit, uel que proprietas  sensibilium rerum percipiuntur. Natura si quid requiritur sensuum, et definitur quod sint corporei et inuisibiles, ut est auditus corporeus et inuisibilis. Res uero sensibilis, quia percipitur ab auditu, id est, uox proprietates habet, ut er esse commodum et percussum quodam ictu, que ipsa quoque corporea est et inuisibilis. Nam proximiora facilius uisum penetrant, quam ea que sunt remotiora. Si neque clausis oculis aliquid peruidemus corporeum. Augustinus, in libro XI de sancta Trinitate, dicit: »Gignitur ergo ex re uisibili uisio, sed non ex sola, nisi adsit et uideatur.« Quocirca ex uisibili et uidente gignitur uisio, ita sane, ut ex uidente sit sensus oculorum, et aspicientis atque intuentis intensio. Illa tamen informatio sensus, que uisio dicitur, a solo  informatur corpore quod uidetur, id est, a re aliqua uisibili; qua detracta, nulla remanet forma que inerat sensui, dum adesset illud quod uidebatur. Sensus tamen ipse remanet, qui erat et priusquam aliquid sentiretur, uelut in aqua uestigium tandiu est donec ipsum corpus quo imprimitur inest. Quo ablato, nullum erit, cum remaneat aqua, que erat, antequam formam corporis caperet. Ideoque non possumus quidem dicere, quod sensum gignat res uisibilis: gignit tamen formam nedum similitudinem suam, que sit in sensu, cum aliquid uidendo sentimus. Si formam corporis quam uidemus, et formam que ab illa in sensu uidentis fit, per eumdem sensum non discernitur, quoniam tanta coniunctio est, ut non pateat discernendi locus, sed ratione colligimus nequaquam  nos potuisse sentire, nisi in sensu nostro aliqua similitudo conspectui corporis. Neque enim cum annulus cere imprimitur, ideo nulla imago facta est, quia non discernitur, nisi cum fuerit separata; sed quoniam post ceram separatam manet quod factum est, ut uideri possit. Propterea facile persuadetur, quod inerat iam cere forma impressa ex annulo,  et antequam ab illa separetur. Si autem a liquido humori adiungeretur annulus, eo detracto, nichil magis appareret. Nec ideo tamen discernere ratio non deberet fuisse in illo humore, antequam detraheretur, annuli formam factam ex annulo, que distinguenda est ab ea forma que in annulo est, unde ista facta est, que detracto annulo non erit, quamuis illa in annulo maneat, unde ista facta est. Sic sensus oculorum non ideo non habet imaginem corporis, quod uidetur, quandiu uidetur, quia eo detracto non remanet, ac per hoc tardioribus ingeniis difficillime persuaderi potest formari in nostro sensu imaginem rei uisibilis, cum eam uidemus et eamdem formam esse uisionum. Si qui forte animaduerterint quod commemorabo, non ita in hac inquisitione laborabunt,  plerumque cum diuscule attenderimus queque luminaria, et deinde clauserimus oculos, quasi uersantur in conspectu quidam lucidi colores uarie sese communicantes, et minus minusque fulgentes, donec omnino desistant, quasi intelligendum est reliquas esse forme illius, que facta erat in sensu cum corpus lucidum uideretur, paulatimque et quodammodo gradatim deficiendo uariari. Nam et insertarum fenestrarum cancelli, si eos forte intuebamur, sepe in illis apparuere coloribus, ut manifestum sit hanc affectionem sensui nostro ex ea re que uidebatur impressa. Erat ergo etiam cum uideremus, et illa erat clarior et expressior, si multum coniuncta cum specie rei eius que cernebatur, ut discerni omnino non posset, et ipsa erat uisio. Quin  etiam cum lucerne flammula modo quodam diuaricatis radiis oculorum, quasi geminatur, due uisiones fiunt, cum sit res una que uidetur. Sigillatim quippe efficiuntur idem radii de suo quisque oculo emicantes, dum non finiuntur, in illud corpus intuendum pariter, coniuncteque concurrere, ut unus fiat ex utroque contuitu; et ideo si unum oculum clauserimus, non geminum ignem, sed, sicuti est, unum uidemus. Sinistro igitur clauso, illa species uideri desinit, que ad dextrum erat; uicissimque dextro clauso, illa intermoritur, que ad sinistrum erat.

Aduerbialiter. Nam sicut quando augetur dies uel minuitur, non statim presentatur, nisi per multos dies; sic etiam musica quando augetur et minuitur  per hemitonia, uel dies in non continuo percipitur, donec ille partes supercrescant. Isciatici, id est, coxarum iniuriaticus dolor, ut est frigiditas aque, humiditas eris, caliditas ignis, siccitas terre. Nam duo ex his agunt, ignis et er; duo patiuntur, aqua et terra. Quatuor autem sunt tempora, hiems, uer, estas, autumnus. Hiems comparatur aque, autumnus terre.

Plinius Secundus, in libro secundo Naturalis historie, an sit immensus mundus, et ideo sensum aurium extendens tante molis rotate uertigine assidua fit motus, non quidem facile dixerim, non magis quam circumactorum simul tinnitus siderum, suosque uoluentium orbes. An dulcis quidam, et incredibili suauitate conceptus nobis, qui intus agimus iuxta diebus  noctibusque tacitus labitur.

Dum musica celestis ex subtilioribus conficitur, sine ulla inconuenientia sonorissima comprehenditur; nam latenter ex superioribus ad inferiora usque auditus nostros effunditur quamuis eam propter consuetudinem non consentimus, sicut sunt illi qui circa habitant, id est, descensum Nili. Si autem aliquis in altero mundo nasceretur  ut sanctus Augustinus affirmat, ut in hunc mundum postea uenisset, eam sine ullo impedimento audiret, eique ultra uires placeret. Musica autem quamuis terrestris, nobis placuerit, tamen quia corpulentioribus elementis efficitur, uix sine aliqua incongruentia inuenitur. Et hoc notandum, quod sicut multa anima agit, illa ipsa nesciente, ut  capilli unguleque crescunt, sic etiam multa in auditu ipsius aguntur, que eam propter consuetudinem latent, ut sonitus planetarum.

Hec uiuacitas rationis est ipsa uis rationis anime, que sub silentio in animo latet. Tunc autem miscetur corpori, quando mirabiliter per sonos foras egreditur.

Contemplatio regularum ex mente, que Grece dicitur.

Multiplex igitur ideo maiorem potestatem ad consonantias retinet, quia diserte quantitati in augmento crescente similatur. Et cur propterea? Quia arithmetica que per se est, et musica, que consonantiarum demonstratrix est, ad discretam quantitatem pertinent.

 Geometria uero et astrologia continue quantitatis sunt, cui quia superparticularis in decrescentibus partibus similis est, non eamdem quam multiplex ad consonantias uim retinet, si tamen propter singularitatem partium secundo loco admittitur. Superparticularis etiam consonantias tantum, multiplex uero non tam consonantias quam equisonantias efficit.

Secundum Pythagoricos et Ptolemeum, natura secundum Aristoxenum est in qualitate. Nam quamuis in numeris particularitas dicatur, abusiue dicitur; cum proprie quidquid per partes partitur, continua quantitas intelligatur, que longitudine, latitudine, altitudineque comprehenditur: et ideo superparticularitas  continue scribitur, quia per partes partitur.

Omnis symphonia multiplex discrete quantitatis proprietatem sequitur, non tamen ut infinitam, sed per tres tantum gradus, duplum, scilicet, triplum et quadruplum. Omnis autem superparticularis symphonia, quantitatis continue naturam seruat, non quidem in infinitum, sed tantum per tres gradus, sesquialterum, sesquitertium sesquioctauum.

Duplicat namque superparticularis suam proportionem, quecunque sit, et per dualem numerum denominat, atque a duali inchoat, et in eum redigitur, neque peruenit ad unitatem; ideoque seruat continue quantitatis proportionem.

 Transgreditur namque musice consonantiam, ideoque quod plures partes excedit, et a simplici discedit.

In nono quinti libri capitulo, octauo, quarto et tertio, ipse quoque Pythagoricus Ptolemeus Philadelphus philosophus.

In omnibus his latet epogdoos, id est, sesquioctaua proportio; ideoque specialiter inter symphonias non connumerabitur. Ex eo namque cetere componuntur. Est enim communis omnium mensura.

Est in uocibus similiter, ut tres ad unum tripla, que continet in se duas consonantias, ut 3 ad 2, diapente, 2 ad 4, diapason.

Ille nimis acutus est, non reflectitur ad grauem,  ut ei conueniat, et ille, qui minus est grauis, non uult aliquid erigi. Quia cognouit differentias consonantiarum.

Auditui, et non rationi. Multa enim uarietas est inter sensum et rationem.

Medio itinere feruntur, quia nec ex toto tribuunt discretionem auribus, nec ex toto rationi, sed partim auditui, partim rationi, sonum, uidelicet, acutum uel grauem auditui, differentias autem consonantiarum rationi.

Producta sunt momenta uel motus artium et uite, ea que discernenda sunt. Primum, sensibus accidunt, ac per sensum sentiuntur, ac postremo ratione discernuntur.

Pythagoras indigens interrogatione uel interrogationis  cumulo. Pythos enim interrogatio, agoras cumulus; inde agora, Ecclesia, uel Synagoga, uocatur.

Quales sonos reddebant primum, tales quoque postquam mutate sunt, quia non erat in ui ferentium sonus, sed in magnitudine malleorum.

namque habeo, inde , continuo; , interuallum, uel spatium; inde , spatia, uel interualla.

Hic nota , id est, custodiam omnium sensuum, que primo in corde communiter continetur, inde specialiter ad omnes sensus corporis producitur, ut est luminosum in oculis quiddam, quod igneam habet naturam, quoddam mobile erium et  serenum in auribus, quod recipit formas colorabiles, quecunque fiunt ex superiori elemento igneo, ere tenuissimo quodam, olfactum in naribus, quod ex inferiori et crassiori ere conficitur; gustus ex aqua, tactus ad terram pertinet, quia nullum genus musice inuenitur ante illam disciplinam tetrachordarum, id est, quemadmodum peruenerit neruorum numerus ad pluralitatem, in qua non est.



Quid sit tonus

Tonus est quando uocula uoculam tota sui quantitate superauerit, et insuper ipsius superate uocule octaua parte, uel in intensione acuminis, uel in remissione grauitatis. Semitonium est, quando tonus in duas non equas, sed inequales partes secatur.  Alterum semitonium maius, alterum semitonium minus dici maluerunt. Diesis est semitonium minus, in duas partes diuisum, id est, minus semitonium diesin dixerunt musici. Melodia dicitur, que et antiquior, quamuis subasperior, quando consonantia ex duobus tonis et semitonio, uel hemitonio et duobus tonis, completur. Chromatica est que et posterior, et ad delectationem aurium sua uarietate permulcet animos, et nimiis minutiis tinnule fertur, constatque ex tono et tribus semitoniis, uel tribus semitoniis et tono, Enharmonium totam possidet harmoniam, et sui dignitate alias precellit; et constat ex duobus diesis, et duobus tonis, uel duobus tonis et duobus diesis. Consonantia diatessaron est,  quando uocula intensione sui acuminis uoculam in remissione grauitatis totam possidet, insuper et tertiam partem superate uocule. Diapente consonantia est, quando uocula uoculam tota sui quantitate superat, uidelicet, et superate uocis, insuper et eius medietate uel in intensione acuminis, uel in remissione grauitatis. Diapason non consonantia, sed equisonantia est, quoties uocula uoculam sui acumine si fuerit in intensione, aut sui grauitate, si fuerit in remissione, tota sui quantitate superate uocis quantitatem bis occupat. Et ut aperte aduertas quid sit intensio, quid remissio, que in omnibus consonantiis uidenda est, ita noueris quando primam uocem ex ore, uel corde, uel aliqua materia organi emiseris: fige metam, et quidquid per illam primam  uocem in altum sui gerit, aut tonum, aut diapason, aut diapente, aut diatessaron, noueris illas omnes consonantias in intensione acuminis esse factas. Quidquid uero per illam primam uocem ubi terminum diximus figendum esse, deorsum remittendum fluxerit, siue tonus, siue diatessaron, siue cetera, scito omnes illas consonantias in remissione grauitatis fieri. Si autem toni sonum uel diatessaron ac reliquarum consonantium nosse cupis, talem cape coniecturam. Accipe regulam ligneam manibus magistri formatam, et preparatis tribus articulis, uel arculis, ex omni parte eque libratis et cauatis, extende neruum super regulam in duobus capitibus suppositis articulis, et non incidendo, sed in metiende totam chordam in tres partes equales diuide,  et ubi tertia pars fuerit, pone arculum, et tange tertiam partem ipsius chorde, tange et alteram partem, et uidebis consonantiam diapason. Tertia enim pars his acutior duarum partium, et due partes bis grauiores in sono. Ad consonantiam uero diapente, deinde totum neruum in quinque equales partes, id est, ubi tres fuerunt finite partes, pone articulum, et tange utrasque partes, et erit altera pars tota quantitate minoris grauior insuper et eius medietatis, altera uero pars acutior tota quantitate, maioris insuper et eius medietatis. Consonantia diatessaron erit, si diuidas totam chordam in septem partes, pone arculum, et tange utrasque partes. Item diuide ipsam chordam in septem, id est, decem partes, ubi nona pars fuerit pone arculum, et tange utrasque  partes, et inuenies minorem partem acutiorem uno tono, maiorem uero grauiorem uno tono in tota. Queritur quare prius posuit diapason, diapente, diatessaron, et nunc aliter incipit in ordine ipsarum consonantiarum uertere. Quod sic soluitur, quia in quantum ad proportionalitatem arithmetice pertinet, antecedit dupla sesquialteram, antecedit sesquialtera sesquitertiam, que postremo ponitur. E contrario uero musice consonantia retro speculatur. Nam prima consonantia est musice artis sesquitertia, hoc est, diatessaron; inde peruenitur ad sesquialteram, hoc est, diapente; inde ad duplam, que est diapason. Nicos uictor, machia pugna, orea Grece pulchra, phone uox, inde orpheus pulchra uox dicitur. Similitudo nominum in omnibus, differentia uero in  lichanos hypaten chromatice, enharmonos diatonicos. Similiter in lichanos meson, et paranete sinemenon, et paranete hyperboleon. Nam cum sint decem et octo nerui, et in diatonico, et in chromatico, et in enharmonio; reliqui similiter sunt, exceptis quinque. Dissimiles ergo de chromatico quinque, et de enharmonio quinque, sumpta ad decem et octo, si adiiciuntur, qui sunt in diatonico, fiunt 10 et 8. Ambrosius, in expositione psalmi CXuIII, cap. 2, ita dicit: »Puto Pythagoram, philosophum imitatorem prophetarum, instituisse sectam, ut discipuli sui quinquennio non loquentes, tanto silentio loqui discerent.« Axiomata, id est, admiratione digna, que et proloquia dicuntur, id est, obnoxia ueritati uel  falsitati. A duplo namque sesquialter, a triplo sesquitertius denominatur; et reliqui secundum suum ordinem. Si illa denominatio quantum ad sensum in contrariam partem sit, quia cum in primitiuis sit in augmentum, in deriuatiuis in diminutione est. In multiplicibus quippe quanto maior est numerus, tanto maior fit proportio. Insuper particularibus uero crescente numero, decrescunt proportiones. Queritur quomodo minor proportio est in quinquaginta tribus, et quinquaginta octo, quam in quinquaginta et quinquaginta quinque; et quomodo iterum maior proportio est in quadraginta octo, et quinquaginta tribus, quam quinquaginta et quinquaginta quinque? Sic respondendum est: Quod si philologus iste Betius iterum adderet super quinquaginta tres duos,  essent 55, et ipsum numerum mensuraret quinarius undecies; et si adderet super 58 alia duo, essent sexaginta, et mensuraret idem numerus illum duodecies, et esset sesquiundecima proportio, id est, quinquaginta quinque, et sexaginta, que est minor ex sesquidecima. Sed quamuis ad illam proportionem non peruenit in 53 et 58, tamen apparet ex hoc quod minor proportio est in maioribus numeris, maior in minoribus. Item, si demeret tres ex quadraginta octo, essent 45, et mensuraret illum quinarius nouies. Esset similiter, si tres tolleret de quinquaginta tribus, iure remanerent quinquaginta, et mensuraret quinarius illum decies, esset sesquinona proportio, que maior est sesquidecima; et est iste numerus 48 et 53, medius inter maiorem et minorem.  Et hic iterum queritur, tres quantitati utriusque numeri addit, ut maiores efficiat numeros, et quare duos minuit ex eadem quantitate, ut minores faceret. Sic soluendum est, quod quantitate quinarii, que est differentia predictorum numerorum, diuisit in duas partes, hoc est, in tria et duo, et maiorem partem addit quantitati predicte, ut essent maiores numeri, et minor proportio; et minorem dempsit ex eadem quantitate, ut essent minores numeri et maior proportio. Duodecimus numerus ad 8 sesquialter est, ad 9 uero sesquitertius. Sed si duodenarium, qui est ad 9 sesquitertius, subtraxeris, remanet 9, ad 8 in sesquioctaua proportione, que exinde non esse media subtracti sesquitertii colligitur, quia si duas continuas sesquioctauas perquisieris, ut in his  numeris 192, 216, 243, tertius terminus, id est, 243, non poterit sesquitertius ad primum, sed 256, maior uidelicet sesquioctauo secundo. Quid si simplex sesquioctauus medietas esset sesquitertii, geminatus utique redderet integrum. uigesimus numerus ad 15 sesquitertius est, ad 13 uero sesquiquartus. Sed si eumdem 20 numerum, qui est ad 16 sesquiquartus, dempseris, remanent 16, ad 15 in sesquiquintadecima proportione, que non esse medietas ablati sesquiquarti ex hoc deprehenditur, quasi duas continuas sesquiquintasdecimas habitudines adinueneris, ut in his numeris: 909, 900, 60, 10, 23, tertius terminus, id est, uigesimus quartus, non poterit esse sesquiquartus ad primum. Nam si 900 quartam partem  sumpseris, que est 225, et eiusdem apposueris, erit numerus 1125, maior, scilicet, 1024 secundo sesquiquintodecimo. Quod si simplex sesquiquinta decima medietas esset sesquiquarti, duplicata sine dubio ad integra esset. Hoc in omnibus deinceps superparticularibus euenit, et si continua minor proportio dematur, quod relinquitur non possit subtracte constare medietas. Duodenarius ad 8 sesquialteram, ad 6 uero duplam retinet proportionem. Sed si minorem continuam, uel sesquialteram subtraxeris, remanent 8, ad 6 in sesquitertia habitudine; que plusquam medietas dempti sesquialteri ex hoc esse colligitur, quia si duas sesquitertias adinuenies, ut in his numeris: 18, 24, 32, maiores sunt 27 numero, qui est ad 18 sesquialter. Ubi dictum est multiplices  tantum et superparticulares notam communem mensuram habere posse. Nam quaternarius ad binarium duplus est, 6 uero ad 2 triplus. Subtrahe 2, ad quem 6 triplus est, remanet 6, ad 4 in sesquialtera proportione. Due sesquialtere proportiones sunt 6 ad 4, 8 ad 6, sed 4 duplus 8, minor, scilicet, 9 secundo sesquialtero. Nam si unitatem detrahas, ad quam uidelicet 3 triplus, 4 uero quadruplus est, remanet 4, ad 3 sesquitertius. Tres sesquitertii sunt 27, 36, 48, 54, sed 27 numeri triplus est 81, cui scilicet minores sunt tres sesquitertii. Duo sesquitertii sunt 18, 23, 32, ampliores numero 27, qui est sesquialter ad 18, 12 ad 9 sesquitertius est, 9 ad 6 sesquialter; sed 12 ad sex duplex. Si 12, qui ad 14 sesquitertius, ad 8 sesquialter est, detrahas, remanet  9 ad 8 in sesquioctaua habitudine. Differentia quinquaginta nouem millium quadraginta nouem, ad sexaginta duo millia ducentos octo, et tria millia centum quinquaginta nouem, que ex ducentis quadraginta tribus ter decies multiplicatis excreuit, et minus quam minoris octauam decimam obtinet partem. Similiter differentia, sexaginta duorum millium ducent rum octo ad sexaginta quinque millia, quingentos triginta sex, et tria millia trecenti uiginti octo, que ex ducentis quinquaginta sex ter decies multiplicatis excreuit, et sexaginta duorum millium, ducentorum octo minus quam octauam decimam, plus uero quam nonam decimam obtinet partem. Quinquaginta nouem millium, quadraginta nouem octaua pars est, septem millia, trecenti octoginta  quatuor, et octaua pars unitatis, que eisdem quinquaginta nouem millibus quadraginta nouem addita efficit sexaginta sex millia, quadringentos triginta et octauam, qui superant sexaginta quinque millia quingentos triginta sex, octingentis nonaginta quatuor unitatibus et octaua parte unitatis. Si 243 octaua requiritur, erit 30, et trium unitatum octaue partis, que eisdem addita efficit 273, cum trium unitatum octauis. Sunt ergo in semitonii proportione 256, ad ducentos 44, quorum differentia 13, minus quam minoris octaua, decimam plus uero quam nonam decimam partem obtinet. Si enim octies decies 13 dicas, efficies 233, qui sunt minores 243 quaternario. In apotomes uero proportione constant 273,  cum trium unitatum octauis ad 256, quorum differentia 17, cum trium octauis minus quam minoris quartam decimam, plus uero quam quintam decimam obtinet partem, quia si quater decies 17 ducas, erunt 238. Et si trium unitatum octauas ducas, quater et decies efficient 5 unitates et quadrantem unitatis: hos 238 seiungas, fient 243, et quadras minores, scilicet, 256 duodecim unitatibus, et tribus quartis partibus unitatis. Si uero quinquies et decies 17 ducas, fient 256, at si trium unitatum octauas per 15 minores, reddent integras quinque unitates et quinque octauas: hos iunge 255, facies 260, et quinque octauas, qui superant 256 quatuor unitatibus et quinque octauis. Igitur si numeris integris hec omnia uidere desideras tam suprascriptos terminos  quam differentias, per octonarium numera, et nichil molestum te reperire gaudebis. Duc ergo 243 octies, fient tibi 1943; octies 256, 2048; octies 273 sunt 2184; octies tres octaue tres integras unitates efficient; quas iunge 2183, in sesquioctaua se continentes habitudine ad 1944, quorum differentia est 243, que ex 30 et trium unitatum octauis distantia, scilicet, 243 et 273, unitatum octauis, sic octies aucta concreuit. Octies trium octaue 3 integre unitates. Inde hec differentia 243 summa est. In semitoni uero minoris habitudine constant 2048 ad 1944, quorum differentia est 104, ex 13 distantia 243 et ducentorum 56 octuplicata. Obtinet minoris minus quam octauam decimam, plus uero quam nonam decimam, quia octies decies 104 sunt 1872, scilicet, ex  234 octuplicatis facti, et sunt minores 1944 septuaginta duabus unitatibus, que ex nouenario, quo 243 234 superabant, 8 aucto, creuerunt. Si uero nouies decies 104 augeas, habebis 1976, scilicet, ex 248 in octo ductis, qui sunt maiores, 1944 his 32 unitatibus, que ex 4, quo ducenti 43. actis 47, uincebantur, octies aucto, creuerunt. At in apotomes proportione consistunt 2187, quorum differentia est 139, ex 17, et trium unitatum octauis; sic aucta: octies 17 sunt 136. Octies octaue trium integre tres unitates, iuncteque 136, reddunt 139. Obtinet minus quam minoris quartam decimam, plus uero quam quintam decimam, quia sequatur decies 139 ducas, habebis 1946, ex 243, et quadrantem unitatis, si auctos octies 243, 1944. Quadrans quoque octies auctus, duas  integras unitates iunge 1944, erunt tibi 1946, et insunt minores 2049 102 unitatibus, que ex 12 et tribus quartis unitatum partibus, qui 260, cum quadrante et 256, distabant, sic uenerunt. Octies 12 96 sunt; octies 3 quarte integre 6; iunge, et tene 102. Quod si quinquies et decies 139 facias, erunt 2085, ex 260 et quinque octauis octuplicatis sic: Octies 260, 2080; octies 5 octaue unitatis partes integras quinque efficiunt; iunge superioribus, et habe 2805, qui sunt maiores 2048 his 37 monadibus, qui ex quaternario et quinque octauis 260 uincebant, sic pullulabunt. Octies 4, 32; octies 5 octaue integre 5 sunt; iunge et habe 37. Si quis in integris numeris habitudines peruidere uoluerit, oportet ut hac ratione  consideret. Si 16 in se ipsos multiplicet, fient 256. Si uero per 7 et 9, fient 272. Quod si 7 et 9 per se ipsos ducat, fient 289. Erunt igitur due sesquisexte decime proportiones 256, 272, 289, quas haud dubio constat sesquioctauum excedere, quia si 260 ex 56 octaua perquiratur, que 32 unitatibus colligitur, eisdemque quorum etiam octaua apponatur, fient 288, qui nimirum a 289 unitate superantur. Rursus 10 et 7 in se ipsos multiplicet, fient 289. Si uero eosdem 7 et 10 per 10 et 8 ducat, fient 306. Quod si 10 et 8 per se ipsos colligantur, fiunt 324, que nimirum due sesquiseptime decime, id est, 289, 306, 324, sesquioctauum non implent, quia si 289 octaua perquiratur, que 36 unitatibus et octaua parte unitatis efficitur, ac eisdem quorum est octaua  copuletur, erunt 325, et octaua, qui superant 323 unitate et octaua parte unitatis. Quod si hec fortasse octaua pars unitatis molesta uidebitur, superiores numeri per 8 multiplicentur, et in integerrimis numeris decem habitudines reperiuntur. Multiplicatis ergo 256 per octauum, sunt 2048; 272 uero octies ducti, 2176 complent. Similiter 289 octies facti, 2312 reddunt; et sunt iterum due sesquisexte decime, 2048, 2176, 2312, que constant sesquioctauum superare, quia si duobus millibus quadraginta octo pars eorumdem octaua, id est, 246, copulentur, fient 2304, qui certe superantur a 2312 octo unitatibus. Rursus 289 per octauum ducti, faciunt 2362. Trecentis sex quoque octies augmentati faciunt 2648. Eodem modo 324 octuplicati 2522 complent, et erunt iterum  due sesquiseptime decime, 2312, 2448, 2592. Que in hoc peruidentur sesquioctauum non implere, quia si 2312 octaua ipsorum, id est, 289, apponatur, fient 2601, qui pro certo superant 2592 octo unitatibus; in prioribus ergo numeris unitas differentiam inter sesquioctauum, et sesquisextas decimas habitudines fecit, que eodem numero quo et ipse summe, quarum differentia fuit augmentata in posterioribus numeris, octo unitatum pluralitatem succreuit. Similiter inter sesquioctauum et sesquiseptimas decimas proportiones, unitas et octaua pars unitatis distantiam fecit. Unitas ergo per octonarium sicut et ille summe, quarum differentia fuit multiplicata in posterioribus, ad octo unitates excreuit. Octaua uero pars unitatis eodem octonario ducta, in integram unitatem  profecit. Et ideo in posterioribus terminis intra sesquioctauam et sesquisextas decimas octonarius, inter sesquiseptimas uero et sesquioctauum nouenarius differentia est. Ducentorum sexaginta duorum millium 144 tertia pars est 80, 7381, et tertia pars unitatis. Si nonam partem nete diazeugmenon, uel nonam partem paramese, uel nonam utriusque hypate sumpseris rectissimam utriusque paranete chromatice, uel utriusque lichanos chromatice mensuram in monochordo habere poteris, ubi quoque apotomos mensurate nullatenus effugiet. Si commatis quoque mensuram uerissimam habere quesieris inter lichanon hypaton chromaticam hypolumodi, et parhipatemeson chromaticam hypodorum procul dubio  reperies. Inter 134 et 247 sesquioctaua decima proportio est, quia differentia eorum, que est 13, in minori est octies et decies, et in maiore, nouies et decies. Quibus si addideris medietatem differentie, que est 13, id est 6 et medium unitatis, fiunt numeri 240 semis, et 233 semis. Inter quos est proportio sesquioctaua decima semis. His adde duo et semis, efficies 243, et 256, qui semitonii retinent proportionem, 9 scilicet, unitatibus maiores, quam illi qui retinebant sesquioctauam decimam proportionem. Et ideo minoris proportionis sunt quam sesquioctaua decima, uel sesquioctaua decima semis. His si addideris 4, fient 247, et 260, inter quos sesquinona decima proportio, qua musici semitonii proportio maior est. Differentia qua semitonium minus tria  comata superat, est 5165, qua uero 4 comatibus superatur, est 1988. Que simul iuncte efficiunt 7154, id est, comatis proportione. Eadem differentia apotome superat 4 comata, qua minus semitonium tria, et eadem superatur a quinque comatibus, qua semitonium minus a quatuor. Differentia qua toni proportio superat octo comata, est 1925, qua uero superatur a nouem est 5328, que iuncte reddunt coma, id est, 7153. Scilicet, ut a sexto octuplo incipiantur inquiri sesquioctaue portiones. Si h litteram tritesinemenon assumpseris, erit ea species quam dicit, scilicet, mobilibus terminata, cum inter parhipate meson et paramese plusquam diatessaron sit, et paramese minime mobilis sit. Descriptio incipit a proslambanomenon hypermixolidii, et finitur in nete  hyperboleon hypodoru; sed consideratio uocum diatonici generis, quod in diatessaron tono et tono semitonioque pariter a nete hyperboleon hypodoru exoritur, atque in proslambano menon hypermixolidu completur. Miroque modo qua habitudine diatonica in longitudine descriptionis singulorum modorum a se nerui differunt, eadem habitudine nerui troporum  in ordine distinguuntur. Acute hic inspiciendum, quod mesen non ideo dicit consonare ad neten die zeugmenon, quod ad illam tenet interuallum diapente symphonie, sed quia per diapason consonantiam hypate meson, idem sonat quod nete die zeugmenon. Mese quoque per diapason idem sonat quod nete hyperboleon. Nete hyperboleon autem resonat ad nete die zeugmenon diatessaron symphoniam. Mese quoque, quod per diapason idem sonat quod neque hyperboleon, ad nete die zeugmenon diatessaron consonat; idem argumentandum, ubi dicit ad grauiorem partem paramesen consonare ad hypatemeson. Non enim propter diapente hoc dicit, sed quia per diapason paramese idem sonat quod hypateipaton, consonat eadem paramese ad hypatemeson  diatessaron sicut hypateipaton. Quoniam hic primus numerus potest in 2, et 3, et 4, diuidi, in que diuidit Aristoxenus tonum, 243 septies ducti 1701 numerum efficiunt; 256 uero septies numerati 1792 complent. Similiter 13, que est differentia 256 et 243, septuplicata, efficit 91, differentiam 1792 et 1702, etc.





BEDAE PRESBYTERI MUSICA QUADRATA SEU MENSURATA.

 Quoniam circa artem musicam necessaria quedam  ad utilitatem cantantium tractare proponimus, necesse est ut secundum auctoris intentionem subtilissimas regulas summopere subiectas intelligere studeamus. Cum enim humana natura naturaliter omnia scire desiderat, et a primi hominis peccato quatuor sunt mala que naturam impediunt humanam, scilicet, ignorantia, uitium, imperitia loquendi, et indigentia, quibus tamen quatuor bona sunt opposita, scilicet, ignorantie sapientia, uitio uirtus, imperitie loquendi eloquentia, indigentie necessitas, ideoque diuina clementia philosophis peritiam artes inueniendi concessit, ut per eam quisque notitiam ualeat predicta bona comprehendere, et faciendo, his lapsam naturam et ad meliorem consistentiam sublimare. Cumque unum discere ualde sit difficile, de multis non est dubium, cum sit quasi impossibile;  in omnibus tamen ualde plura sunt que nostro sensu agnoscimus quam ea que a magistro discimus. Nam sicut in arbore unam nature uirtutem multarum regitiuam propaginem complantauit, sic in homine, ratio ex unius scientia esse multarum docuit inuenire. Hic etiam illud intuendum est, quod omnis ars, omnisque disciplina, honorabiliorem naturaliter habeat rationem quam artificium quod manu atque opera exercetur. Multo enim maius atque aptius est scire quod quisque faciat, quam ipsum illud efficere quod sciat. Etenim artificium illud corporale, quod seruiens famulatur; ratio uero, quod domina imperat, et nisi manus, secundum quod ratio canit, operatur, frustra fit. In tanto igitur preclarior est  scientia musice in cognitione rationis, quam in  opere efficiendi atque actu, in quanto corpus mente superatur, quod, scilicet, rationis expers sine ratione degit. Illa uero imperat atque ad rectum deducit, quod nisi eius pareatur imperio, expers opus rationis titubabit. Unde fit ut speculatio rationis operandi actu non egeat, manuum uero nulla sint opera, nisi ratione ducantur. Iam uero quanta sit gloria multumque rationis, hinc intelligi potest, quia ceteri  corporales artifices, non ex disciplina, sed ex ipsis potius instrumentis cepere uocabula. Nam citharedus ex cithara, tibicen uel auledus ex tibia, ceterisque suorum instrumentorum uocabulis nuncupantur. Ratio uero non ab instrumentis, sed a speculatione et scientia denominare uoluit musice professores. Si quis ergo ex improuiso discit cantare, qualitates et quantitates, similitudines  et dissimilitudines, diuersorum sonorum proportiones, tempora et mensuram, necnon et distinctiones longarum breuiumque figurarum et semibreuium discernere uoluit, fontem iubilationis huius scientie hauriat, et eius suauitatem experietur. Nam qui uineam plantare uult, unam arbusculam inserere, uel unum asinum onerare cognouit, sicut in uno, ita in omnibus facere uel melius, non dubitabit.

In principio autem huius scientie scire opinamur quid sit musica, uel quis musicus, et unde dicatur; quod genus, que materia, que partes, que species, quod instrumentum, que utilitas, quod officium. Unde scire debemus quod musica est liberalis  scientia, perite cantandi copiam subministrans. Sed hec diuiditur, quia alia instrumentalis, alia humana, alia rhythmica. Instrumentalis uero est dignoscendis et discernendis cantibus attributa. Et hec etiam diuiditur, quia alia harmonica, alia rhythmica, alia metrica. Harmonica uero est illa que discernit inter sonos grauem et acutum. uel harmonica est illa que consistit in numeris dupliciter et mensuris: una localis secundum proportionem sonorum uocumque, alia temporalis secundum proportionem longarum breuiumque figurarum. Alia, id est, harmonica, quod discretio modulationis et uarietatis canendi scientia, et facilis ad perfectionem canendi uia, plurimumque uero dissimilium proportionalis consonantia, et scientia de numero relato ad sonum.  Rhythmica uero est illa que in scansione uerborum requirit utrum bene uel male cohereant dictiones, quia cantando uitandum est, tanquam legendo. Metrica uero est illa que mensuram diuersorum metrorum ostendit probabili ratione, ut patet in heroico, iambico et elegiaco metro.

Musicus uero est ille qui ratione propensa non solum operis seruitio, sed etiam speculationis imperio canendi scientiam ministrat. Quod si in edificiorum bellorumque opere uidemus, in contraria, scilicet, nuncupatione uocabuli, eorum namque nominibus uelut edificia inscribuntur, uel dicuntur triumphi, quorum imperio ac ratione sunt instituta, non quorum opere seruitioque perfecta, unde metrice definitio sequitur. Musicorum et cantorum  magna est distantia. Isti dicunt, illi sciunt que componit musica. Nam qui canit quod non sapit, definitur bestia; unde uersus:

Bestia, non cantor, qui non canit arte, sed usu.
Non uerum cantorem facit ars, sed documentum.

Musica dicitur a Musis, que secundum fabulam dicuntur filie Iouis; et habet duplicem considerationem, scilicet, secundum modum, et secundum non modum. Secundum modum, ut hic sumitur, est longitudo seu breuitas cantus, que organum  generaliter appellatur per certam mensuram, de qua nunc supponimus inuentionem. Secundum non modum, sumitur siue respectiue, ut ubi nulla  materie proprietas est inuenta.

Genus uero huius scientie est peritia modulationis harmonice, que ex concordantia plurimorum sonorum, uel ex compositione longarum breuiumque figurarum, perficitur.

Materia huius est sonus ordinatus secundum modum. Sonus sumitur pro melodie et concordie differentia, ordinatur pro numeris temporum in figuris consistentium ante perfectam pausam, secundum modum pro quantitate longarum breuiumque figurarum, que in uocis accentu et tenore consistit.

Partes uero ipsius alias habet theorica, alias practica partes. Practice sunt tres, scientia de graui sono, et scientia de medio, et scientia de acuto; et de his tractat, ostendendo utilitates et comparationes  eorum inter se, et quomodo sex his componuntur motelli, seu conducti, uel organa. Partes theorice sunt tres, scilicet, de dispositionibus huius artis inueniendi neumata, et cognoscendi numeros eorum, et quot sunt species eorum, et declarandi proportiones quarumdam, ad alias demonstrationes de omnibus illis, et docere species ordinum et situum eorum quibus preparantur, ut accipiat ex eis quod uult, et componat ex eis harmonias.

Species quoque huius sunt diuersitates subiectorum, ex quibus fiunt neumata; nam aliquando uoce, aliquando flatu, aliquando tactu exercentur. uoce uero, ut hominis flatu, ut tibia; tactu, ut psalterio uel cithara, et similia.

 Instrumenta uero aliud habet practice, aliud theorice. Theorice uero instrumentum est inquisitio, et demonstratio proportionum, sonorum et uocum. Practice uero, aliud naturale, aliud artificiale. Naturale uero est pulmo, guttur, lingua, palatum, etc. Membra spiritualia, scilicet, principaliter sunt uocis et epiglotti. Artificiale uero instrumentum est, ut organum, uiola, et cithara, atola, psalterium, etc.

Utilitas autem eius magna est, et mirabilis, et uirtuosa ualde, que fores Ecclesie ausa est subintrare. Nulla enim scientia ausa est subintrare fores Ecclesie, nisi ipsa tantummodo musica: per eam rerum plasmatorem mundi collaudare debemus et benedicere,  psallendo ei canticum nouum, sicut sancti Patres nostri prophete docuerunt. Nam diuina officia, quibus ad sempiternam conuocamur gloriam, per eam quotidie celebrantur. Et, testante Betio, quod inter septem artes liberales musica obtinet principatum, nichil enim sine illa manet. Etenim ipse mundus quadam harmonia sonorum dicitur esse constitutus, et ipsum celum sub harmonie reuolui modulatione. Inter omnes enim scientias ipsa laudabilior, curialior, iucundior, letior, amabilior esse probatur; nam reddit hominem liberalem, iucundum, curialem, letum, amabilem; mouet enim affectus hominum, prouocat in diuersum habitum, sicut in preliis. Etenim tubarum concentus pugnantes accendit, quia quanto uehementior fuerit clangor, tanto fit  animus uelocior ad certamen. Quid multa? uerum musica mortales hortatur ad labores tolerandos, et singulorum operum fatigationem uocis modulo consolatur. Turbatos animos musica recreat, quoniam dolorem capitis et tristitiam tollit, immundos spiritus humoresque prauos et languores depellit. Unde et utilis ad salutem corporis et anime inuenitur, eo quod quandoque corpus infirmatur languente anima, et impeditur ipsa existente impedita: unde et causa ratio corporis fit sepe per curationem anime, et per aptationem uirium suarum, et temperantiam sue substantie locis conuenientibus agentibus: sicut legitur de Dauide, qui regem solauit Saulem a spiritu maligno arte modulationis. Ipsa quoque reptilia, necnon et aquatilia, uerum et uolatilia, sua dulcedine  musica consolatur; sed et quidquid loquimur, et uenarum pulsibus commouemur, harmonia probatur esse, utilibus sociatum.

Officium uero aliud habet practica, aliud theorica. Practica uero est harmonias componere et artem que humanos possunt mouere affectus. Theorica uero est, in summa comprehendere cognitionem specierum harmoniarum, et id ex quo componuntur, et ad id quod componuntur, et qualiter componantur; uel est etiam officium figuras longas et breues, necnon corpora et mensuras eorumdem, qualitates et quantitates, similitudines et dissimilitudines proportionum, sonorum et uocum, et orthographiam cognoscere, et conseruare, et regulariter eam describere, ita quod omnis cantus qualiscunque fuerit diuersificatus,  congrue per illam possit declarare.

Cum igitur illa et alia multa in hac arte secundum ordinem declarantur, primo specialiter uidendum est et sciendum quod tria tantummodo sunt genera per que tota mensurabilis musica transcurrit, scilicet discantus, hocetus et organum. Discantus uero est aliquorum diuersorum generum cantus duarum uocum, seu trium, in quo termino consonantia, scilicet, diatessaron, diapente, diapason, per compositionem longarum breuiumque figurarum, secundum dulcem mensuram naturaliter proportionata manet. Unde notandum est quod tres generalissime sunt species, per quas omnes modi, id est, omnes cantus, in quo consistit materies, dignoscuntur et discernuntur,  ac etiam moderantur per figuram, tempus et mensuram; et quoniam huius discantus per dictam compositionem sub certa dimensione temporis, seu temporum, per diuersa capitula declaratur, ideo primo de representatione et forma figurarum simplicium, secundo de figuris similiter pariterque ligatis seu iunctis, que tempora quelibet figura pro sua parte continet in se, ac etiam de plicis, proprietatibus et distinctionibus earum uideamus, et quomodo per huius figuras denotatur longitudo seu breuitas cantus. Deinde quid sit tempus, quid mensura. Unde figuras representatio soni secundum suum modum, et secundum equipollentiam sui equipollentis; sed huiusmodi figure aliquando ponuntur cum littera, aliquando sine. Cum littera uero, ut in motellis et  similibus, sine littera, ut in neumis conductorum et similia. Inter enim figuras que sunt cum littera, uel sine, talis datur differentia, quoniam ille que sunt sine littera, debent, prout possunt, amplius adinuicem ligari. Sed huiusmodi proprietas aliquando omittitur supra litteram his figuris associatam, et huius figurarum proprietas, tam littere sociatarum, quam non, dantur diuisiones ac etiam regule sequentes. Quapropter ad omnia discenda prolata scire debemus quod sex tantummodo figure sunt adinuente: quarum bine et bine semper sunt affines, in forma et in quantitate consimiles, scilicet, in potestate, arte, regula differunt et natura. Quarum et prima super omnes fons est et origo ipsius scientie atque finis, que perfecta longa minuta uocatur;  nam a perfectione circa equalitatem aliquid habere sumpsit, eo quod sub certa dimensione longitudinis unius, per uocis accidentiam in mora circa ipsum equaliter proportionata manet, seipsamque in nouem partes diminuendo dupliciter partiens, cuius forma quadrangularis efficitur, comam semper in eius latere dextro fixam, per quam etiam nomen longitudinis habere meretur, ut patet in presenti.
[Figure: [Music] 1Kb]

Secunda uero imperfecta longa aliquando etiam non est perfecta: quod non perfecta dicitur, eo quod nisi duo tempora continet in se, affinitatem in forma et proprietate perfecte figure tenens, ut patet.
 [Figure: [Music] 1Kb]

Tertia recta breuis dicitur, ab eo quod unum rectum et integrum continet in se tempus, seipsamque in duas diminuens partes non equales, uel in tres tantummodo equales et indiuisibiles; cuius forma quadrangularis est, omni carens proprietate, ut hic:
[Figure: [Music] 1Kb]

Quarta, altera breuis appellatur, eo quod duas rectas breues tenet, atque semper alterum occupat locum, affinitatem recte breuis tam in forma quam in proprietate et societate tenens, ut hic:
 [Figure: [Music] 1Kb]

Quinta uero semibreuis maior dicitur, et habet a se minus magnum, quod etiam imperfectum, et breuis, quia imperfecta scientia breuis et maior est, quoniam maiorem partem retinet recte breuis, ut predictum est, cuius forma talis est:
[Figure: [Music] 1Kb]

Sexta semibreuis minor consimili modo dicitur et minore, eo quod minorem in se continet partem recte breuis, tenens affinitatem in forma et quantitate precedens, ut hic:
[Figure: [Music] 1Kb]

 Cum igitur perfecta figura manens in unitate sit fons et origo ipsius scientie et finis, propterea quod omnis cantus ab eadem procedit et in eadem replicatur: et ipsa in numeris consistit, temporibus et mensuris, et trinam in se continet equalitatem, uidere sequitur quod ipsa prior ceteris esse uidetur: eo quod mundi conditor Deus omnia in numero, pondere et mensura constituit, et hoc principale exstitit exemplar in animo Conditoris. Nam quecunque a primeua orbis origine formata sunt, numerorum ratione uniuersa esse constituta. Et ideo numerus omnem creaturam natura precedit, et in singulis ternarius inuenitur: quia ab ineffabili Trinitate, que cuncta condidit, essentialiter non recedit. Unde illud  in auctoribus legitur, quomodo Deus imperare gaudet ternario, ita hic numerus inest rebus omnibus, cuius principium unitas est, que Grece monos dicitur. Ipsa uero non numerus, sed fons et origo numerorum, principium et finis omnium: et ideo non immerito ad summam refertur Trinitatem, quia res quelibet naturalis ad similitudinem diuine nature ex tribus constare annuitur. In uocibus et sonis, et rebus omnibus trina tantum consistit consonantia, scilicet diatessaron, diapente et diapason. Hanc igitur Trinitatem omnia naturaliter formata consequitur, quoniam rebus omnibus ab origine prima naturaliter inherentem, in summo et primo artifice, fuisse imperitos necessario credere oportet: cum nichil prius sit factum, nisi prius sit in artifice faciendi potentia, uel  sapienter sine sapientia, etc., nulle indigeat, nichil ab eo fiat nisi ex gratia. Cum igitur ab eo fiant omnia, maximum est sapientibus, quod hec tria, scilicet sapientia, potentia, gratia, sunt in diuina Ecclesia, quia ad summum perfectumque bonum plura non sunt necessaria. Et tunc omnium prima principia tantum sunt tria. Principium immobile, Deus principium principiorum: principium mobile celestis, super cuius motu mouentur omnia. Et ut breuiter dicamus: Omnis cantus mensurabilis, ab ipsa figura procedit et diuiditur, et in eamdem replicatur, et omnes figure subsequentes ad eamdem, propter equipollentiam retinendam, recurrit. Cuius regula talis est, et natura, quod quandoque reperta est ante longam, semper tria tempora tenet. uerbi gratia:
 [Figure: [Music] 1Kb]

Affinitas autem eius, que in forma sibi consimilis efficitur, sequitur: cuius regula talis est et natura, quod semper ante breuem uel post stare debet, que sibi collateralis esse refertur. uerbi gratia:
[Figure: [Music] 1Kb]

In qua nonnisi duo tempora communicari tenentur ratione collateralis, que ab eodem sumitur a parte finis. Unde uersus:

Ante uero longam, minima longa faciunt.
Si breuis addatur, duo tempora longa meretur

Unde notandum est quod quandocunque inter duas  longas sola breuis euenerit, semper ad imperfectam reducetur precedentem, et merito cum ab eadem procreatur, consimili modo fit e conuerso. Unde considerandum est, quando perfecta fieri nequit, nisi mediante breui sequente, seu precedente, quoniam longa et breuis, et e conuerso, semper unam perfectionem faciunt. Unde si querat aliquis utrum possit fieri modulus siue cantus naturalis de omnibus imperfectis, sicut fit de omnibus perfectis, responsio cum probatione, quod non, cum puras imperfectas nemo pronuntiare possit. uerumtamen quidam in artibus suis referunt, perfectam figuram se habere per ultramensuram: et quosdam etiam modos, sicut primum et quartum esse per ultramensurales, id est,  non rectam mensuram habentes, quod faciendum est: quia, si uerum esset, tunc posset fieri cantus naturalis de omnibus imperfectis, quoniam imperfectum dicunt esse perfectum. Sicut enim res quelibet naturalis ad similitudinem diuine nature, ex tribus constare inuenitur, et in uocibus et sonis trina tantum consistat consonantia: sic omnis cantus mensurabilis ad similitudinem diuine nature, ex tribus constare inuenitur: cuius probatio patet in mensura, ubi ternarius numerus reducitur ad perfectam. Et ne in ambiguum procedamus, sciendum est quod perfecta figura multiplici cognoscitur regula. Prima, sicut prefati canunt uersiculi; secunda, quandocunque inter duas longas due breues omni proprietate carentes euenerunt, affinitatem in forma carentes. uerbi gratia:
 [Figure: [Music] 2Kb]

O Maria, beata genitrix.

Prima, profert unum tempus, que recta breuis dicitur, faciens duo, que altera breuis appellatur, et sumitur a parte finis figure precedentis: et quoniam in tali binario tria tempora commorari reperiuntur, ideo longarum queuis predictarum a Deo perfectionem retinere meretur, nisi tantummodo sola breuis primam precesserit longam, sicut per hanc clausulam patet:
 [Figure: [Music] 2Kb]

Tunc duo tempora longa tenebit: et sic perfectio ante profectionem coniunctam siue disiunctam, nunquam diminui potest: quoniam longa perfecta nequit habere perfectionem, nisi mediante aliqua perfectione sequente. Tertia, si tres inter predictas quandoque reperiantur, et in forma consimiles, ut hic:
[Figure: [Music] 2Kb]

Et licet unum tempus conseruat, et tum nichilominus  nulla longarum uirtutem siue gratiam sue perfectionis amittet, nisi ut predictum est. Quarta, si quatuor inter predictas euenerint, omnes breues putantur, et equales: sed ultima oriatur a subsequenti. Et etiam unum paruum tractum in forma et longitudine semisuspirii obtineat precedens longa iuxta latus suum aperte finis, qui differentiam modorum seu perfectorum significat, ut hic:
[Figure: [Music] 2Kb]

Et tunc longa subsequens tempora, nisi duo tenebant. Et hoc etiam secundum ordinem quarti et  quinti modi imperfecti. Nam si tractus ille deficeret, tunc prima breuium procederet a precedenti per ordinem secundi imperfecti. uerbi gratia:
[Figure: [Music] 2Kb]

Quinta uero, si quandoque in forma consimilis euenerit, tres prime dabunt unam perfectam: et binarius subsequens non equalis, unam: et quelibet longarum, prout superius dictum est, tenebit. uerbi gratia: [Figure: [Music] 2Kb]  Et si plures euenerint secundum imparem numerum, consimili modo non fiat. Et sic de facili quis poterit habere differentiam inter longam perfectam et imperfectam, si bene consideratur.

Propterea notandum est quod perfecta figura in uno corpore quandoque duplicare uidetur, que tunc latitudo eius transit longitudinem sic O que non ad aliarum figurarum spectat originem, nisi ex gratia: quoniam nunquam duplicaretur, nisi quod ne in compositione, siue ordinatione tenoris, plana musica frangatur: super quam omnes motelli et omne organum fundari tenentur.

Recta breuis, aut que superius pluries cum pluribus denominatur, adhuc in forma propria describitur in hunc modum:  [Figure: [Music] 1Kb] Continens igitur unum in se tempus, seipsam in duas diminuens partes non equales, uel in tres tantummodo equales et indiuisibiles: quarum prima pars duarum, semibreuis minor appellatur, secunda uero maior: et e conuerso, tres autem semibreues, minores equales, et indiuisibiles nuncupari tenentur. Unde notandum est quod nulla semibreuis sola reperitur, quoniam per se sola significare nequit, sed bine et bine, non equales, ut hic: [Figure: [Music] 1Kb] uel tres et tres equales numerari debentur, ut  hic: [Figure: [Music] 1Kb] Et sic, binarius non equalis, seu ternarius equalis, semibreuium figurarum, semper ad rectam breuem equipollere debet. Recta breuis ad imperfectam, uel ad alteram breuem imperfectam cum breui, seu breuis cum altera breui ad perfectam.

Iam dictum est de simplicibus figuris, nunc autem dicendum uidetur de simul ligatis seu coniunctis, qualiter inter se differant; et rursus incipiendo ab unitate, et sic distinguendo longitudinem et breuitatem, secundum quod multiplicantur, innuere. Unde notandum est quod quedam sunt species, quibus omnis cantus euphonie causa decantatur, que etiam  in diuisione quinque partium diuiduntur, quarum quelibet diuisio multas continet differentias, et diuersas. Prima igitur differentia, prime partis, est quedam figura, quam plicam communiter appellamus. Unde notandum, quod plica nichil aliud est, quam signum diuidens sonum in sono diuerso per diuersas uocum distantias, tam ascendendo quam descendendo, uidelicet, per semitonium et tonum, per semiditonum, et ditonum, et per diatessaron et diapente: que plica quatuor differentiis explicatur; nam quedam perfecta dicitur, et quedam imperfecta; quedam recta breuis, et quedam altera breuis.

Prima differentia plice, perfecte descendendo, est quedam figura habens tractus, quorum ultimus longior  est primo, ut patet: [Figure: [Music] 1Kb] Ascendendo uero unum solum retinet tractum, ut patet: [Figure: [Music] 1Kb] Omnem igitur habens potestatem, regulam et naturam, quasi habet perfectam figuram, excepto quod si longam precesserit in corpore, duo tempora tenebit: reliquum autem in membris, fit autem plica in uoce per compositionem epiglotti cum repercussione gutturis subtiliter inclusam.

Secunda differentia est plica imperfecta, que etiam cum premissa proprietate consimilem retinet  formam, sed regulam imperfecte figure tenet, et naturam scilicet in corpore, unum tempus reliquum in membris, ut patet descendendo: [Figure: [Music] 1Kb] Patet et ascendendo, ut:
[Figure: [Music] 1Kb]

Tertia differentia est illa que habet duos tractus, quorum primus longior est ultimo, descendendo, sic uti patet: [Figure: [Music] 1Kb]  Sed ascendendo, duos habet diuersos: unum in dextra parte ascendendo, significans plicam aliam in sinistra parte descendendo, significans breuitatem, ut hic: [Figure: [Music] 1Kb] Obseruantes igitur potestatem, regulam et naturam recte breuis, et ipsius que uocatur altera breuis.

Secunda diuisio partis secunde est quedam ligatura duarum figurarum, que etiam binaria uocatur, quatuor habens differentias: quarum quelibet duplicem habet figuram, ascendendo, uidelicet, et descendendo. Unde notandum est quod si aliqua istarum in descendendo proprietatem habuerit, in ascendendo  uero carebit; et e conuerso, excepte tantummodo semibreues. Ascensus autem intelligitur, quando secunda figura alicuius ligature fuerit altior prima. Descensus autem e conuerso; prima igitur differentia talis est, quod quandocunque due figure simul ligate descendendo cum proprietate, uel sine proprietate ascendendo reperiuntur, ut hic:
[Figure: [Music] 2Kb]

Prima recta breuis fit longa imperfecta, ut manifeste patet in quarto, quinto et sexto modo, tam supra litteram, quam sine littera; nam in secundo  modo, tertio et septimo, tales omnes fiunt equales tantummodo supra litteram, secundum usum.

Secunda differentia, tam ascendens quam descendens, per contrarium prime differentie constat, ut hic: [Figure: [Music] 2Kb] tam in proportione quam in proprietate.

Tertia differentia, tam ascendens quam descendens, sub tali forma sequitur, quod secundum equalitatem proferuntur:
[Figure: [Music] 1Kb]

 Et notandum est quod talis ligatura uocatur equalitas, quoniam reddit equalitatem; omnes alie, quarum prima fuerit longior seu breuior, sunt non equales.

Quarta differentia tam ascendens quam descendens retinet proportionem non propriam, sub tali forma:
[Figure: [Music] 2Kb]

Que semibreues appellantur, non equales etiam proferuntur, ut predictum est, quod due semibreues; quarum prima minor est, et e conuerso constituunt  unam longam, et quandoque pro altera breui ponuntur.

Tertia diuisio tertie partis est quedam ligatura, cui coniunctura trium figurarum nouem habet differentias; quarum quelibet fit dupliciter, ascendens uidelicet et descendens. Prima autem differentia, tam sine littera quam cum littera, talis est, quod quandocunque trinaria ligatura tam descendendo cum proprietate, quam ascendendo sine proprietate, reperta fuerit in primo gradu de bina ligatura sequente.
[Figure: [Music] 2Kb]

 Prima fiet longa imperfecta, secunda recta, breuis tertia; sicut prima, si ante longa sequatur, tunc tria tempora tertia donat. Secunda differentia tam in proportione quam in proprietate, omnino per oppositum prime differentie, tam supra litteram, quam sine littera regnat, ut hic:
[Figure: [Music] 2Kb]

Tertia differentia, tam supra litteram quam sine, talis est, quod quandocunque trinarie ligature adinuicem contineantur, quamuis longa precedat, seu sequatur, sicut hic, tam ascendendo quam descendendo.
 [Figure: [Music] 2Kb]

Prima profert unum tempus, secunda duo, tertia tria. Et hoc est secundum ordinem quarti, dum tamen longa in primo gradu consistat.

Quarta differentia est, quod quandocunque binaria ligatura precedit ternariam, prima binaria profert unum tempus, secunda duo ternaria, ut supra continetur in proxima. uerbi gratia:
[Figure: [Music] 2Kb]

 Et hoc secundum ordinem quinti modi. Quinta differentia ascendit et descendit tam supra litteram quam sine littera, talis est quandocunque ternaria ligatura cum equalitate confecta reperta fuerit, ut hic:
[Figure: [Music] 2Kb]

Omnes proferuntur equales, secundum ordinationem septimi. Sexta differentia tam supra litteram quam sine, talis est, quod quandocunque ternarie ligature contineantur proprietates non proprias habentes tam ascensum quam descensum, ut hic:
 [Figure: [Music] 2Kb]

Due prime semibreuiabuntur, ultima longa duorum temporum profertur, si breuis sequatur; si ante longam, tria tempora donat. Septima differentia ascendens et descendens tam supra litteram quam sine, talis est, quod quandocunque ternaria tam coniuncte quam ligate reperiuntur, ut hic:
[Figure: [Music] 2Kb]

Due prime semibreuiabuntur. Ultima profert unum tempus, si breuis sequatur; si autem longa,  tunc duo tempora donat. Octaua differentia, tam ascendens quam descendens, omnino per oppositum tenet precedentia, tam scriptura quam proprietate:
[Figure: [Music] 2Kb]

Nona differentia, tam ascendens quam descendens, talis est, quod quandocunque ternarie ligature tam coniuncte quam composite reperiantur:
[Figure: [Music] 1Kb]

Omnes semibreues equales et indiuisibiles proferuntur in tertio loco quarti modi, quod altera breui  reperiantur; nam sicut altera breuis tenet affinitatem recte breuis, sic etiam tales affinitatem inter se tam in forma quam proprietate tenent

Quarta diuisio quarte partis est quedam ligatura seu coniunctura quatuor figurarum, nouem habens differentias, quarum quelibet dupliciter habet figuram, descendentem uidelicet et ascendentem. Sed notandum quod plures descendendo inueniuntur quam ascendendo, propter grauem ascensum, quoniam leuius est descendere quam ascendere. Prima differentia talis est, quod quandoque aliqua iunctura descendit, seu ligatura ascendit, quatuor figurarum alicubi reperiuntur, quarum proprietates prime figure tangit longitudinem trium sequentium figurarum. uerbi  gratia:
[Figure: [Music] 2Kb]

Prima erit longa, perfecta subsequentium due prime semibreues, et ultima duo tempora debet. Secunda differentia ex talibus, talis est, quod si predicta longitudine dicte proprietatis abbreuiatur ad distantiam secunde figure illorum quatuor subsequentium. uerbi gratia:
[Figure: [Music] 2Kb]

Prima, duo tempora dabit, relique semibreues  erunt indiuisibiles et equales. Tertia differentia talis est, quod si tales creuerint, quarum prima cum proprietate per se, et alie cum proprietate simul composite fuerint, prima longa imperfecta erit, et due prime subsequentes semibreues; ultima duo tempora dabit, si breuis sequatur; si longa, tunc tria tempora donat. uerbi gratia:
[Figure: [Music] 2Kb]

Quarta differentia talis est, quod si in fronte prime quatuor figurarum descendentium, uel in fronte secunde ascendentium. uerbi gratia:
 [Figure: [Music] 2Kb]

Prima dabit unum tempus, due medie semibreuiabuntur, et ultima dabit unum tempus. Quinta differentia talis est, quod si proprietas in fronte prime figure quatuor coniunctarum reperiatur, ut hic:
[Figure: [Music] 1Kb]

Tres prime semibreuiabuntur equales; ultima breuis, si breuis sequatur; si autem longa, tunc duo tempora donat. Sexta differentia talis est, quod si  prima quadrangulatur, et alie syncopantur. uerbi gratia:
[Figure: [Music] 2Kb]

Prima recta breuis, relique semibreues efficiuntur. Septima differentia, quaterne ligature tam descendentis causa et proprietate, quam ascendentis scientie, ut hic:
[Figure: [Music] 2Kb]

Tres prime breues et equales, quarta longa imperfecta, si breuis sequatur; si autem longa, tunc  erit perfecta. Octaua differentia de eisdem talis est, quod si ultima uult breuiari, uarietur hoc modo:
[Figure: [Music] 2Kb]

Nona differentia talis est, quod si due prime uolunt semibreuiari, habeant proprietatem semibreuitatis.
[Figure: [Music] 2Kb]

Et si ultima longa fuerit, tunc penultima duo tempora tenebit. uerbi gratia:
 [Figure: [Music] 2Kb]

Quinta diuisio quinte partis est quedam ligatura quinque figurarum, duas habens differentias, que duas habent figuras, ascendentes, uidelicet, et descendentes; quarum prima differentia tam ascendit quam descendit, talis est, quasi proprietas in fronte prime quinarie ligature exstiterit. uerbi gratia:
[Figure: [Music] 2Kb]

 Due prime non equales semibreuiabuntur, et due sequentes breues equales, ultima longa si imperfecta fuerit, sequatur; si autem longa, tunc erit perfecta. Secunda differentia talis est, quod si sexta apponatur figura, etiam similem habeant proprietatem, ut hic:
[Figure: [Music] 2Kb]

Tres prime equaliter semibreuiabuntur, et due sequentes breues equales; ultima uero longa, ut declaratum est.

Quum dictum sit de figuris uel ligaturis et coniunctis,  qualiter inter se differant, nunc autem dicendum est de plicis in eisdem figuris existentibus, quoniam sicut in qualibet scientia speculatiua sunt quedam que debent supponi, ita in hac scientia necessarium est quod diuersa tempora per diuersas figurationes designentur, et quod plice uarientur, secundum uariationem temporis et mensure. Cum igitur primo declaratum sit de singulis plicis, in prima diuisione prime partis, que adhuc manifeste se representat.

Quoniam fieri posset questio, quid sit tempus, ad quod respondendum, quod tempus  est quedam proportio iusta, in qua recta breuis habet figuram in tali uidelicet proportione, quod possit diuidi in duas partes non equales, uel in tres tantummodo  equales et indiuisibiles, ita quod uox non alterius in tempore discretionum habere possit. Etiam sciendum est, quod tempus habet figuram triplam, aliquando enim uoce recta, aliquando cassa, aliquando demissa. uoce uero recta, ut uox humana procedens a pulmone. Cassa uero, est sonus, non uox, id est, uox non articulata, que fit secundum aliquod instrumentum, et ideo dicitur cassa, quoniam natura non hic dicitur ficta esse. Etiam uox parua, non mutata, dicitur etiam cassa, quia cum recta uoce rectam non potest dare concordantiam. Demissa uero uox, est illa proportio siue mora, qua quelibet figura superius prenominata, secundum magis et minus proportionaliter habet figuram hic tacite rectam mensuram excogitando, secundum quod quelibet  figura pro sua parte continet in se. Unde notandum est quod huiuscemodi tacita mensura est per quinque uirgulas longas et breues, de quibus patent quinque differentie: quarum prima perfecta pausa uocatur, continens in longitudine quinque lineas, a summo usque deorsum habens omnem potestatem, regulam et mensuram, quam habet longa perfecta. Secunda uero pausa, imperfecta nominatur, que summitatem continet quatuor linearum, habens potestatem imperfecte figure, et illius que uocatur altera basis. Tertia uero suspirium breue nuncupatur, continens summitatem trium linearum, et ponitur pro breui recta. Quarta est semisuspirium maius, continens summitatem duarum linearum, et ponitur pro semibreui maiore. Quinta est  semisuspirium minus, quod inter duas lineas medium tenet, et ponitur pro semibreui minore, quod est indiuisibile, de quorum maioritate formule patent.
[Figure: [Music] 2Kb]

Notandum etiam quod perfecta pausa nunquam ponitur nisi in pari loco post minorem figuram et perfectam; cum tamen naturalis exstiterit cantus et ponitur per eadem. Pausula uero in loco ponitur perfecte figure. Suspirium, in loco breui, cuius probatio est in O quam sancta, et in ceteris hymnis, aut aliter compositis, et fit tempus in tempore propter equipollentiam donatam, quoniam nec post  propriam quantitatem possit obtinere; nam licet uox obmutatur, tempus tamen non. Unde uersus:

Tempora pretereunt more fluentis aque.

Sequitur de mensura, que per totam musicam locum obtinet necessarium, que etiam non solum in musica, sed etiam in omnibus perutilis inuenitur. Unde uersus,

Ut in omne quod est, musicam ponere prodest,
Sic sine mensura, deperit omne quod est.

Unde uidendum est quod mensura dupliciter in hac arte continetur, scilicet, localis et temporalis; et idem est quod ars ista mensurabilis musica nuncupatur, ad differentiam plene musice, quia cum ipsa plena musica locali mensura, que est ad distantiam uocum mensurandarum, solummodo mensuretur,  isti non solum localis sufficit, sed etiam requirit eam et temporalem. Temporalis, ut hic, uel mutatio est duarum, trium uel plurium figurarum; secundum quod sunt in numero ad aliquam perfectionem relata equalitas, ut si quis aliquam proportionem iustam, seu consonantiam duorum cantantium, siue trium diuersarum uocum, alicuius loci destinati scire desiderat, ab aliquo sibi noto, principaliter ad locum usque deputatum, per tria tempora, uel per equipollentiam, aut semper ad perfectam figuram diligenter studeat computando referre. Unde notandum est quod per eamdem omnes modi diuersimode originem prosequuntur.

Cum superius declaratum sit de omni genere figurarum,  et de temporibus et mensura, et etiam de plicis, et nichilominus consistit modus seu maneries, et modus consistat in sonorum modulatione et uocum discretione, nunc autem dicendum est quid sit modus, et quot sint, et qualiter a principali figura omnes numeri constare uidentur.

Modus uero maneriesue, ut hic sumitur, est quidquid per debitam mensuram temporaliter longarum breuiumque figurarum et semibreuium transcurrent. Unde notandum quod ad constitutionem naturalium instrumentorum nouem modos damus. Ad quorum cognitionem discernendam, et multorum etiam errorem destruendum, tres liberaliores excipiuntur, scilicet, primus, quartus et septimus; a quibus alii sex, quasi clientes, bini et bini a quolibet  exoriuntur; quorum etiam quilibet perfectus dicitur, aut imperfectus. Perfectus uero est ille qui habet figuram recto moderamine finitam, et per talem quantitatem, numerum et mensuram, sicut per qualitatem incipit. Imperfectus uero est ille qui in diuersis locis uariatur.

Primus modus dicitur, qui tantum componitur perfectis figuris:
[Figure: [Music] 2Kb]

 Sancti Spiritus adsit, etc. Ex hoc patet igitur, quod hoc nunquam componitur in ligaturis, sed libere excipitur, et solus non patitur unquam a pressuris regit, et non regitur; imperans non utitur aliarum iure.
[Figure: [Music] 2Kb]

Iste primus dicitur, et iuste preponitur aliis uenturis; nam ad hunc reducitur, et in hunc resoluitur quiuis ex figuris. In hoc si pausabiliter, longe pause dabuntur per locos in figuris, aliter errabitur, necessarium syncopabitur multum sui iuris.

Secundus modus tunc sequitur, in quo primo ponitur longa imperfecta, cui mox subiungitur ab ea que sumitur quedam breuis recta.
 [Figure: [Music] 2Kb]

Ista si ligabitur, ei primo dabitur, trine adiecta ueni, sancte Spiritus, etc. Collecta quam comitabitur dualitas:
[Figure: [Music] 2Kb]

Tertius modus perficietur, leuius addiscitur eius ui perfecta, hic post primum igitur esse, ex hoc arguitur. Secundus hic insecta. Tertius contrariatur ipsa precedentia. Ex hoc tertius dicatur, ex causa dicente; huic primo breuis datur longa subsequenti, atque breuis comitatur hunc incontinenti:
[Figure: [Music] 2Kb]

 Marie preconio, deuotio, etc. Iste modus colligatur, bina precedenti ligatura consociatur, trina finienti:
[Figure: [Music] 3Kb]

 Quartus quaternarium tenet figurarum, et ob hoc post tertium collocatur parum, finis et principium, perfecte sunt harum, medie sunt finitimi, non adequatarum:
[Figure: [Music] 2Kb]

O Maria, beata Genitrix, etc. Quedam per se stanium, atque perfectarum semper sit initium; hic ligaturarum sumet ligatarum, unum et post alium, totum erit clarum:
 [Figure: [Music] 2Kb]

Quintus modus nuncupatur, qui ex quinque congregatur, et completur uocibus, cuius prima breuiatur, et figura prolongatur ex binis temporibus, propterea corripiat; quarta breuius appellatur, non de certis breuibus, quinte trium temporum datur, ergo longa teneatur illa modis omnibus:
[Figure: [Music] 1Kb]

Demenant grand'ioye, etc.

Iste modus colligatur, tunc ex binis proponatur  ligatura uocibus, et ternaria subdatur, quam bis bina consequatur, necnon trina postponatur istis precedentibus:
[Figure: [Music] 2Kb]

Sextus modus figurarum non caret senario, si perfecte sunt earum due, sine dubio; necnon quatuor illarum ponuntur in medio, duas quoque primas harum semibreues facio, si quarumcunque sequendarum rectam breuem nuntio.
[Figure: [Music] 2Kb]

Suaut uoile dont tans und, etc.

Huiusmodi ligaturarum pones in principio illam per se perfectarum, que est de consortio, quatuorque ligatarum sequantur confinio, sicut etiam in collegio scripturarum notatum:
 [Figure: [Music] 2Kb]

Septimus modus ex uocibus septem componetur necnon rectis breuibus, hic ergo locetur:
 [Figure: [Music] 1Kb]

O Maria, uirgo Dauidica, etc. Sese colligantibus quatuor, ligetur binis concurrentibus, iste finietur; est earum finibus, semper plica detur:
[Figure: [Music] 2Kb]

Et sic iste septimus merito dicetur.

Octauus modus, inequalibus, binis semibreuibus semper patietur:
 [Figure: [Music] 2Kb]

 Binis ceuntibus cum proprietatibus ipse copuletur:
[Figure: [Music] 2Kb]

Nonus modus semibreuibus tribus, et equalibus, sic perficietur.
[Figure: [Music] 2Kb]

Domine, Domine, rex glorie, etc. Ex quibus tribus omnibus unum de temporibus equale ducetur.





BEDAE PRESBYTERI DE CIRCULIS SPHAERAE ET POLO.
 [Figure: [Sphera] 8Kb]

 Sphera est species quedam in rotundo conformata, omnibus ex partibus equalis apparens, unde reliqui circuli finiuntur. Huius autem neque exitus, neque initium potest definiri, ideo quod in rotundo omnes tactus et initia et exitus significare possunt.

Centrum est, cuius ab initio circumductio sphere terminatur, ac terre positio constituta declaratur.

Dimensio quo totius ostenditur sphere, cum ex utrisque partibus eius ad extremam circumductionem recte ac uirgule perducuntur, que dimensio a compluribus est axis appellata. Huius autem cacumina, quibus maxime sphera nititur, poli appellantur. Quorum alter ad Aquilonem spectans, Boreus;  alter oppositus, Austro Notus etiam dictus.


Que sint significationes.

Significationes quedam in circumductione sphere circuli appellantur, e quibus parallelos dicuntur, qui ad eumdem polum constituti finiuntur. Maximi autem sunt, qui eodem centro quo sphera continentur. Horizon autem appellatur is, qui terminat ea que perspici aut uideri non possunt. Hic autem incerta ratione definitur, quod modo polo subiectus et circulis his qui paralleli dicuntur, modo duobus extremis et equalibus nixus, modo aliis partibus adiectus terre peruidetur, ita utcunque fuerit sphera collocata.

 Polus, is qui Boreus appellatur, peruideri potest semper; Notus autem ratione dissimilis semper est a conspectu remotus. Naturalis mundi statio physice dicitur, ea esse in Boreo polo finita, ut omnia e dextris partibus exoriri, in sinistris occidere uideantur. Exortus est enim subita quedam species obiecta nostro conspectui. Occasus autem pari de causa, ut erepta ab oculis uisa in finitione mundi. Circuli sunt paralleli quinque, in quibus tota ratio sphere consistat, preter eum qui zodiacus appellatur. Qui quod non ut ceteri circuli certa dimensione finitur, et inclinatione aliis uidetur, loxos a Grecis est dictus. Quinque autem, quos supra diximus, sic in sphera metiuntur. Initio supremo a polo, qui Boreus appellatur, ad eum qui Notus et Antarcticus  uocatur, in triginta partes unumquodque hemispherium diuiditur, ita uti dimensio significari uideatur, in tota sphera LX partes factas. Deinde ab eodem principio Boreo sex partibus ex utraque finitione sumptis, circulus ducitur, cuius centrum ipse polus finitur. Circulus Arcticus appellatur, quod intra eum arcturum simulacra ut inclusa perspiciuntur. Que signa a nostris ursarum specie ficta, Septentriones appellantur. Ab hoc circulo de reliquis partibus quinque sumptis, eodem centro, quo supra diximus, circulus ducitur, qui therinos tropicos appellatur, ideo quod sol cum ad eum circulum peruenit, estatem efficit eis qui in Aquilonis finibus sunt, hiemem autem eis quos Austri flatibus oppositos ante diximus. Propterea quod ultra eum circulum sol non  transit, sed statim reuertitur, tropicus est appellatus. Ab hac circuli significatione quatuor de reliquis partibus sumptis, ducitur circulus equinoctialis a Grecis isemerinos appellatus, ideo quod sol cum ad eum orbem peruenit, equinoctium conficit. Hoc circulo facto, dimidia sphere pars constituta perspicitur. E contrario item simili ratione a Noto polo sex partibus sumptis, ut supra de Boreo diximus, circulus ductus Antarcticus uocatur, quod contrarius est circulo quem Arcticon supra definiuimus. Hac definitione sphere, centroque polo, qui Notus dicitur, quinque partibus sumptis, circulus imerinos tropicos instituitur, a nobis hiemalis, a nonnullis etiam brumalis appellatur, ideo quod sol cum ad eum circulum peruenit, hiemem efficit his qui ad  Aquilonem exspectant, estatem autem his qui in Austri partibus domicilia constituerunt. Quando autem abest longius ab his qui in Aquilonis habitant finibus, hoc maiore hieme conflictantur, estatem autem hi quibus sol appositus peruidetur. Itaque Aethiopes sub utroque orbe necessario fiunt. Ab hoc circulo ad Aequinoctialem circulum relique fiunt partes quatuor, ita uti sol per octo partes sphere currere uideatur. Zodiacus autem circulus sic uel optime definiri poterit, ut signis factis, sicut postea dicemus, ex ordine circulus perducatur. Qui autem Lactens uocatur, contrarius equinoctiali, uel ita ibi oportet constituere, ut eum medium diuidere, et bis ad eum peruenire uideatur, semel in eo loco, ubi  Aquilo constituitur; iterum autem ad eius signi regionem quod Procion uocatur. Duodecim signorum partes sic diuidentur. Quinque circuli, de quibus supra diximus, ita finiuntur, ut unusquisque eorum diuidatur in partes XII, et ita ex eorum punctis linee perducantur, que circulos significent factos, in quibus signa XII describantur. Sed a nonnullis imperitioribus queritur quare non equis partibus circuli finiantur, hoc est, ut de triginta partibus quine partes diuidantur, et ita circuli pari ratione ducantur, id facillime defendi posse confidimus. Cum enim media sphera diuisa est, circulorum nullus potest equalis esse; qui quamuis proxime cum accedat, tamen minor esse uideatur. Ita que qui primum spheram fecerunt, cum uellent omnium circulorum  equas rationes esse, pro rata parte uoluerunt significare, ut quanto magis a polo discederetur, hoc minorem numerum partium sumerent in circulis metiendis, quo necesse his erat maiorem circulum definire. Quod etiam ex ipsa sphera licet intelligere, quanto magis a polo discedes, hoc maiores circulos fieri, et hac re minorem duci numerum, ut pares eorum uideantur effectus; et si non in XXX partes unumquodque hemispherium diuidatur, sed in alias quodlibet finitiones, tamen eo ratio peruenit eius, ac si triginta partes fecisset. Zodiacus circulus tribus his subiectus, de quibus supra diximus, ex quadam parte contingit estiuum et hiemalem, equinoctialem autem medium diuidit. Itaque sol per zodiacum circulum currens, neque extra eum transiens, necessario  cum signis his, quibus innixus iter conficere uidetur, peruenit ad eos quos supra diximus orbes, et ita quatuor tempora definit. Nam ab Ariete incipiens, uer ostendit, et Taurum, et Geminos transiens, idem significat; sed iam capitibus Geminorum circulum estiuum tangere uidetur. Et per Cancrum et Leonem tra siens et uirginem, estatem efficit. Et rursus a uirginis extrema parte transire ad equinoctialem circulum perspicitur. In Libra autem equinoctium conficit, et autumnum significare incipit. Ab hoc signo transiens ad Scorpionem et Sagittarium; deinde protinus incurrit in hiemalem circulum, et Capricorno, Aquario, Piscibus hiemem transigit. Itaque ostenditur non per tres ipsos circulos currere, sed zodiacum transiens ad eos peruenire.


 Item.

Inuentis in sphera rotunda coluris, et ipsa sphera in sexaginta diuisa, ad inueniendum nostri almucantarat, hec est ratio. Ab arctici centro in meridiano coluro assumas septem sexagesimas, et ibi nostri summum habeas. In quo quidem summo uno circini pede posito, Xu sexagesimas assumas ante te pede cum altero, et primum almucantarat, id est, stabilem nostri horizontem circumuoluas. Deinde interius ad XIu ponas, et iterum circumuoluas. Deinde XIII, et ita ad singulas interiores sexagimas ponas et circumducas dum ad cacumen uenias. Ad erigendam spheram rotundam sic facias. Ad Arcticum subtus duas sexagesimas, in nostram habitabilem sumas,  et id loci ad summum uasis, terre uicem obtinentis sustentaculo erigas. Hoc uni facias, alioquin eueniet, ut signa plurima orta non uideas, et contra plurima sublapsa uideas. Hanc quidem positionem edocet status in equinoctio inuentus. Eclipsis solis et lune huiusmodi est nature. Constat quidem reuidentibus in zodiaci regione amborum esse currere, sed non equaliter. Sol enim nunquam ab ecliptica, que media est, aberrat linea. Luna uero non est in ea ipsa zodiaci medietate, sed in hoc uel illo latere.  Quo fit ut cum ambo in ecliptica sint, que ab eclipsi  dicitur, utrumque ab altero, terre umbra interueniente, obscuretur, quominus apud nos tunc alterius lateat defectus. Nec id mirum. Cum enim ambo  in eadem sint linea, sed unum supra terram, alterum infra, contingit ut insimul superius ab inferiori, et econtra inferius a superiori per terre umbram lumine deficiat, et ita superioris uitium notatur, inferioris uero ignoratur. Quare nostri climatis altitudo XLuIII sit, hec est ratio, quod per tot gradus a terra polus apud nos est erectus.  Propterea et nos eum in sphera sic erigimus.





BEDAE PRESBYTERI DE PLANETARUM ET SIGNORUM RATIONE.
 [Figure: [Figura] 75Kb]

 Inquisitiones aliquot planetarum.

Saturnus in quo signo moretur si nosse desideras, annos ab initio mundi per 30 diuide, sumpto a Libra initio: quidquid infra 30 remanserit, per duos annos et dimidium partire, dato unicuique signo totidem. Cui autem signo defuerint 2 annis et dimidio, in illo uere Saturnus moratur.

Iupiter, indubitanter si uis scire in quo signo moretur, supradictos annos per duodecim diuide, et quod infra remanserit, initio suo ab Ariete sumpto, unicuique signo unum annum tribue. Cui autem defuerit annus, ibi se receptat Iupiter.

Si autem in quo signo sit Mars diligenter inquiris, sepe fatos annos per annum et dimidium diuide, et Capricorno sumpto initio; et quod supererit, per signa partire, unicuique datis quadraginta quinque diebus. Cui quadraginta quinque defuerunt dies, ibi Martem habeas.

Si quis scire curat in quo signo uenus splendida  rotetur, supputationem longissimam, et multo errore inuolutam, nunc solerti indagatione abbreuiata, sic colligat. Annos ab initio mundi, per octo computatos semper eiiciat, donec ad octo peruenire queat, et quidquid infra remanserit, per trecentos dies diuidat; et ubi hic numerus defuerit, quadraginta addat, et cuilibet signo uiginti quinque distribuat, et a Libra incipiat; et cui hic numerus defuerit, ibi uenerem se receptare cognoscat. Ad hec sciat uenerem, Soli semper esse uicinam, sic quidem ut in longiorem nunquam ab eo recedat regionem, quin uel precedat, uel regenda subsequatur plus quatuor aut tribus signis.

De Mercurio autem, quia nec difficilis habetur questio, non duxi necessarium ut longa subsequeretur descriptio, quia sic uicinus semper uidetur et habetur soli, ut nunquam uel precedat uel subsequatur tantum, quin aut in precedenti signo, aut in  subsequenti, uel certe in eodem, facillime possit inueniri.


Item de eodem alio modo.

Anno ab initio mundi summam, per triginta quoties potuerit, metiatur; cumque transgressi fuerint numerum, qui constent menses agnoscantur, atque ex his primo Capricornus. Deinde cetera signa sortiantur triginta, ubi consistunt, Saturnum nonnulli colligendum existimant; deinde ubi triginta defuerint, ibi Saturnum uersari.

Ab exordio mundi annis per octodecim separatis, menses exuberantium annorum, si denuo per eamdem partem diuiseris octodecim, primum Sagittario, deinde signis ceteris totidem tribuantur, ubinam Iupiter domicilium habeat, indicabit. Siquidem cui signo octodecim tribuendi defuerint, Iouem in eodem morari dicunt.

Annis ab initio mundi per senarium diuisis, et annorum  numerum excedentium mensibus item per senarium separatis, atque unicuique signo sex assignatis, a Scorpione duntaxat sumpto initio, Mars traditur manifestari. Namque in eo signo Martem inueniendum, cui sex defuerint partes, dicunt.

Annos ab initio mundi per uiginti quatuor separare partem iubemur, et hinc summe non congruentium annorum menses consideratos applicare signis, exordio sumpto a Libra, ita ut unumquodque uiginti quatuor semper accipiat; etenim, sic expensis, patefacit stationem ueneris.

Anni sepe prefati, duodenarii parte separati, annorumque superfluentium cogniti, menses duodecim, uirginis sumpto ordine, reliquis totidem attributis, ubi se ceptet Mercurius iudicabunt. Namque cuicunque duodecim assignandi defuerint, in eo uersari Mercurium, curiosi talium rerum opinantur. Sin autem prima partitio duodenaria concludatur, inueniri planetam memoratam in uirgine semper putant.

 Planete, hoc est, Errantes, sunt in numero certo tantum septem; qui etsi respondeant septem diebus, siue feriis, totius septimane, uel hebdomade, tamen eumdem ordinem minime seruant. Quoniam Sol hic habetur quartus, et tandem est primus in hebdomada nostra; nam dicitur et dies Solis et dies Dominicus. Item Luna est hic ultima et septima, et in septimana est pro secundo die. Solus Mars concordat in situ celi, et in numero hebdomatico. At Mercurius hic habetur sextus, et apud nos quartus dies septimanarius. Iupiter postea, qui et Iouis, est hic secundus. Saturnus senex loripes est hic primus, et apud nos ultimus. Ita se longe aliter habent res inferne et humane quam res superne et celestes. Nec est in homine posse omnium que supra sunt, ad infallibilem et exquisitam normam scire, dicere, aut scribere. uerum sapiat unusquisque ad sobrietatem, et timeat.





ORDO PLANETARUM IUXTA NATURAM ET NUMERUM EARUM SECUNDUM HEBRAEOS.

 Sol, qui dicitur iuxta Hebreos hama, prima est planetarum. Secunda uenus, que dicitur Noga. Tertia Mercurius, id est, Cocaph. Quarta Luna, que et Libala. Quinta Saturnus, uidelicet, Sabbai. Sexta Iupiter, id est, Sedech. Septima Mars, qui et Madei. Ad hunc ordinem sortiuntur horas dierum et noctium totius septimane, id est, a prima hora diei prime ferie solis; unde et dies Solis dicitur, secunda hora ueneris, tertia Mercurii, quarta lune, quinta Saturni, sexta Iouis, septima Martis, octaua iterum Solis; et sic per ordinem, ut diximus. Unde fit ut secundum nomina Planetarum, que presunt primis horis singulorum dierum, sortiantur ipsi dies nomina,  id est, dies Solis, dies Lune, dies Martis, dies Mercurii, dies Iouis, dies ueneris, dies Saturni. Primis autem horis noctium totius septimane, he presunt planete. Prime hore noctis, que sequitur diem prime ferie, preest Iupiter. Secunde uenus, tertie Saturnus, quarte Sol, quinte Luna, sexte Mars, septime Mercurius.

Sol creatus est in Leonis decima quinta parte, Luna in Cancri decima quinta parte.

Mars creatus est in Scorpii decima quinta parte, remotus a Sole nonaginta partibus.

Mercurius in septima parte uirginis, remotus a Sole XXII partibus.

 Iupiter creatus est in Sagittarii quinta parte, remotus a Sole CXX partibus.

uenus creata in decima quarta parte Libre, remota a Sole LIX partibus.

Saturnus creatus est in Capricorni decima quinta parte, remotus a Sole centum et quinquaginta partibus. Et hec sententia uniuersorum Aegyptiorum. Isrelite uero et Chaldei alio modo sentiunt. Dicunt quidem Solem in prima parte Arietis creatum. Saturnum in prima parte Capricorni, remotum a Sole nonaginta partibus. Iouem in prima parte Sagittarii, remotum a Sole centum et uiginti partibus. Martem in prima parte Scorpii, remotum a Sole centum et quinquaginta partibus. uenerem in prima parte Tauri, remotam a Sole triginta partibus.

Summa quidem absidis Saturni est in Libra, Iouis in Cancro, Martis in Capricorno, Solis in Ariete, ueneris in Piscibus, Mercurii in uirgine, Lune in Tauro. Sol in Ariete erigitur, in Libra subuertitur. Saturnus in Libra erigitur, in Ariete subuertitur.  Mercurius in uirgine erectus, subuertitur in Piscibus. uenus in Piscibus erecta, in uirgine est subuersa. Mars erectus in Capricorno, subuertitur in Cancro. Iupiter erectus in Cancro, subuertitur in Capricorno. Luna in Tauro erigitur, in Scorpione subuertitur. Sol presidet calori, Mercurius siccitati, Iupiter uentis, uenus imbribus, Luna frigoribus. Saturnus potior frigiditate, Mars calore nimio solis. Sol calide nature, coloris aurei. Luna frigide nature, coloris argentei. Iupiter frigide nature, coloris  electri. Mars calide nature, coloris erei. uenus nature tepide, coloris stannei. Mercurius nature sicce, coloris plumbei. Saturnus nature frigide, coloris ferrei.


De ortu et occasu duodecim signorum.

Temporum quibus duodecim signa oriuntur aut occidunt habenda est distantia. Nam que oblique oriuntur, et recta occidunt, celeriores ortus habent quam occasus; contra, que recta oriuntur, et obliqua occidunt, tardius oriuntur, et celerius occidunt. Cancer, qui recte oritur inclinaturque, mersatur, oritur duabus horis et duodecima parte hore; occidit autem hora ac deunce hore. Leo oritur duabus horis et tertia parte hore; occidit autem hora semis, et sexta parte hore. uirgo oritur duabus horis et dimidia, et sexta parte hore; similiterque Libra, occiditque hora et tertia parte hore. Scorpius oritur duabus horis et tertia parte hore. Sagittarius oritur horis duabus et duodecima parte hore; occidit autem  hora ac deunce hore. At contra, que oblique oriuntur, et recta occidunt, breuiores ortus occupant quam occasus. Denique ex his est signum Capricorni, quod oritur hora et deunce hore, occidit duabus horis et duodecima parte hore. Deinde, quod sequitur unumquodque ex oppositis habet in occasu.

Hec habent ista. Aries cum Libra, in ortu et occasu concordat.

Taurus et Scorpius, Gemini et Sagittarius, Cancer et Capricornus, Aquarius et Leo, Pisces et uirgo.





DE SIGNIS CeLI.

 Helice, id est, Arcturus maior, habet in capite stellas obscuras septem, in singulis auribus singulas, super pectus 1, in spatula 1, in pede 1, in dorso 1,  in tibia anteriore 2, super eamdem 3; sunt omnes 18. Cynosura, siue Phenix, qui et Arcturus minor, et a quibusdam canis cauda uocatur, habet autem per unumquemque angulum in humero splendidam 1, in cauda 3. Sunt autem inter ambos Arctos stelle 24. Supersunt autem alie stelle 10, que precedunt, et dicuntur Ludentes; et minima una, que uocatur Polus, ubi dicunt totum mundum reuolui. Draco, qui continet utrosque Arcturos, Helicis superuoluit caput, Phenicis circumcingit caudam. Habet autem in capite stellas splendidas 3, et per totum corpus 12, ab inuicem distantes; sunt omnes 15.

Hercules, qui stans genu flectit, habet autem in capite stellam unam, in utroque humero splendidam 1, in cito sinistro 1, in dextra coxa 2, in genu dextro 1, in eadem tibia 1, in dextra manu 1, et in ropulo quem tenet eadem manu 1, in sinistro genu in 1, eadem tibia 1; sunt omnes duodecim.

Corona uero habet stellas nouem in circuitu positas,  sed ex ipsis sunt tres splendidiores ad caput Serpenti Arcti.

Serpentarius, qui et Asclepius uocatur, stans uero supra Scorpionem tenet serpentem in manibus. Habet autem in capite stellam splendidam 1, in sinistra manu 3, in dextra 4, in utroque humero 1 splendidam. In utrisque lumbis 1, in utroque genu 1, in dextra tibia 1, in utroque pede 1; sunt omnes 17. Serpens quem tenet in manibus habet stellas in capite 2, per reliquum corpus 4; fiunt insimul 23.

Scorpio habet stellas in utrisque labiis 2. Quantum priores sunt magne, secunde obscure. In fronte uero 3, media autem ex ipsis splendidior est ceteris. In spina splendidas 3, in uentre 2, in cauda 5, super aculeum 2; sunt omnes 19.

Arcas, qui et Bootes, custos plaustri fertur esse. Habet autem stellas in dextera manu, que non occidunt, quatuor; in capite splendidam unam, in utroque humero unam, in utrisque mammillis unam,  in dextro cubito quatuor, in sinistro unam, in utroque genu 1; sunt omnes 16.

uirgo, que et Iustitia appellatur, habet stellam in  capite obscuram ualde unam, in unaquaque ala duas, in singulis humeris singulas, in unoquoque cubito unam, in singulis manibus singulas, in penula uestimenti sex, in unoquoque pede unam.

Ex Geminis prior qui excedit ex Cancro, habet stellam in capite splendidam unam, in utroque humero splendidam unam; sunt omnes 5. Alter uero habet in capite stellam splendidam, in humero sinistro unam, per singula femora unam, in dorso tres; sunt omnes 7. Inter utrosque uero duodecim.

Cancer habet stellas splendidas in testa 4, in dextris pedibus per singulos unam, in sinistro primo 2, et in sinistro tertio 1, in quarto 1, in ore unam, in dextro labio 3, in sinistro duas; sunt omnes 18.

Leo habet stellas in capite 3, in ceruice 2, in pectore unam, in dorso tres, in summitate caude splendidam 1. sub pectore 2, in anteriori pede splendidam 1; sunt omnes 13.

 Agitator habet stellam in capite 1, in utroque humero 1, sed ea est clarior, que in sinistro humero est. In utroque cubito 1, in dextra manu 1, in summitate manus sinistre 2, et super ipso brachio edulos 2, et in utroque edulo stellam unam; sunt omnes 10.

Taurus habet stellas in utroque cornu 1, in fronte 2, per singulos oculos 1, in nare 1. He autem stelle Pleiades et uirgilie, necnon et subucule dicuntur; in utroque genu 1, in paleario 2, in collo 2, in dorso 3, ex quibus nouissima splendida est; in uentre unam, in pectore unam; sunt omnes 18.

Cepheus habet in capite stellas splendidas 2, et in dextra manu splendidam 1, in utroque humero 1, in zona 3, in dextro latere ex transuerso super ilium 7, in sinistro genu 2, in summitate pedum quatuor; sunt omnes 21. Hic autem in Septentrionis incisione constituitur inter medium Septentrionalis circuli et estiuali solstitio.

 Cassiopeia habet in capite stellam splendidam 1, in utroque humero splendidam 1, in dextra parte pectoris splendidam 1, in dextro cubito 1, in utrarumque manuum summitate splendidam 1, in umbilico splendidam et magnam 1, in sinistro femore 2, in genu splendidam 1, et per singulos angulos in summitate sellule 1; sunt omnes 13.

Andromeda habet stellam splendidam in capite 1, in utroque humero 1, in cubito dextro 1, in sinistro 1, in summitate manus splendidam 1, in pedalium summitate splendidas 2, in zona 3, super zonam 4, in unoquoque genu splendidam 1, in dextro pede 2, in sinistro unam; sunt omnes 21.

Equus, qui bellorum fons et Belloforeus dicitur, habet stellas in rostro 2 obscuras, in capite splendidam 1, in maxilla 1, in utrisque auribus splendidam 1, in ceruice 4, in humero 1, in pectore 1, in spina 1, in umbilico 1 nitidam, in utroque genu 1, per singulos ungues anteriores unam; sunt omnes 19.

 Aries habet stellam in capite unam, in nare tres, in collo duas, in summitate anterioris pedis unam, in dorso quatuor, in cauda unam, in uentre tres, in lumbo unam, in summo pedis 1; sunt omnes 17.

Triangulus, qui iacet supra caput Arietis, habet stellas per singulos angulos 1 nitidam, ex quibus una est splendidior ceteris.

Piscis Aquilonius habet stellas 12, Australis 15. Linteum eorum in quo continentur habet stellas ad Aquilonem 3, ad occasum 3, ad orientem 3, in connexu 3; sunt omnes 39.

Perseus, qui fertur tenere caput Gorgonis, habet stellas in utroque humero splendidam 1, in summitate manus dextre unam, in eiusdem cubito unam, in summitate manus sinistre unam, in uentre unam, in dextro lumbo nitidam unam, in dextro femore splendidam unam, in utroque genu unam, in tibia 2. Gorgonius autem dicitur habere in capite stellam 1, et in crinibus 3; sunt omnes 16.

Lira habet stellas in utroque pectine 1, in singulas  pedales 1, in modulo 1, in utroque humero 1, in iugo 1, in tympano splendidam atque candidam 1; sunt omnes 9.

Cignus habet stellam in capite splendidam 1, in collo splendidam 1, in dextra ala 5, unam nitidam, que est circa collum; in sinistra ala 5, in corpore unam, in genitali suo magnam 1; sunt omnes 14.

Aquarius habet stellas in capite 2 obscuras, in utroque humero splendidam 1, in summis manibus 1, per singulas mammillas 1, subtus mammillas ex utraque parte 1, in sinistro lumbo unam, in utroque genu 1, in dextra tibia 1, in singulis pedibus 1; sunt omnes 18. Effusio autem fit dextra leuaque, in qua 2 sunt splendide, cetere uero obscure.

Capricornus habet in utroque cornu stellas 2 in naribus splendidam 1, in capite 2, in collo splendidam 1, in pectore 2, in anteriori pede 1, in summitate ipsius pedis 1, in dorso 7, in uentre 5, in cauda 2; sunt omnes 26.

 Sagittarius habet in capite stellas 2, in scapula unam nitidam, in dorso 3, in cauda 2, in anteriori genu 1, in utroque pede 1, in arcu 2, et in iaculo quatuor; una uero in summo, alia in medio obscura, et 2 in pennis iaculi, ex quibus clarior est una; sunt omnes 19.

Aquila habet in pede stellam 1, in medio corpore obscuram 1, in rostro superiori 1, in subteriori 1; sunt omnes 4.

Delphinus non multum supercurrit Capricorno, habet in ore stellam 1, in uertice 2, in ala secus uentrem 3, supra dorsum 1, in cauda 2; sunt omnes 9.

Orion, obliquus quidem Tauro, habet in capite stellas splendidas 3, ex quibus una est splendidior ceteris. In utroque humero splendidam unam, in cubito 1 obscuram, in summitate manus 1, in zona 3, in mantili 3 obscuras, in utroque genu 1, in utrisque pedibus 1; sunt omnes 17.

 Lepus habet stellas in utrisque auribus 1, in corpore 2, in dorso nitidam 1, in posterioribus pedibus per singulos 1; sunt omnes 7.

Canicula, que oritur post Orionem, habet stellam splendidam in lingua unam, quam Syrii canem uocant rutilantem multum, et per interualla colores mutantem: habet in utroque humero obscuram 1, in pectore 2, in anteriori pede sinistro tres, in dextro unam, supra dorsum tres, in uentre tres, in sinistro lumbo unam, in posteriori sinistro pede unam; in summitate caude 1; sunt omnes 17.

Nauis, que apud Argiuos Argo uocatur, habet stellas in anteriori parte nauis 4, et in puppi 4, in utroque humero 5, in uelo 3, in costa 5; sunt omnes 21.

Cetus sub Ariete et Piscibus gradiens, habet stellas in cauda 2 obscuras; a cauda usque ad gimbum 6, in uentre 6; sunt omnes 14.

Eurus, qui et Eridanus, et a quibusdam Nilus,  qui et Geon, e meridianis partibus habens initium ad Orionis pedem tendens; subiacet ei stella que uocatur Canopos, que tangit splendens temonem. Nauis spatium paruum patet, eo quod circa terram esse uidetur: habet stellas in prima acie 3, in secunda 3, in tertia 3, usque ad nouissima sex.

Piscis magnus et Auster dicitur, a Capricorno usque pisces eius longitudo prouoluitur, qui subiacet Aquario et suscipit eius effusionem. Habet stellas 12, ex quibus esse fertur sub pedibus Aquarii, et tres in brancis eius: ipse autem clariores ceteris esse noscuntur.

Sacrarium, quod et Fanum accipitur, hoc signum sequitur caudam magni Scorpii, circumdat Septentrionem et quedam pars obtusior Arcturi, quedam autem cito sub uespere deficit. Habet autem stellas super craticulam 2, in uasile 2; sunt omnes 4.

Centaurus fertur habere bestiam in manu iuxta Sacrarium, in quo uidetur offerre. Habet stellas in capite obscuras 3, in utroque humero splendidam 1,  in sinistro cubito unam, in summa manu 1, in medio pectore 1, in spina 2, in uentre splendidas 2, in lumbo splendidam 1, in cauda 3, in utrisque genibus retorsis 2, in utroque armo 1, in utroque pede anteriori 1; sunt omnes 24. Ferunt tenere, sicut superius significauimus, in sinistro manu arma et leporem, in dextra uero bestiam, et a quibusdam hydriam aceti, que habet stellas in cauda duas, in summo pede anteriore nitidam unam, et in spina nitidam unam, et in anteriore pede splendidam unam, et subter ipsum pedem unam, in capite tres; sunt omnes nouem, in totum uero 33.

Serpens, super cuius caudam coruum sedere didunt, et in medio urnam asserunt. Ferunt enim, quod caput summitatis Cancro, et caudam ad Centaurum tendat, qui habet stellas 3, in ceruice 1, in pectore 1, in uentre 1.

Coruus uero habet stellas tres, in rostro unam, in ala 1, in genitali unam. Urna autem habet stellas  tres obscuras in medio labiorum; sunt omnes 10. Sunt qui eam aliter pingunt, nempe serpentem supinum, urnam gestantem in dorso, et coruum caudam serpentis mordentem.

Anticanis dicitur sub Geminis bene parere, habet stellas tres, quarum una splendidior est ceteris; et ideo Anticanis uocatur, eo quod sit contrarius Cani.

Circulus quidem est in sideribus candido colore, quem lacteum esse nonnulli dixerunt. Eratosthenes autem Mercurio dicit infanti puero inscitam Iunonem dedisse lac; sed postquam rescierit eum Maie filium esse, reiecisse eum a.se. Ita lactis profusi splendorem inter sidera apparere. Alii dixerunt dormienti Iunoni Herculem suppositum, et experrectam ei quod supra diximus fecisse. Alii autem Herculem propter nimiam auiditatem, multitudinem lactis appetisse, neque in ore continere potuisse: quod ex ore eius profusum, circulum signasse. Alii dicunt  quo tempore Ops Saturno lapidem pro partu attulit, iussisse ei lac prebere, que cum pressisset mammam, profuso lacte circulum deformatam, quem supra demonstrauimus. Hec Hyginius.

In Sagitta, una est quarte magnitudinis, tres quinte, et una sexte.

Sagitta inter duos circulos estiuum et equinoctialem, signo Aquile superposita, diuiditur ab eo circulo,  qui, utroque polo subiectus, ad Cancrum et Capricornum peruenit. Huius cacumen ad equipedum regionem spectat, altera pars ad humeros Ophiuchi tendit. Hec occidit uirginis ortu. Oritur autem cum Scorpione. Habet omnino stellas quatuor, quarum una in principio materie, altera in medio, due in loco quo ferrum solet affigi, diuerse uidentur. Hec Hyginius.



MENSIUM NOTAE.


 1 IANUARIUS---Poto.
 [Figure: [Pictura] 8Kb]

2 FEBRUARIUS.---Ligna cremo.
[Figure: [Pictura] 7Kb]

 3 MARTIUS.---De uite superflua demo.
[Figure: [Pictura] 7Kb]

4 APRILIS.---Do germen gratue.
 [Figure: [Pictura] 7Kb]

5 MAIUS.---Mihi flos seruit.
[Figure: [Pictura] 7Kb]

 6 IUNIUS.---Mihi pratum.
 [Figure: [Pictura] 8Kb]

7 IULIUS.---Spicas declino.
[Figure: [Pictura] 7Kb]

 8 AUGUSTUS.---Messes meto.
[Figure: [Pictura] 7Kb]

9 SEPTEMBER.---uina propino.
 [Figure: [Pictura] 8Kb]

10 OCTOBER.---Semen humi iacto.
[Figure: [Pictura] 7Kb]

 11 NOuEMBER.---Mihi pasco sues.
[Figure: [Pictura] 7Kb]

 12 DECEMBER.---Mihi macto.
[Figure: [Pictura] 8Kb]




BEDAE PRESBYTERI PRONOSTICA TEMPORUM.

 Si prima feria fuerint Kalend. Ianuarii, hiems bona erit, uer uentuosum, estas sicca, uindemia bona, boues crescent, mel abundabit, uetule morientur, abundantia et pax erit.

Si secunda feria, hiems mista erit, uer bonum, estas sicca, et uentuosa tempestas, et uindemia non bona, et ualetudo hominum, apes morientur, et prodigia que dabit hominibus Deus.

Si tertia feria, hiems umbrosa erit, uer tempestuosum, et uentuosum et pluuiosum, estas sicca, uindemia laborabit, et uisa erit, et mulieris morientur, naues periclitabuntur, et reges peribunt.

Si quarta feria, hiems dura et aspera erit, uer malum et uentuosum, estas bona, uindemia bona et laboriosa, et frumentum bonum, iuuenes morientur, et qui nauigabunt satis laborabunt.

Si quinta feria, hiems bona, uer uentuosum, estas sicca, uindemia bona; abundantia erit, et principes siue reges peribunt.

 Si sexta feria, hiems mutabilis, et uer bonum, estas sicca et bona, dolor oculorum, uindemia bona, et copia magna erit, et oues peribunt.

Si septima feria, hiems turbinosa, uer uentuosum, et fructus laboriosus erit: oues peribunt, homines uetuli morientur, et case cremabuntur.



DE PRAECOGNITIONE COPIAE AUT PAUPERTATIS FUTURAE.

Si quis est qui ignoret aut copiam aut paupertatem futuri anni, animaduertat in prima nocte mensis Ianuarii, qui caput probatur totius anni, et inspiciat primam horam prime noctis eiusdem mensis; et sicut hora solis preualebit, eodem anno siccitas in terra erit. At si est ueneris hora, regnabit eo anno magna hominum rixa, et mulierum pestilentia, et erunt sex menses pluuia temperati, et residui sex calidi. Quod si autem Mercurii hora primitus effulserit, erunt quatuor menses pluuiales, sed Aprilis et Maius precipue. Si autem surrexerit luna prima hora  Ianuarii, et in capite Arietis, preualebunt pluuie, et eradicabunt segetes pluuiarum inundationes, et pluet sex mensibus, et bellorum erunt uarie perturbationes, et uilescet mercatorum merces, et erit multa hominum strages. Quod si in uentre Arietis inuenitur,  periclitabuntur naute, et preliabuntur in Occidente, Corduba preliabitur inter se, et lugebit sex menses. Quod si prima hora Ianuarii inuenitur in capite Tauri, florebunt segetes cum ubertate multa, et septem anni caristia carebit, et reges peribunt. Quod si in uentre Tauri prima nocte Ianuarii luna emicuerit, Orientalis plaga multa affligetur pluuia, et regum erit pestilentia. At si in cauda Tauri inuenitur, erit annus mediocris. Si autem inuenitur in capite Geminorum, regnabit Cordubensis pestilentia, et in Seraguga et cis citra. Quod si eadem nocte emicuerit in Geminorum cauda, erit fames in media terra, et principum eius nouem mensibus preualebit persecutio pestifera. Si autem erit in capite Cancri, erunt pluuie et segetes multe. Et si erit in uentre uel cauda Cancri, erit annus pacificus cum ubertate magna sex annis. Quod si erit in Leone prima hora noctis Ianuarii, erit iudicum perturbatio, multiplicabitur latronum exaggeratio, annus mediocris. Si autem inuenitur in uentre Leonis, erit mortalitas  multa hominum. Si autem in cauda Leonis, quadrupedum et paruulorum mors eo anno regnabit, et pauperes ditabuntur. Cum autem in uirgine emicuerit, Corduba fame peribit. Si autem in fine uirginis, copia eodem anno frugum erit. At si in capite Libre effulserit, paucitas denuo redibit. Cum autem in uentre Libre, erit mutua regum perturbatio. Si autem in capite Scorpii prima nocte Ianuarii fuerit, multus tumultus hominum erit. Quod si in uentre Scorpii, XL diebus non cessabit pluuia. At si in cauda, erit omnium bonorum copia. Si uero in capite Sagittarii prima hora Ianuarii luna uenerit, iterum perturbatio regum redibit, et IX annis fames preualebit. Quod si in cauda Sagittarii effulserit, Christianorum maxime pestilentia regnabit, et Saracenorum terram fames uidebit. Si autem in capite Capricorni, uel in cauda euenerit, fames erit in tota terra. At si in capite Aquarii, erit siccitas in Oriente; si est in uentre, erit persecutio gladii; si autem in cauda, erit perturbatio  illius anni. Quod si in capite Piscium erit luna, preualebit malitia. Si uero in cauda luna erit prima hora noctis in Kalendis Ianuarii, multi peribunt fame.





BEDAE PRESBYTERI LIBELLUS DE MENSURA HOROLOGII.

 Si quem delectat horologium componere, siue metallinum, siue ligneum, quod ad instar perpendicularis uidetur formari, preter quod illud rotundum est, istud uero sena latera habet, in quibus ordo horarum  totius anni binis mensibus insignitur. Longitudo namque quinque digitorum creditur sufficiens esse, plus minusue. Grossitudo quoque, si unumquodque latus sufficit ad gnomonem et inscriptionem Kalendarum,  satis uidetur. Prima linea que ascribitur XII Kal. Ianuarii atque Iulii secundum placitum habeat initium: ipsum tamen spatium sex equis spatiis diuidatur, uel partibus, a primo puncto quod in una regione habetur, usque ad umbilicum. Secunda uero, que XII Kalend. Augusti et Maii assignatur, a medio sexte hore spatio primi ordinis sortiatur terminum. Tertia, que Aprilis et Septembris iisdem  Kalendis, relicto dodrante penultime secundi ordinis hore, quadrantem sumit exordium. Quarta penultimi spatii tertie seriei, uindicat trientem. Quinta penultimi spatii quarti ordinis, quintam arripit partem. Sexte linee terminus, quarte hore confinio quinti ordinis cequatur.


Ad meridiem inueniendum.

Circumscribe in plana tabula circulum, cuius centro rectissime infige gnomonem tante longitudinis, ut umbra eius predictum circulum excedat; et diligenter  uide, quando predicta umbra incipiat recipi infra ipsius circuli ambitum, et uestigia eiusdem umbre se contrahentis punctis cautissime nota. Simili obseruantia uide quando iterum circuli limitem exierit  et ibi similiter puncta affige. Postea spatium, quod est inter hec puncta, a centro per medium recta linea diuide. Postera uero die causa probationis explorans, caute intuere quando umbra gnomonis predictam lineam operuerit, et tunc certo meridiem esse non dubites. Et ut hec cautius perficiantur, tabulam lapideam diligenter politam tibi sume, et eam in loco secreto huic operi congruo pone. Quo facto, eamdem tabulam tali libramine, talique diligentia tandiu ponderando equare non desistas, quousque aqua supereffusa aut equaliter huic superiaceat, aut undique orbem equaliter excedat.



HOROLOGIUM QUOD CONTRA UNUMQUEMQUE MENSEM HABET AD UMBRAM HUMANI CORPORIS PEDE SINGULARUM HORARUM DIEI.


 [Figure: [Horologium] 22Kb]



CONCORDIA XII MENSIUM.



Ianuarius et postea December.

Hora prima et undecima, pedes uiginti nouem; hora secunda et decima, pedes nouemdecim.

Hora tertia et nona, pedes septemdecim; hora quarta et octaua, pedes quindecim.

Hora quinta et septima, pedes tredecim; hora sexta, pedes undecim.



Februarius et Nouember.

Hora prima et undecima, pedes uiginti septem; hora secunda et decima, pedes septemdecim.

Hora secunda et nona, pedes quindecim; hora quarta et octaua, pedes tredecim.

Hora quinta et septima, pedes undecim; hora sexta pedes nouem.



Martius et October.

Hora prima et undecima, pedes uiginti quinque, hora secunda et decima, pedes quindecim.

 Hora tertia et nona, pedes tredecim; hora quarta et octaua, pedes undecim.

Hora quinta et septima, pedes nouem; hora sexta, pedes septem.



Aprilis et September.

Hora prima et undecima, pedes uiginti tres; hora secunda et decima, pedes tredecim.

Hora tertia et nona, pedes undecim; hora quarta et octaua, pedes nouem.

Hora quinta et septima, pedes septem; hora sexta, pedes quinque.



Maius et Augustus.

Hora prima et undecima, pedes uiginti et unum - hora secunda et decima, pedes undecim.

Hora tertia et nona, pedes nouem; hora quarta et octaua, pedes septem.

Hora quinta et septima, pedes quinque; hora sexta, pedes tres.



Iunius et Iulius


Hora prima et undecima, pedes nouemdecim; hora secunda et decima, pedes nouem.

 Hora tertia et nona, pedes septem, hora quarta et octaua, pedes quinque.

Hora quinta et septima, pedes tres; hora sexta, pedem unum.



DE SIGNIS ET HORIS XII MENSIUM.
 [Figure: [Figura] 15Kb]


De tribus diebus periculosis.


Sunt tres dies in anno qui per omnia obseruandi sunt. uIII Idus April. ille dies lunis, intrante August. ille dies lunis, exeunte Decemb. ille dies lunis obseruandus est, in quibus omnes uene in homine et in pecude plene sunt. Qui in his hominem aut pecus percusserit, aut statim, aut tertio die morietur, aut septimo die periclitabitur. Et si potionem acceperit, intra quindecim dies morietur. Et si masculus aut femina in his diebus nascuntur, mala morte morientur. Et si de auca in his diebus aliquis manducauerit, intra quindecim uel quadraginta dies morietur.



De Aegyptiacis diebus.


Si tenebre Aegyptus Graio sermone uocantur,
Inde dies mortis, tenebrosos iure uocamus.
Bis deni, binique dies scribuntur in anno,
In quibus una solet mortalibus hora timeri:
 Mensis quisque duos captiuos possidet horum,
Nec simul hos iunctos, homines ne peste trucident.
Iani prima dies, et septima fine timetur.
Ast Februi quarta est, precedit tertia finem.
Martis prima necat, cuius sic cuspide quarta est.
Aprilis decima est, undeno et fine timetur.
Tertius est Maio, lupus est, et septimus anguis.
Iunius in decimo, quindenum fine salutat.
Tredecimus Iulii decimo innuit ante Kalendas.
Augusti nepa prima fugat de fine secundam.
Tertiam Septembris uulpis ferit e pede denam.
Tertius Octobris, gladius decem in ordine nectit.
Quinta Nouembris acus uix tertia mansit in urna.
Dat duodena cohors septem decemque Decembris.
His caueas, ne quid proprio de sanguine demas,
Nullum opus incipias, nisi forte ad gaudia tendat,
Et caput et finem mensis in corde teneto,
Ne medio ima ruas, sed clara per ethera uiuas.





BEDAE PRESBYTERI LIBELLUS DE ASTROLABIO.

 In compositione Astrolabii tres primum circuli scribuntur. Primus et maior Capricorni, secundus Libre et Carnarii, tertius Cancri. Quorum medium primitus inuenerunt sapientes, et per quatuor partes diuidebant, ducentes lineas quas nominabant alcotum, de a usque c, de b usque d singulis partibus XC donantes, et totum circulum in CCCLX diuidebant, Postea de c b, id est, XC partibus, XXIu abstrahebant, quod est c e, et de ipso termino, id est, e, equanimiter lineam ducebant usque d, que transiens truncat alcotum ex parte c, ubi est i. Quo facto, ponebant circinum in h i, et sic circumducentes, circulum inferiorem, id est, i k l m exarabant. Deinde ex parte  c d, similiter XXIu abstrahebant, quod est c f, et de ipso termino i f ducebant lineam equalem usque d c, extendentes alcotum de c usque g, et ibi alcotum et lineam coniungebant. Post circinum ponentes in h q, circinum g n o p posteriorem construebant. Circulum casarum, id est, o d i b construebant, diuidentes alcotum l o per medium, ubi est k, et ponentes circuitum medietatis puncto, et in o et in l circumducebant. His constructis, aggrediebantur primum construere almucantarat. Accipiebant circulum a b c d, qui diuisus est in CCCLX gradus, et ex parte b a abstrahebant latitudinem ipsius climatis cuius astrolabium querebant construere, ut de clima 6, in qua est supina  Roma, Germania, abstrahebant XLII, cuius terminus est g, et de g ducebant lineam per h usque i, d c hinc ducebant lineam de c per l. Et almerez h d, et ipsam lineam c i extendebant foris circulos simul, quousque ambe se rectissime iungebant, ubi stat k. Fecerunt etiam aliam rectam de c usque g, que transiens diuidat ipsum almerez ubi est l. Postea lineam l k, que est almerez, diuiserunt per medium, et est medietas d, et ponebant aldebit, id est, circinum in d l, et sic circumducebant. Et ecce primum almucantarat de n per c l a usque m ceteros almucantarat per singulas diuisiones CCCLX partium construe, circumducens regulam, incipiens ab altitudine ipsius terre, quasi de c d e f, iacente regula immobili in puncto z, quousque peruenias ad punctum deforis astrolabus, ubi se coniungunt linee, ut puta, pone regulam in c in circulo deforis aut intus, et extende usque z, et ubi tangit regula lineam mediam, ibi fac signum. Postea pone regulam in d, ut non se moueat in z; et iterum fac signum in mediana linea. Et deinceps, et per ipsa signa linee careant aldebit, et construe almucantarat. Si queris totum astrolabium construere,  intermitte de CCCLX partibus, si uis, quartariam, quatuor gradus; si quinariam, quinque. Similiter facias ex altera parte astrolabii. Si queris et in intimo almucantarat, si est orum Astrolabium, unus in medio circulo remanet uinctus. Si quartaria, quatuor; si quinque, quinque puncti.



Ad circulos in Astrolabio inueniendos.

Figura inueniendorum circulorum, medius qui equinoctialis dicitur, ex arbitrio artificis componatur. Hunc eumdem duabus lineis ex transuerso ductis per centrum, in quatuor partes equaliter diuide; et has partes quaternis signata litteris a b c d, et lineam que de a et c transit ultra circulum, longe utrobique porrige. His ita dispositis, unam quartam id est, a d, in XC partes diuide; quo facto, in uicesima quarta parte uersus a, i litteram pone, immotoque uno pede circini uertit in aliam partem a, et ubi circulum tangat, e litteram infige. Postea duc lineam de d in l, et uide diligenter ubi diametrum idem que de a uadit ad c tangat, ibique signum pone, positoque pede uno circini in centro quod est f, alio ubi linea lineam tangit, circumuolue, et habebis circulum minorem. Rursus duc lineam de d per e, donec diametrum tangat, et ibi punctum imprime, et ut prius pone unum circini pedem in centro supra dicto, alium ubi  linea lineam tangit, circumuoluens habebis circulum maiorem.



De dispositione climatum.

Nostrum uolens disponere clima c b, in XC diuide, et in quadragesimo nono gradu pone litteram e, et ex alia parte quod est a b, tantumdem spatii tolle, ibique h mitte; deinde quod est inter h et e in XuIII partire. In hoc diuiso, diligenter obserua, ut unum caput regule a semper subiaceat; aliud de notula in notulam, quas medio circulo inscripsimus, moue; et ubicunque meridianam tangat lineam, punctum pone, usque dum ultima linea de a incipiens, per medium h transiens, supradictam meridianam lineam longe extra maximum circuium tangat. Que dum sub oculis habeas, spatiumque quod in extremos est punctos per medium diuide, fixoque uno pede circini in medio alium infra circulos dum circumuoluis, primum almucantarat te inuenisse letaberis. Aliud inuenire dum queris, idem fac de punctis qui altrinsecus positi sunt sub extremis. Quod si caute de punctis  omnibus feceris, omnia tibi almucantarat succedere uidebis. Post hec spatium maximi et minimi circuli, quod primo almucantarat superiacet, in XII ordines diuide, extensoque circino ad primi almucantarat mensuram, eius unum pedem alicubi pone et eumdem de loco ad locum tandiu moue, usquedum alter pes primos punctos de XII maximi minimique circuli tangat. Quod dum fit de puncto ad punctum circinum uoluens, primam horam inuenies. Eadem circini  mensura seruata, de puncto ad punctum lineam trahens, duodenas horas reperies.
[Figure: [Figura] 15Kb]


De reticuli mensura.


Restat de reticuli mensura dicere, quod scriptis exsequi nimis est difficile, ipsum zodiacum sic inuenies. Ad superiorem respiciens figuram, meridianam lineam de n in o, per medium diuide. Hacque medietate unum circini pedem pone; alium, dum circumducis, signiferi lineam habebis: hunc eumdem  signiferum in XII partes diuide, non per seipsum, sed per exteriorem umbonem, quarum partium quandoque  secundum quinque partita interualla, que erce tabule sculpta uides, partire.





BEDAE PRESBYTERI DE NATIuITATE INFANTIUM LIBELLUS.

 Qui in septem nascitur mensibus, si sit masculus, triginta diebus formatur, in quadraginta mouetur. Femina, in triginta quinque formatur, in septuaginta mouetur, ducentis decem diebus completur.

Decem mensium masculus, quadraginta quinque formatur diebus, et nonaginta mouetur. Femina, in quinquaginta formatur, in centum mouetur, in trecentis nascitur.

Nouem mensium masculus in quadraginta formatur, in octoginta mouetur. Femina, in quadraginta quinque formam suscipit, in nonaginta motum, ducentis  septuaginta diebus nascitura. Masculus ideo citius completur, quia sperma unde nascitur, fortius atque calidius est.



De ossibus.

Omnia corporis ossa sunt quadraginta unum et ducenta: septem capitis, quatuor paria, quatuordecim maxillaria, dentium sedecim, unum pali, duo menti, dentium suorum sedecim, spondiles uiginti quatuor, coxarum tres, ani tres, coste uiginti tres, teneritudines octo, spatule due, capitum spatularum duo, fercularum duo, armorum duo, cubitorum superiorum duo, inferiorum duo, rasche manuum sedecim, pectinis in manibus octo, digitorum triginta, ancharum duo, calcaneorum duo, nauicularum duo, rasche pedum decem, pectinis in pedibus octo, digitorum triginta.



De neruis et dentibus.

Omnes nerui pares atque impares sunt triginta.  Dentes sunt quasi quedam plantaria, ossibus et mento insita, qui sunt triginta duo, sedecim enim in maxillaribus sunt positi, quorum quatuor in parte anteriori, pares uocantur et quadrupli, lati et acuti, incisores dicti a medicis, sunt enim necessarii ad incisionem cuiuslibet cibi. Duo uocantur canini collaterales quadruplis, in summitate acuti, in radice uero lati, duris cibis commolendis apti. Sunt et decem alii utrinque quini collaterales quadruplis, lati atque grossi: hi molares sunt uocati, ad molendum enim et frangendum cibum fuerunt necessarii. Iste idem dentium numerus in mento est intelligendus:  hi omnes sunt furcati, sed in eis sunt quidam diuersi, alii enim quatuor, alii tres, alii duos, alii enim habent furculam, quadrupli atque pares idem molares tres, ulteriores quatuor, primi molares infra positi, duas habent, ultimi tres.

Tres dies et noctes sunt in quibus si uir natus fuerit, corpus eius sine dubio integrum manet usque in diem iudicii: hoc est in uI Kalend. Februarii, et III Kalend. et Idus Febr., et suum mysterium mirabile est ualde.

Die Dominica hora diurna, siue nocturna, qui natus fuerit, magnus erit et splendidus. Feria secunda, fortis erit. Feria tertia, cupidus erit, et de ferro moritur. Feria quarta, tractator regni erit. Feria quinta, affabilis erit et honorificus. Feria sexta, riualis erit et multum luxuriosus. Sabbato, raro utilis erit.





DE MINUTIONE SANGUINIS, SIuE DE PHLEBOTOMIA.

 Omni tempore, die ac nocte, si necessitas urget, in acutis passionibus, oportet phlebotomiam adhibere, precipuo tempore ab octauo Kal. April. usque in septimum Kal. Iunii, utilitas est sanguinem detrahendi, quia tunc sanguis augmentum habet. Sed postea obseruande sunt qualitates temporum et cursus lune, hoc est, luna quinta, decima, decima quinta, uigesima, uigesima quinta, trigesima. In his diebus non oportet phlebotomiam imponere, quia in istis diebus multi medici affirmant quod infinitus numerus hominum per hanc negligentiam, non obseruantes qualitates temporum et cursum lune, mortui sunt. Nam per omnia obseruandum est a quindecimo Kal. August usque in Nonas Septemb., qui caniculares dies appellantur, phlebotomiam imponere, nec catharticum accipere, quia omnes humores tunc misti sunt, nisi  si ictus euenerit ex acutis passionibus, aliud fieri non potest nisi feriatur, et uastitas uel iniquitas sanguinis euaporetur.

 Cathartico autem uno tempore, uel ab octauo Kal. Octobr. usque in octauum Kal. Decembris utile est, quia quod per hiemem et per estatem corpus in choleram et phlegma contraxit, iam dicto tempore purgari euenit. Si enim diligenter purgatum fuerit, securus a cholera esse potest. Sola obseruatio ciborum et potus sit, ut quod oportet utatur, et a quibus ledi potest abstineatur. Quid est phlebotomia, nisi recta incisio uene? Quibus locis phlebotomamus, uel pro quibus passionibus, aut qualem uenam incidere debemus? Arterias uenas in occipitio, propter querelam  capitis et manie passionem, usque ad os, mensura quatuor digitorum de aure. De ambis temporibus incidimus, propter effusionem oculorum. De subtus lingua, duas propter rheuma gingiuarum, uel uitia oris, et dentium dolorem. De fronte tres, propter dolorem capitis, et alienationem in phrenesim. De naribus duas, propter grauitatem capitis et oculorum. De collo duas, propter humorem in capite. De brachio tres, qui per totum corpus reddunt sanguinem, capitanea linea, matricia, capsale. De manu duas, unam super pollicem propter inflationem pulmonis, et aliam de minimo digito propter inflationem splenis. De subtus talo infra propter podagricos, phreneticos, sciaticos, uel lumborum, et mulieribus quibus menstrua non ueniunt et non concipiunt. De foris duas propter renum dolorem. Desuper pollice pedis duas propter indignationem testiculorum.

Plures sunt dies Aegyptiaci, in quibus nullo modo  nec per ullam necessitatem licet homini uel pecori sanguinem minuere, nec potionem impendere, sed ex his tribus maxime obseruandi, octauo Idus April. illo die lunis, intrante Augusto; illo die lunis, exeunte Decembri; illo die lunis, cum multa diligentia obseruandum est, quia omnes uene tunc plene sunt.

Qui in istis diebus hominem aut pecus inciderit, aut statim aut in ipso die uel in tertio morietur, aut ad septimum diem non perueniet; et si potionem quis acceperit, quindecimo die morietur; et si masculus, siue mulier, in his diebus nati fuerint, mala  morte morientur; et si quis de auca in ipsis diebus manducauerit, quindecimo die morietur.

Mense Ianuario, intrante die primo, et exeunte die septimo, luna eiusdem mensis, prima, quarta, quinta, octaua, quindecima, a phlebotomo et purgatione, uel a qualibet incisione abstinendum est;

Mense Februario, intrante die octauo, et exeunte die septimo, luna eiusdem mensis decima septima, decima nona, uigesima quinta;

Mense Martio, intrante die tertio, exeunte die septimo, luna eiusdem mensis, decima quinta, decima sexta, decima septima, decima octaua;

Mense Aprili, intrante die decimo, exeunte die undecimo, luna eiusdem mensis nona, septima, uigesima;

Mense Maio, intrante die quarto, exeunte die septimo, luna eiusdem mensis, quinta, duodecima, decima sexta;

Mense Iunio, intrante die octauo, exeunte die  quinto, luna eiusdem mensis, quinta, sexta, septima;

Mense Iulio, intrante die decimo septimo, exeunte decimo, luna eiusdem mensis, decima sexta, decima septima, decima octaua, uigesima septima;

Mense Augusto, intrante die quinto, exeunte die decimo quinto, luna eiusdem mensis decima nona, uigesima, uigesima prima.

Mense Septembri, intrante die nono, exeunte die nono, luna eiusdem mensis, quinta, decima quinta, uigesima quinta;

Mense Octobri, intrante die nono, exeunte die decimo, luna eiusdem mensis sexta, septima;

Mense Nouembri, intrante die quinto, exeunte die sexto, luna eiusdem mensis, decima quarta, uigesima quinta;

Mense Decembri, intrante die decimo quinto, exeunte die octauo. Luna eiusdem mensis, prima, decima quinta, decima septima.

Preterea in mense, luna prima, quinta, nona, et  decima quinta, et tres dies inchoationis, et tres antequam exeat predicta abstinentia, obseruande sunt.

Luna prima, tota die est bona.

 Luna secunda, non est bona.

Luna tertia, bona.

Luna quarta, in matutino bona est.

Luna quinta, non est bona.

Luna sexta, non est bona.

Luna septima, tota die est bona.

Luna octaua, de nona usque sero est bona.

Luna nona, non est bona.

Luna decima, bona est.

Luna undecima, non est bona.

Luna duodecima, bona est.

Luna decima tertia, bona est usque ad nonam.

Luna decima quarta, bona est.

Luna decima quinta, non est bona.

Luna decima sexta, inutilis est.

Luna decima septima, tota die est bona.

Luna decima octaua, non est bona.

Luna decima nona, melior est.

Luna uigesima, tota die est bona.

Luna uigesima prima, in matutino bona est.

 Luna uigesima secunda, ab hora sexta bona est.

Luna uigesima tertia, ab hora octaua bona est.

Luna uigesima quarta, bona est.

Luna uigesima quinta, non est bona.

Luna uigesima sexta, non est bona.

Luna uigesima septima, tota die bona est.

Luna uigesima octaua, non est bona.

Luna uigesima nona, non est bona.

Luna trigesima, non est bona.

Quinta, decima quinta, uigesima, uigesima quinta, trigesima, in his phlebotomari prohibet. A decimo quinto Kalen. Augusti, usque in Nonas Septemb. dies caniculares titulantur, in quibus nec phlebotomum imponent, nec potionem dabunt. Potio uero ab octauo Kal. Octob. usque ad octauum Kal. Decembr. utilis est.

Omni tempore, si necessitas urget, phlebotomum est adhibendum. uerum ab octauo Kal. April. usque ad octauum Kal. Iun. utilissimum est sanguinem detrahendi  tempus, quia tunc crescit sanguis in homine. Postea obseruatio temporum et cursus lune habenda.





DE SEPTEM MUNDI MIRACULIS.

 I. De septem miraculis mundi manu hominum factis. Quod primum est Capitolium Rome, saluatio ciuium, maior quam ciuitas, ibique fuerunt gentium a Romanis captarum statue uel deorum imagines, et in statuarum pectoribus nomina gentium scripta que a Romanis capte fuerant, et tintinnabula in collibus eorum appensa. Sacerdotes aut peruigiles diebus et noctibus per uices ad harum custodiam curam habentes intendebant: si quelibet earum moueretur,  sonum mox faciente tintinnabulo, ut scirent que gens Romanis rebellaret. Hoc autem cognito, Romanis principibus uerbo uel scripto nuntiabant, ut scirent ad quam gentem reprimendam exercitum mox destinare deberent.

II. Pharus Alexandrina super quatuor cancros uitreos per passus uiginti sub mari fundata est. Hoc namque mirum quomodo tam magni cancri fieri possent, uel quomodo deportari et non frangi ualerent, qualiter fundamenta cementitia desuper herere potuerint, uel quomodo sub aqua cementum stare ualeat, et quare cancri non franguntur, et quare non lubricant desuper iacta fundamenta.

III. In Rhodo insula Colossi imago erea centum triginta sex pedum fusilis facta; hoc mirum qualiter tam immensa moles fundi potuisset, uel erigi et stare.

Iu. Quartum miraculum simulacrum Bellerophontis ferreum cum equo suo in summa ciuitate suspensum, in ere sistere, nec catenis penditur, nec desuper  ullo stipite sustentatur, sed magni lapides magnetum in archiuolis habentur, et hinc et inde in assumptionibus trahitur, et in mensura equiparata consistit; est autem estimatio ponderis circa quinque millia librarum ferri.

u. Quintum miraculum theatrum in Heraclea, de uno marmore ita sculptum est, ut omnes cellule et mansiones, muri et antra bestiarum, ex uno solidoque lapide factum est, super septem cancros de ipso  lapide sculptos appendens sustinetur; et nemo in gyro ipso tam secrete, aut solus aut cum aliquo, loqui potest, quod ipsum non audiant qui in gyro edificii sistunt.

uI. Sextum miraculum, balneum quod Apollonius Tianeus cum una candela consecrationis incendit, thermas perpetuo igne sine ulla administratione calentes fecit.

uII. Septimum miraculum, templum Diane, super quatuor columnas, prima fundamenta percussa sunt arcuum, deinde paulatim succrescens super quatuor arcus eminentiores lapides arcubus prioribus suppositi. Super quatuor, octo columne et octo arcus positi, inde tertio ordine equa ponderatione per quatuor partes succrescens, supereminentiores lapides positi. Super octo sexdecim fundati sunt; super sexdecim triginta duo; iste quartus est, in quinto ordine sexaginta quatuor columne finem faciunt tam mirabilis edificii.





DE DIuINATIONE MORTIS ET uITAE, PETOSYRIS AD NECEPSUM REGEM AEGYPTI EPISTOLA.
 [Figure: [Figura] 45Kb]

 De his que a me ad humane uite cautelam inuenta sunt, unumquodque me tibi mittere non piguit. Superest ut tu in his per inspiratam tibi diuinitus prudentiam, operando laborem impendas, certus quod decumbentium uel fugitiuorum, uel monomachorum, uel aliorum similium euentibus, non fallacem poteris capere prescientiam. Si argumentum regulare, quod huic scripture subieci diligenter inspexeris, consulturus igitur sic facito: Sume nomen uel decumbentis, uel in fugam lapsi, uel depugnaturi, uel alterius cuiuslibet de quo inquiris, et collige numerum eius, deinde lunam considera, quota fuerit ea die, qua uel eger decubuit, uel fugitiuus elapsus est, uel quota futura sit cum monomachus depugnaturus est, et cetera huiusmodi, numerumque regularem qui ei lune ascriptus est numero nominis adiunge. Tum summam que ex his  conficitur, per uiginti nouem diuide, et numerum qui superfuerit collige, inspectaque figura, quo in loco idem numerus sit positus inquire. Si eum inueneris in , et de egro agitur, cito conualescet: si de fugitiuo, cito reuertitur; si de gladiatore, uincet. Si autem in , omnia hec difficilius euenient; si autem in , licet prosperum, difficilem tamen exitum habitura; quod si in eo loco fuerit in quo inscriptus est, eger post longam infirmitatem morietur; fugitiuus diu quesitus non inuenietur: gladiator tamen difficile superabitur. Eadem in celeriora fient, et in celerrima. Ponatur, exempli gratia, pugna Hectoris et Achillis. Luna erit decima septima, que habet numerum regularem DCCCXCIII. Achillei nomen habet MCCLXXuI, qui simul iuncti, faciunt MM. CLXIX. Hos partire per XXIX, et quod superfuerit, id est,  uiginti tria, quere in forma regulari, et inuenies illud in eo loco ubi scribitur . Si idem de Hectore feceris, inuenies residuum numerum in , que positio numerorum uictorem Achillem et Hectorem uictum significat absque ambiguitate. Est et alius modus. Si numerus lune fuerit in , et numerus hominis in , periclitabitur quidem homo, euadet tamen. E contrario, si hominis numerus in , lune uero fuerit in , sub specie prosperorum, aduersa contingent. At uero si uterque numerus, hominis uidelicet, ac lune, supra horizontem fuerit inuentus, procul dubio prospera pollicentur, sed si ambos infra horizontem esse constiterit, aduersa omnia prouenient.

Luna 3. M. CXIX.Luna 12. M.CCCCXLIII.
Dies lune cum numeris diuisio. 	Eiusdem numeri diuisio per xxix.
Luna 1. M. DLXXXIX. 	XXIII.
Luna 2. M. CXuI. 	XIu.

XuII.
Luna 4. M. CCCXu. 	X.
Luna 5. DCCCXuIII. 	uI.
Luna 6. DCXXIu. 	Xu.
Luna 7. CCCCIu. 	XXuII.
Luna 8. DCCCLXX. 	XXIX.
Luna 9. DCLXuI. 	XXuIII.
Luna 10. DCXXXIX. 	I.
Luna 11. DCXCIu. 	XXuII.

XXII.
Luna 13. M. DCCCLXXX. 	XXIu.
Luna 14. M. DCLXXXIu. 	II.
Luna 15. M. CX. 	uIII.
Luna 16. DXXXu. 	XIII.
Luna 17. DCCCXCIII. 	XXIII.
Luna 18. M. DCXCuII. 	Xu.
Luna 19. DCXIX. 	X.
Luna 20. M. DLXuI. 	XXIX.
Luna 21. MM. XXXIX. 	XXuIII.
Luna 22. M. DLXuI. 	XXIX.
Luna 23. M. CCCCLXuIII. 	u.
Luna 24. M. DCCLXI. 	XXI.
Luna 25. M. CCLXIu. 	XuII.
Luna 26. M. CIu. 	II.
Luna 27. DCCCLXXX. 	X.
Luna 28. DCCCXuI. 	XuII.
Luna 29. M. CXu. 	XIII.



Item diuisio per xxix.
In L semel sunt XXXIX.

et remanent XXI.
In C remanent XXuIII. 	In CC remanent XXuII.
In CCC remanent X. 	In CCCC remanent XXXIII.
In D remanent uII. 	In DC remanent XX.
In DCC remanent uII. 	In DCCC remanent XuII.
In DCCCC remanent I. 	In I remanent IX.
In II remanent XuIII. 	In III remanent XIII.
In Iu remanent XuI. 	In u remanent XII.
In uI remanent XXuI. 	In uII remanent XI.






uENERABILIS BEDAE SENTENTIAE, SIuE AXIOMATA PHILOSOPHICA EX ARISTOTELE ET ALIIS PRAESTANTIBUS COLLECTA, UNA CUM BREuIBUS QUIBUSDAM EXPLICATIONIBUS AC LIMITATIONIBUS.



SECTIO PRIMA. SENTENTIAE EX ARISTOTELE COLLECTAE.



A


A Deo dependet celum et tota natura . Illa auctoritas sic intelligitur, quod celum et tota natura dependent a Deo, et quoad fieri, seu produci, et quoad conseruari. Secundum Aristotelem tamen, qui falso opinatus est materiam primam esse  Deo ceternam, et ipsum mundum fuisse ab eterno, intelligitur duntaxat quoad conseruari, non autem quoad fieri. Materia enim prima secundum ipsum non est facta nec mundus, sed fuere ab eterno. Nisi forte dicendum uideatur, et secundum Aristotelem materiam et mundum a Deo fuisse producta, non quidem de nouo et ex nichilo , sed per simplicem quamdam emanationem seu naturalem quemdam processum, qualem nos uerissime credimus solum in personis diuinis.

Actus separat et distinguit . At quandoque aliqua distinguuntur, non solum per formas, uerum etiam per materias, dantur enim materie proprie, sicut et forme proprie. Respondetur sensum esse, quod materia bene separat et distinguit per actus inclusos, quia materia ex sui natura nullius est actiuitatis. uel melius et breuius,  actus separat et distinguit, scilicet, principaliter.

Arguendo ab esse ad posse bona fit consequentia. Intelligitur hoc axioma sic: Arguendo affirmatiue et sine distributione et sine dictione includendo negationem. Unde non sequitur: A est maximum corpus quod est, ergo A est maximum corpus quod potest esse. Consequentia non ualet, quia antecedens  potest esse uerum sine consequente.

Album fit ex nigro, musicus fit ex non musico . Ibi dicitur quod ex importat circumstantiam ordinis, sed quando dicitur: lignum debet componi ex suis medietatibus, ibi ly ex, importat circumstantiam temporis.

Album de per accidens est quantum . Ibi dicitur quod Philosophus uult quod ille terminus Album ponitur in predicamento quantitatis, de per accidens. Albedo enim per se ponitur in predicamento qualitatis, ratione albedinis uero ponitur ibidem id quod album est.

Agente eodem modo existente, et materia, erit idem effectus . Intelligitur sic, tam de agentibus principalibus quam instrumentalibus, ita quod sit omnino idem agens, et idem passum eodem modo dispositum, tunc non fiunt diuersi affectus, sed unus tantum.

Appetitus materie non est nisi motus ad formam  . Respondetur quod Commentator capit motum ualde large, siue improprie, uidelicet pro naturali inclinatione.

Aliqua res naturalis distinguitur ab artificiali . Dicitur ibi quod Philosophus loquitur ibi indefinite uel particulariter, et sic illa est uera; uel dicitur quod solum uoluit quod res naturales differant ab artificialibus ratione et non re, quia eadem est res.

Alchimiste dicunt quod ex ferro uet cupro potest fieri aurum per eorum artem. Ubi dicitur quod ex ferro uel cupro fit aurum uel argentum apparenter, non autem existenter. Et ratio est, quia per nullam artem forma substantialis potest poni in esse specifico alterius forme.

Ars simpliciter facit materiam . Dicitur quod intelligitur de materia secunda, non autem de materia prima, quia materia prima non est facta, quia est ingenerabilis et incorruptibilis, ut patet ibidem.

 Accidentis non est accidens . Intelligitur sic, accidentis non est accidens tanquam subiecti originalis; et sic stat bene, quod albedo est in superficie, que etiam est unum accidens, et linea habet rotunditatem et corruptibilitatem, sed hoc non tanquam subiectum originale, quia originaliter est in substantia.

Accidens definitur per subiectum suum . Et sic album est subiectum, habens sufficientem albedinem per sui denominationem. Et intelligitur sic definitione descriptiua, non autem essentiali, quia oportet quod talis detur per uerum genus, et per differentiam essentialem; et talis indicat quid est esse rei, ut patet, I Topicorum.

Anima, quantum ad partem intellectiuam, nullius corporis est actus . Scilicet subiectiue dependens a corpore. Sic enim tantum dependet secundum partem sensitiuam et uegetatiuam.

Actui repugnat accidere actum . Respondetur quod actus substantialis non potest recipere alium actum substantialem, sed bene accidentalem.

Arca non est lignum . Respondetur quod Philosophus ponit modum loquendi uulgarium. uel potest dici quod ipse uult quod totum compositum non uerificatur de sua materia. Et ideo uult quod arca non est lignum tanquam ista materia, quia alias totum esset sua pars, et e conuerso. uel potest dici quod Philosophus uult quod materia non dicitur de toto composito in abstracto, sed bene in concreto, ut: arca est lignea.

Actus sunt suppositorum . Respondetur quod Philosophus uult quod actus sunt suppositorum denominatiue, cum hoc tamen bene stat, quod non sunt suppositorum effectiue.

A primis substantiis nulla erit predicatio . Respondetur quod intelligitur: a primis substantiis nulla erit predicatio,  que est superioris de inferiori, quia prime substantie non habent inferius saltem essentialiter in predicatione uera, directa et affirmatiua.

Animal est animantius planta . Quod intelligitur sic: Animal est perfectius animatum quam planta. uel dicitur quod animal plures habet potentias anime quam planta, quia animal habet potentiam uegetatiuam et sensitiuam, planta autem caret sensitiua.

Anima uegetatiua est animarum prima . Ibi dicitur quod Philosophus loquitur de communitatis prioritate, non de prioritate perfectionis, et uult quod in pluribus reperitur anima uegetatiua, quam sensitiua uel intellectiua.

Actus actiuorum sunt in patiente predisposito . Intelligitur sic: si aliquid actiuum uel agens debet actum aliquem agere, uel producere aliquem effectum in ipso patiente, tunc oportet ipsum patiens esse bene dispositum ad illum actum suscipiendum:  sicut enim ex nichilo nichil fit, sic nec ex quolibet quodlibet.

Ab insufficiente nichil fit  Intelligitur: ab insufficiente nichil fit de solo, sed cum addito superiorum et insufficienti bene aliquid fit.

Anima est abstracta a corpore . Intelligit Commentator Auerres, sed falso, animam intellectiuam non esse formam hominis informantem, sed tantum assistentem, nec dantem esse, sed tantum operationem, hoc est, intellectionem. Iuxta ueritatem autem sic debet intelligi, quod tametsi anima intellectiua essentialiter sit actus informatiuus corporis, tamen neque in fieri neque in esse dependet a corpore  neque in operatione sua propria, hoc est, intellectione communicat cum corpore tanquam subiecto aut instrumento.

Accidentia magnam partem conferunt ad cognoscendum quod quid est . Illa auctoritas secundum  Themistium de accidentibus per se et propriis intelligitur, quia dicit: Non enim dicit idem Aristoteles, cognosco ignem per fumum, sed per calorem. Etiam intelligitur de accidentibus communibus secundum se sumptis, et ad inuicem combinatis, ut: cognosco Socratem, per illa accidentia simul sumpta et combinata, scilicet, habens rufos crines, et est albus, habens nigrum capitium, blancam tunicam.

Accidentium non est scientia demonstratiua . uerum est hoc in accidentibus que non sunt per se et propria.

A proportione minoris inequalitatis non fit actio. Notandum quod duplex est proportio: una est proportio quantificatiua, mediante qua unum extensiuum quantum alteri proportionatur; alia est proportio actionis, et de illa intelligitur auctoritas. Unde corpus ad non corpus bene est proportio secunda, secundum aliquam uirtutem, sicut inter corpus et animam. Breuius et melius: a proportione minoris  inequalitatis non fit actio, scilicet, non fit actio uincens, fit tamen reactio.

Ars et scientia distinguuntur . Debet intelligi capiendo scientiam stricte solum pro habitu speculatiuo, et etiam capiendo artem stricte solum pro habitu practico. Sed capiendo eque communiter tam pro habitu practico quam speculatiuo, tunc non distinguuntur.

A maiori debet fieri denominatio . Intelligitur de qualitatibus positiuis, et maxime intensiuis; non autem oportet de priuatiuis fieri denominationem, sicut tenebre denominant tenebrosum. Et ualet tantum, sicut a maiori, id est, a digniori debet fieri denominatio.

Actus et potentia sunt maxime contraria siue opposita . Intelligitur sic hoc axiom. quod sint maxime opposita siue contraria, id est, communissime opposita, quia dicit, quod circumeunt omnia predicamenta, et si non uult quod sint  contraria proprie dicta.

Ad corruptionem subiecti sequitur corruptio scientie . Respondetur quod hoc intelligitur de subiecto inhesionis, et non attributionis. Nam dato etiam quod corrumpatur rosa in hyeme, tamen attributa ipsius adhuc scientifice de ipsa cognoscuntur.

Animal est prius homine . Intelligitur in suppositione materiali, ut: Ly animal est prius homine; id est, ille terminus animal est communior quam homo.

Accidentis non est esse, sed inesse . Intelligitur propriissime, capiendo esse, et non communiter. Nam sic quoque extendit se ad inesse.

Accidens non migrat de subiecto in subiectum . Intelligitur de subiecto inhesionis, et non attributionis, seu denominationis. uel dicitur quod uerum est secundum numerum, non autem secundum speciem.

 Absurdum est simul querere scientiam et modum sciendi . Illa auctoritas dupliciter intelligitur: uno modo, ut in uerbis stat simpliciter, et sic est uera sine glossa. Alio modo, si per scientiam intelligitur metaphysica, et per modum sciendi logica, tunc sensus est: Absurdum est simul acquirere metaphysicam et logicam, quia metaphysica presupponit logicam; ergo logica debet presciri.

Ad agens uniforme sequitur actus et effectus uniformis . Intelligitur dummodo agens totale concurrit uniformiter, tunc talis effectus, saltem principaliter intentus, manet uniformis.

Ab eodem non possunt produci diuersa specifice distincta . Intelligitur: ab eodem ente naturali non possunt procedere diuersa et specifice distincta. Secus est de agente artificiali.

Aurum est incorruptibile . Intelligitur sic: Aurum est incorruptibile, id est, ualde duratiuum inter omnia alia metalla, quia durat ultra ordinationem humanam.

 A uoluntate antiqua non procedit actio noua . Intelligitur sic a uoluntate antiqua, id est, a Deo non procedit actio noua, id est, nouum uolitum, quia Deus non incipit aliquid de nouo uelle, quia quidquid Deus uoluit, ab eterno uoluit. Unde etiamsi mundus factus est in tempore, non tamen mutata fuit uoluntas Dei. Ab eterno enim uoluit eum tunc fieri.

Ad productionem effectus sufficiunt duo, scilicet, uoluntas et potestas . Intelligitur non absolute, sed limitate, uerbi gratia: ego uolo et possum legere; ergo lego absolute non ualet, sed bene ualet: Ego nunc et pro nunc uolo et possum legere, ergo nunc lego.

A priuatione in habitum impossibilis est regressus . Intelligitur de illa priuatione que priuat actum et potentiam simul; non autem de illa que priuat solum actum, quia  ibi bene est possibilis regressus.

Actio et passio sunt actus diuersarum potentiarum . Ibi dicitur quod diuersarum potentiarum sunt diuersi actus. Potentie enim distinguuntur per actus. Sed quia actio et passio sunt diuersarum potentiarum, igitur sunt distincta; quod est contra Philosophum , qui dicit quod omnis actio est passio: patet antecedens, quia actio est actus potentie actiue, passio uero dicitur actus potentie passiue. Respondetur quod auctoritas ista intelligitur particulariter, et non uniuersaliter, quia actio et passio sunt idem materialiter, sed differunt formaliter.

Ab abstracto ad concretum est bona consequentia . Ibi dicitur quod uerum est in predicationibus quidditatiuis et essentialibus, non autem in accidentalibus; igitur, etc.

A simili causa in specie non procedunt diuersi effectus . Respondetur  quod ly idem capitur multipliciter, scilicet pro eodem in numero, in specie, in genere: modo a simili causa in specie bene procedunt diuersi effectus numero, sed non specie, uel genere.

Animal est substantia hominis et equi, secundum naturam communem . Et si sic, tunc natura communis esset ponenda. Ibi dicitur quod ly est capitur in actu signato, sic quod ille terminus animal significat substantiam hominis et equi, secundum naturam communem, id est, sub ratione generis, uel sub conceptu communi illi termino animal correspondente.

Aqua alii ignem . Ubi dicitur quod aqua non capitur pro humido simpliciter, sed capitur pro humido pingui et subtili, quia hoc nutrit ignem, sicut uidemus ad experientiam, ut butyrum, oleum subtile, uinum combustum. Et ultra debet intelligi de nutritione improprie dicta, quia nullum purum elementum nutrit.

 Accidentia dicuntur entia ad aliquid . Intelligitur quod accidentia non habent esse per se, nisi in comparatione ad aliquid et ad subiectum.

Accidentia assimilantur propagini . Intelligitur quod propago non est arbor, sed aliquid arboris a qua deriuatur arbor; ita accidentia non sunt entia, sed entis, id est substantie, a qua propagantur, et oriuntur .

Animal constituitur ex corpore et anima tanquam a regente et recto . Intelligitur quod in animali anima habet se ut regens, et corpus habet se ut rectum, quia est instrumentum anime.

Animalia mansueta digniora sunt aliis animalibus non mansuetis . Intelligitur in quantum animalia mansueta participant aliquo modo regimen. Sed si oppositum inuenitur, secus est.

Abstinentia cibi confert febricitanti sanitatem . Respondetur ideo, quia abstinentia est summa medicina. Et est communis regula medicorum et uulgarium.

 Actio et passio non continentur sub inuicem . Intelligitur quod unum non predicatur de alio, quia illa predicatio non est bona, actio est passio.

Ars imitatur naturam in quantum potest . Item illa auctoritas uera est, dummodo natura sit fundamentum illius artis.

Ars acquisitiua cibi est naturalis animalibus . Intelligitur quod natura est sollicita ad prouidendum de cibis animalibus cum primo generat. uel sic, quando aliquis aliquid acquirit quod natura requirit, tale acquirere est naturale.

Actiones principantes non sunt bone de se . Intelligitur quod non sunt bona, nisi principans differat ab aliis in bonitate naturali et acquisita, in tantum quantum uir differt a muliere, seruus a domino.

Actiones iustitie necessarie sunt in ciuitate, sed non eligibiles, secundum se . Ibi dicitur quod per actiones iustitie intelliguntur sententie et supplicia condemnatorum, et necessarie sunt in ciuitate;  et tamen secundum se non sunt eligibiles, sed ut eo melius ciuitas gubernetur et saluetur.

Actiones que sunt circa diuitias et honores, non sunt simpliciter eligibiles . Ratio est quia sunt quedam dispositiones ad bonum, et ad operationem bonorum, ut patet septimo Politicorum.

Animalia omnia alia ab homine sola naturali intentione habent suas actiones, ut colligitur ibidem, et quedam animalia parua habent suas actiones ex consuetudine, seu assuefactione, ut canes; sed homo inter animalia dirigit actiones suas secundum rationem, adeoque omnia alia animalia non tam agunt quam aguntur propter finem, solus homo etiam se ipse et sua in finem suum dirigit et ordinat.

Accusans debet esse melior accusato . Ratio quia officium accusantis est ostendere causas accusationis in aduersario seu accusato. Etiam ideo, quia accusans habet se ut agens, accusatus ut patiens. Modo omne agens prestantius est suo passo.

 Actus intellectus et appetitus sunt ad inuicem concordes . Respondetur: Hoc est uerum de uirtutibus moralibus.

Affirmatio et negatio sunt in mente . Intelligitur sic, quod in mente, id est, in intellectu practico sunt affirmatio et negatio, sed in appetitu est persecutio et fuga.

Agricole magis appetunt lucrum quam honores . Intelligitur quod delectabilius est eis laborare, et lucrari, quam principari et dominari.

Agriculture possessio est maxime naturalis et iusta . Et hoc ex triplici de causa. Prima est, quia ipsa non sit inhumaniter et bestialiter, uel cum peccato et uiolenter, scilicet cum offensione proximi. Alia causa, quia ab agricultura sumitur nutrimentum tanquam a materia, et tale nutrimentum est naturale. Alia potest esse ratio, quia agricultura confert sanitatem, et superfluos et malos humores expellit.

 Amatio generatur ex quadam consuetudine . Ratio est secundum Albertum, quia amatio importat impetuosam inclinationem amoris, in ipsum appetitum, que inclinatio causatur ex consuetudine.

Amicitia paternalis maior est quam filialis . Ratio est quia parentes magis cognoscunt quam filii, qui sunt ex eis procreati, propter imperfectionem et cognitionem filiorum quam habuerunt, quando nascebantur filii.

Amicitia coniugalis non solum est propter creationem filiorum, sed etiam propter uirtutem . Intelligitur quod amicitia coniugalis non est solum propter creationem filiorum, sed etiam propter uirtutem ueram, si ambo sunt uirtuosi, quia uera amicitia non est nisi inter uirtuosos iuxta Aristotelem.

Amicus est alter ego . Hoc est uerum, non quoad essentiam, sed quoad ea bona que sibi homo uult et amico suo. uel quod secundum effectum dilectionis representat quandoque alterum, quia homo  est condolens alteri in aduersis, gaudet in prosperis sicut sibi ipsi.

Amicus debet se tenere ad amicum, sicut genu ad tibiam . Hoc est uerum, prout ly sicut importat aliquam consuetudinem.

Amicorum omnia sunt communia . Hoc est uerum ex consensu et fauore, non autem ex iure. uel aliter: Amicorum omnia sunt communia, id est, necessaria solum in necessitate, capiendo ly omnia distributiue, quod tantum ualet, quod quodlibet commune utile est commune illi qui est in necessitate positus, sic quod unus non potest ei prohibere. uel intelligitur de utili uictuali, quoad eius sufficientiam, non autem intelligendo quoad alium usum.

Amore uenereo non est aliquem hominem possibile plures mulieres uehementer amare . Hoc est uerum de amore qui attenditur in coitu, sed de uero amore dilectionis non habet ueritatem.

Amor diuitiarum crescit in infinitum .  Hoc est uerum, quoad manifestationem actus, uel est uerum de amore inordinato, non autem ordinato.

Actus est melior et honorabilior potentia . Intelligendum est hoc axioma in bonis; nam in malis accidit actum esse deteriorem potentia.

Animal uigilans semper laborat . Intelligitur in aliqua operatione, non curando an talis operatio sit magna uel parua, bona uel mala.

Ambobus existentibus amicis, ueritate nimirum et homine, sanctum est prehonorare ueritatem . Intelligitur de amicitia uera et speciali; amicus enim Plato, amicus Socrates, sed magis amica ueritas.

Accidens et suum subiectum sunt idem numero . Intelligitur de accidente reali denominationis, et non inhesionis.

Album solum qualitatem significat . Illa est uera in significatione  formali, non autem in significatione materiali, quia ut sic significat substantiam, et connotat qualitatem.

Accidentis non est definitio . Sensus istius propositionis desumendus est ex alio axiomate, quod habetur in eodem uII Metaphys. Accidentia quidditatem quidem habent aliquam, non tamen quidditatem simpliciter. Unde et definitionem habent quodammodo, et quodammodo non habent. Nam si per definitionem, inquit Auerres, intelligatur illud quod dat quidditatem rei propriam sibi, et conuenit sine additamento, tunc definitio non erit, nisi substantiarum: sin aliter accipiatur definitio generaliter, uidelicet prout est manifestatio conueniens nature rei, siue res illa sit per se, et definiri plene possit sine additamento, siue non, tunc utique etiam accidentium est definitio non tantum descriptiua, sed etiam essentialis, ut si dicas: Albedo est color disgregatiuus uisus, etc.

 Auarus et iustus sunt circa bona, que sunt simpliciter bona . Respondetur eo loco uocem illam simpliciter non significare aliud quam quod bona ista externa sint bona secundum se: huic autem non obstat, quin eis abuti possimus, ita ut etiam mala sint nobis; sed non secundum se, uti dictum est, uerum per accidens, uidelicet ratione nostri abusus.

Actio nature semper agit eodem modo . Et sic uidetur quod sensus nunquam decipiatur circa proprium sensibile, eo quod sensatio est operatio nature. Ibi dicitur quod Philosophus ponit differentiam inter operationem naturalem et fortuitam. Nam dicitur quod actio naturalis semper fit eodem modo: et illud dictum est intelligendum, quod natura agendo circa eamdem speciem ceteris paribus semper producit eumdem effectum, sed actio fortuita nunc fit sic, nunc aliter: hinc bene fieri potest quod aliquando uisus erret, quando non ponuntur omnia requisita  ad recte uidendum.

Aliqua anima nullius corporis est actus . Intelligitur sic uno modo, quod anima nullius corporis est actus, qui est eductus de potentia materie: et hoc sic est uerum de anima intellectiua. uel nullius corporis est actus tanquam instrumenti proprium, quia intellectus non indiget instrumento proprio, uel organo corporali; uel sic: nullius corporis est actus secundum inherentiam.

Agens et patiens debent communicare in materia . Intelligitur de agente proprio, et patiente proprio. Sed intellectus proprie non patitur, sed improprie, quia passione perfectiua seu saluatiua, ut loquuntur, patitur, non autem alteratiua et corruptiua. Deinde hoc axioma intelligitur de his que re agendo patiuntur. Unde tametsi sol et reliqua astra uere agant in hec inferiora, quia tamen non patiuntur in re agendo, non est necessarium dicere ea communicare in materia cum his inferioribus.

 Ad principia non est ratio . Hoc debet intelligi de principiis mediatis, uel ad principia non est ratio approbatiua a priori, licet ibi bene sit ratio a posteriori.

Album non est substantia, sed quale . Dicitur quod uerum est, quod album non sit substantia, id est, terminus substantialis quoad significatum formale, sed quoad significatum materiale.

Ad idem non sequuntur duo opposita . Intelligitur quod ad idem contingens non sequuntur duo opposita, sed bene ad idem impossibile. Et debet addi ad auctoritatem copulatiue uel coniunctim, quia ad unam propositionem bene sequuntur duo opposita disiunctiue, ut bene sequitur: Homo currit, ergo homo currit, uel non currit.

A pluribus terminis simpliciter sumptis ad plures terminos, secundum magis et minus communiter est bona consequentia . Ex illa auctoritate elicitur illa: sicut simplex ad simplex, sic magis ad magis,  sic proximum ad proximum. Et intelligitur sic, quod debet argui a terminis simpliciter sumptis ad terminos minus sumptos, secundum magis et minus, sic quod antecedens et consequens sunt propositiones categorice: et sic bene sequitur: Iustus est uirtuosus, ergo magis iustus est magis uirtuosus, et maxime iustus est maxime uirtuosus. Et illo modo ualet septem conditionibus additis. Prima quod termini simpliciter sumpti sunt tot alia extrema consequentis: propter hoc non sequitur. Album est dolce, ergo magis album est magis dulce. Secunda conditio, quod utrumque extremum sit predicabile, secundum magis et minus, ergo non sequitur: Homo est animal, ergo magis homo est magis animal. Tertia conditio, quod in antecedente sit predicatio per se, ergo non sequitur: Bibere est bonum, ergo magis bibere est magis bonum. Quarta, quod ibi sit predicatio proprie passionis, de suo subiecto. Quinta, quod utrobique sit predicatio directa. Sexta, quod  sumatur constantia subiecti. Septima, quod precise sit eadem copula in antecedente et consequente, et predicatum antecedentis restringetur per subiectum consequentis, uel per aliquod sibi proportionabile.

Arguendo ab affirmatiua de predicato finito ad negatiuam, de predicato infinito ualet consequentia . Ut Socrates est albus, ergo non Socrates est non albus. Et intelligitur materialiter, formaliter non ualet, quia arguitur a non distributo ad distributum: sed si argumentum debet ualere secundum regulam, tunc semper a parte subiecti debet poni terminus singularis, uel terminus consequentis restrictus ad unum suppositum: ergo consequentia non ualet. Homo est albus, ergo homo non est non albus, quia oppositum consequentis non repugnat antecedenti, sed stat in ueritate cum antecedente.

Arguendo de negatiuo predicato finito ad affirmatiuam de predicato infinito, ualet consequantia . Ut Socrates non est niger, ergo Socrates est non niger. Illa regula tenet uerum, sed tribus conditionibus saluis. Prima, quod arguatur in propositionibus, deest, 3 adiacente; secunda quod non arguatur a non distributo ad distributum: ergo non sequitur: Omne animal non est asinus, et omne animal est, ergo omne animal est non asinus; tertia, quod semper in antecedente distribuatur predicatum: ergo non sequitur: Omne animal non est, ergo omne animal est non animal, quia predicatum non distribuitur in antecedente.

Arguendo ab affirmatiua de predicato infinito ad negatiuam de predicato finito, ualet consequentia . Ut: homo est non iustus, ergo homo non est iustus. Illa regula tenet ueritatem saluis tribus casibus. Primus, quando tam in affirmatiua quam in negatiua predicatum distribuatur pro qualibet differentia temporis, quia si hoc non fieret, stante illo casu, quod Socrates pro una medietate temporis alicuius hore non sit albus, et pro alia medietate  eiusdem temporis sit albus, tunc arguendo fit: Socrates est non albus, ergo Socrates non est albus: consequentia non ualet, quia antecedens conuenit Socrati, et tamen ei non conuenit consequens; sed si deberet ualere, oportet quod sic arguatur secundum Marsil.: Socrates est non albus pro qualibet parte temporis presentis, ergo Socrates non est albus. Secunda conditio, quod solum totale predicatum infinitetur, ergo non sequitur: Hoc est predicabile, non essentialiter, ergo non est predicabile essentialiter, quia stat quod idem sit predicabile essentialiter et accidentaliter respectu diuersorum. Similiter patet per hoc, quod omnes rationes auctoris consequentiarum non ualent in nominibus adiectiuis; et similiter in aliis, ut ibi habetur, quia semper deficit illa secunda conditio. Tertia conditio, quod arguatur in propositionibus categoricis de in esse, et non in modalibus; ergo non sequitur: Socrates non potest esse non albus, ergo Socrates  non potest esse albus. Si autem negatio postponitur modo in secunda propositione, tunc bene sequitur, ut sic: Socrates potest esse non albus, ergo Socrates potest esse non albus, et sic bene ualet.

Arguendo a diuisis ad coniuncta est bona consequentia . Ibi sciendum, quod per coniunctum siue per predicatum, coniunctum debet intelligi, aggregatum ex determinatione et determinabili, et predicatum diuisum est unum illorum. Illa regula habet ueritatem seruatis duabus conditionibus. Prima quod illa duo predicata diuisa, non sint accidentia alicuius ly. uel quando unum per accidens uidetur inesse alteri, tunc consequentia non ualet, quia non sequitur: Socrates est albus, et Socrates est monachus, ergo Socrates est albus monachus. Etiam non sequitur: Socrates est magnus, et Socrates est monachus, ergo Socrates est magnus monachus, supposito quod sit parue stature, et magnus in scientia, quia antecedens potest esse uerum  sine consequente. Secunda conditio, quod unum predicatum non includat aliud, ne committatur nugatio, quare non sequitur: Socrates est homo, et Socrates est animal, ergo Socrates est homo animal.

Arguendo a coniunctis ad diuisa est bona consequentia . Et habet ueritatem seruatis quatuor conditionibus. Prima, quod predicata accidentalia debent determinare idem in antecedente et consequente; et quando hoc non est, tunc regula non ualet. Secunda conditio, quod unum predicatum non sit dictio distrahens respectu alterius; ergo non sequitur: Socrates est albus ut carbo, ergo Socrates est albus. Tertia conditio, quando arguitur cum dictione ampliatiua, sic quod ampliatio non uarietur; et ergo non sequitur: Chimera est ens ampliatum imaginabile, ergo Chimera est ens, et Chimera est ampliabilis: consequens autem est una copulatiua, cuius una pars est falsa, ergo tota. Quarta, quando unum predicatum est equiuocum,  tunc non ualet, quia non sequitur: Hoc est canis latrabilis, ergo hoc est canis, et hoc est latrabilis, quia prima pars consequentis est propositio plures.

Anima est substantia in subiecto actu existens . Ibi dicitur, quod uult per subiectum Commentator, et per substantiam in actu intelligere subiectum organisatum, quia omne animal requirit subiectum organisatum. Subiectum autem organisatum est illud quod habet partes diuersimode complexionatas, ad diuersa officia exercendo deputatas.

Aliud est magnitudo et magnitudinis, et caro et carnis esse . Illa auctoritas debet sic intelligi, quod Philosophus uult ostendere modum intelligendi ipsius intellectus, et sic per magnitudinem et carnem intelligit uniuersale, uel ista sua ratione communis conceptus; sed per magnitudinis et carnis esse, intelligi debet singulare, scilicet, ista eadem sub conditionibus indiuiduantibus; uult ergo tantum quod aliud est intelligendum uniuersaliter,  et aliud est intelligendum singulariter. Et hoc est uerum, et ponuntur duplicia exempla metaphysicalia, ut magnitudinem et magnitudinis esse, et naturalia, ut aquam esse aquam, modo cognitione sensitiua possumus cognoscere aque esse similiter magnitudinis; sed per intellectum possumus solum cognoscere magnitudinem, que hic sumitur per uniuersale. Sed obiicies: Philosophus dicit quod non est quidem caro et carnis esse, idem in quibusdam, at in quibusdam est idem; modo nequaquam est idem intelligere uniuersaliter et singulariter. Respondetur quod Philosophus uult quod ipse intellectus non solum cognoscit uniuersaliter, sed etiam particulariter, sed sensus cognoscit singulariter solum. Et ergo sensitiua cognitio conuenit solum intellectui materie coniuncto, et sic quando dicit Arist. quod in quibusdam est idem caro et carnis esse, uult tantum quod sint eiusdem potentie ipsius intellectus.

 Accidentia non habent materiam . Respondetur quod uerum est de materia ex qua: quia illam non habent, sed bene in qua habent, scilicet, in qua sunt subiectiue.

Actus et potentia circumeunt omnia predicamenta . Intelligitur uno modo sic, quod in quolibet predicamento sunt termini uerificabiles de prima substantia, mediante illo uerbo est, uel potest. uel ponuntur predicabilia cum illis uerbis est, potest, et sic est uera: quia uerum est dicere in genere substantie: Homo est, uel potest esse animal, et sic de aliis predicamentis. Alio modo intelligitur sic, quod in quolibet genere predicamentali inuenitur aliquid quod habet rationem actus, et quod habet rationem potentie. Sic iterum est uera, quia in quolibet genere reperiuntur genera et differentie, et sic ibi sunt actus et potentie, eo quod habent rationem materie, ut patet per Porphyr., et etiam reperitur forma uel differentia, que  est actus qui distinguit et separat, ut patet per Philosophum . Alio modo sic: Actus et potentia in quolibet predicamento reperiuntur, id est, termini magis et minus commune, et sic magis commune habet se, ut potentia; minus commune, ut actus. uel dicitur quod tantum uult quod isti termini, actus et potentia, in communi non sunt in aliquo predicamento, sed bene modo restricto.

Anima componitur ex intellectu agente et possibili . Intelligitur sic recte: Sicut sensus ad intellectum concurrit quandoque actiue, quandoque passiue, sic intellectus concurrit quandoque actiue, et tunc dicitur intellectus agens; quandoque passiue, et sic dicitur intellectus patiens, scilicet, quando recipit illas passiones, siue species. Sed non debet intelligi secundum realem compositionem, sed dicitur actus agens, quando actu format intellectum.

Anima est corruptibilis . Intelligitur non secundum essentiam, sed secundum quamdam  operationem instrumentalem.

Anima predicatur equiuoce de animabus . Intelligitur analogice sic, quod anima per prius dicitur de anima intellectiua, et hoc prioritate dignitatis, et per posterius de aliis animabus, scilicet, sensitiua et nutritiua. Etiam potest intelligi de intelligentiis secundum analogiam perfectionis.

Accidentia solum sunt sensibilia . Intelligitur quod solum sunt sensibilia per se et directe, cum hoc tamen stat, quod substantie per accidens et indirecte sunt sensibiles.

Animal est animal propter sensum tactus . Intelligitur quod ly propter non importat causam efficientem, sed conuertibilitatem, ita quod omne quod est animal habet sensum tactus; et e conuerso, omne quod habet sensum tactus est animal.

Animal habens unum sensum est imperfectissimum  . Intelligitur quod anima sedet in corde principaliter et originaliter, et minus principaliter in aliis membris. Quod si obiicias: Sed aranea non est in qualibet parte tele, igitur anima non est in qualibet parte corporis. Respondetur quod Philosophus loquitur opinatiue de illis qui dixerunt animam tantum esse in corde, et dirigere suas operationes per omnia membra, sic quod ille operationes regerent tota membra. Sed illa opinio reprobatur per Philosophum ibidem, quia nullum agens instrumentale potest producere aliquam operationem, non coagente agente principali: unde non oportet hic omnimodam similitudinem querere inter animam et araneam.

Anima es in corpore sicut monarcha in ciuitate bene disposita .  Intelligitur quoque ad sensum improprium, quod ly debet importare non omnimodam similitudinem, sed equalem et sufficientem, sic quod anima est regens ipsum corpus, sicut monarcha in ciuitate.

Aliqua qualitas non est actiua . Intelligitur non quod aliqua qualitas, scilicet siccitas et humiditas, nullo modo sit actiua, sed sic, quod sit minus actiua quam alia, quia siccitas et humiditas sunt qualitates minus actiue quam caliditas et frigiditas.

Aliud est uidere per uisum, et aliud discernere . Ibi dicitur quod Philosophus non innuit duos sensus exteriores uisus, sed duos sensus uisus: unum exteriorem, alium interiorem, et per hoc quod dicit: Aliud est per uisum discernere, angit sensum interiorem, scil., sensum communem interiorem; sed per hoc quod dicit: aliud uidere, tangit sensum uisus exteriorem, et hoc uult Philosophus.

 Anima est species specierum . Intelligitur sic: Anima est species specierum, id est, forma formarum, quia dignissima forma in istis inferioribus est anima humana. uel sic: Anima est forma omnium specierum, id est, formarum intelligibilium, scilicet receptiue, quia est recipiens species intelligibilium omnium rerum.

Anima est locus . Ibi dicendum est quod locus dupliciter capitur. Uno modo proprie, et sic ultima superficies locati dicitur locus, sic est pars integralis alicuius. Alio modo locus capitur pro continente, et sic anima est locus specierum, quia continet in se species, id est, scientias et uirtutes.

Accidentis esse est inesse . Sensus est non quod accidens actu substantie a qua dependet inhereat, sed quod possit et debeat sua natura inherere, nisi aliunde impediatur.

Ad philosophum pertinet inuenire prima principia medice scientie . Ibi dicitur quod ubi philosophus desinit, ibi medicus incipit,  et ergo necessarium est medicum esse philosophum.

Alimentum est contrarium alito . Intelligitur sic, accipiendo contrarietatem improprie, scilicet, quod tantum ualet, quantum dissimile. Deinde intelligitur in principio, non in fine, quod enim principio dissimile est, in fine simile est, simile enim simili nutritur et augetur.

Apes et canes sunt prudentiora ceteris animalibus brutis . Intelligitur quod maiorem habent industriam quam alia animalia bruta, quia possunt sibi discernere conuenientiam, et fugere disconuenientiam. Et capiendo ly prudentiam proprie, prout et recta ratio rerum agibilium, ut est habitus intellectualis, tunc solum conuenit hominibus, et non apibus, uel canibus.

Anima sensitiua est in corpore extensa . Intelligitur quidem de anima rationali, continente  gradum sensitiuum non secundum suam ipsius substantiam, sed quoad organa, uel ad dispositiones requisitas ad actum sentiendi, sic quod requirit organa extensa. De anima uero sensitiua bruti intelligitur simpliciter etiam quoad ipsam eiusmodi anime substantiam. Anima enim sensitiua bruti ex potentia materie quante et extense producitur atque exoritur, et ideo etiam ipsa, quanta extensa est.

Aliqua animalia solum habent unum sensum, et aliqua tres . Ibi dicitur quod Philosophus est locutus de animalibus imperfectis.

Arguendo a positiuo ad comparatiuum, est bona consequentia . Intelligitur quod arguendo negatiue, et non affirmatiue, et capiendo comparatiuum proprie. Bene enim concludo: Socrates non est albus, ergo Socrates non est albior. Non tamen perinde: Socrates est albus, ergo est albior.

Aliqua est materia omnium liquefactibilium . Ibi respondetur quod materia non capitur proprie; sed uult quod omnia liquefactibilia conueniunt  in materia aliqua, quia in humiditate.

Anima tam prius uiuit uitam animalis, quam uitam hominis, ut dicit Philosophus . Intelligitur quod anima prius apparet exercere operationes animalis quam hominis, et ex hoc non sequitur quod anima sensitiua sit plus in homine quam intellectiua.

Ab uno agente non prouenit nisi unum . Intellige sic: Ab uno, ut sic, non potest nisi unum procedere, presertim immediate et sine ordine quodam. uel melius et clarius: A simpliciter uno, quoad essentiam, et quoad uirtutem, non potest nisi unum prouenire. Sed ab uno simpliciter, quantum ad essentiam, multiplici autem quoad potentiam et uirtutem, possunt immediate plura prouenire.

Ad interrogationem factam per quid, de prima substantia  conuenientius respondetur species quam genus . Intelligitur prout ly conuenientius non ualet in tantum, sicut magis notius, quia tunc fit e conuerso; sed uult, prout conuenientius ualet tantum, sicut magis determinate.

Actiuum et passiuum secundum potentiam dicuntur ad aliquid . Intelligitur quod dicibilia importantia actionem et passionem includunt terminos ratione quorum ordinantur, secundum dici in predicamento ad aliquid, non autem secundum esse et proprie.

A comparatiuo ad positiuum est bona consequentia . Intelligitur, dummodo non superueniat aliqua negatio, uel dictio, habens uim negationis, et quando tenetur proprie.

Arguendo ab interpretatione ad interpretatum, ualet consequentia, et e conuerso . Ibi dicitur quod dictum Philosophi intelligitur  negatiue, non autem affirmatiue. Etiam ualet illa consequentia, capiendo ab interpretato ad interpretatum affirmatiue, ut sequitur bene: Ille est officialis, ergo ponitur loco episcopi.

Anima non est alterabilis . Ibi dicitur quod anima non alteratur alteratione corruptiua, sed bene saluatiua, seu perfectiua, ab ignorantia in scientias.

Actus non parum distat a potentia . Ibi dicitur quod uerum est capiendo actum pro actu potentie, et sic omne illud dicitur in actu potentie, quod actualiter est, et uocatur actus obiectiualis, huic opponitur potentia obiectiua. Unde potentia obiectiua uocatur illud quod non est, sed potest esse, et sic actus et potentia sunt maxime opposita.

Appetitus est ratione carentie . Intellige non quod semper absit cuius est appetitus. Utique enim materia etiam appetit illam formam quam  habet. Sed quod soleat exoriri huiusmodi appetitus ex carentia. uel aliter, uerum est de appetitu desiderii, non autem complacentie. Nam illa que nondum habemus desiderare solemus, in illis que habemus complacere nobis.

Ad substantiam non fit motus . Et ratio est, quia substantie nichil est contrarium, sed omnis motus fit de contrario in contrarium.

Ab experientia singularium accipimus uniuersalem scientiam . Intelligitur quod ex ueritate singularium infertur ueritas uniuersalis.

Anima intelligit quando uult, sed non sentit quando uult . Et ratio est diuersitas obiectorum, quia obiectum intellectus est in ipsa anima, adeo ut et seipsam possit intelligere. At obiectum sensus non est in ipso sensu. Non enim sensus sentit seipsum.

Aque magne plus fluunt de nocte quam de die . Et hoc est ideo propter absentiam  humoris solaris.

Artifex est sapientior experto, et architector manuali artifice . Ad sapientem pertinet omnia in uniuersali scire, et difficilia, et habere scientiam, que sui ipsius tantum causa est, et non causa alterius.

Audire fabulas est impedimentum cognitioni ueritatis .

Antiqui philosophi acquisitis uite necessariis primo ceperunt philosophari .

Anima est causa corporis uiuentis in triplici genere cause, scilicet, formalis, efficientis et finalis .

Artifex secundum possessum intendit se assimilare nature .

Animalia augentur magis dormiendo quam uigilando .

Animalia respirant in humido .

 Apes habent regem, qui non exit, nisi cum omnibus apibus .

Anima infunditur corpori iussu Dei .

A mulieribus non regitur ciuitas .

Anima pretiosior est corpore in omni possessione .

Ars supplet defectum nature 

Amor, odium et proprium commodum sepe faciunt iudicem non uidere uerum .

Amicus gaudet de bonis et dolet de tristibus sui amici .

A luxurie feruore student se ueri studiosi abalienare .



B

Bonum est adulterari cum uxore tyranni tempore belli. Intelligitur sic: Utile, seu expediens est, tempore belli, adulterari cum uxore tyranni, ut ipsa  reuelet secreta; et sic bonum non debet dici bonitate moris, quia non est bonum morale, sed malum, sed importat utilitatem, ut dictum est. Caute igitur hec Aristotelis sententia legenda, ne quis ullo tempore licitum esse putet adulterari.

Bonum et malum sunt contrarie opposita . Intelligitur sic, prout bonum et malum sunt differentie artis, non sunt opposita contrarie, sed contradictorie, quia malum entis non est ens, sed bonum entis est ens; sed tunc ad Philosophum dicitur quod loquitur de bonitate moris, et non de bonitate entis.

Bonum utile non est melius bono honesto . Intelligitur de bono utili, in quantum non est bonum honestum, quia idem bene potest esse bonum utile et bonum honestum.

Bonum connumeratum bono facit ipsum melius . Intelligitur sic: Si bonum infinitum connumeratur bono finito, facit ipsum melius, id est, nobilius; sed si bonum finitum comparatur bono  infinito, non facit ipsum melius, quia omnia bona cum primo motore et totum uniuersum non facit ipsum magis bonum quam primus motor seorsum, eo quod est bonum infinitum.

Bis tria non sunt sex . Ibi notandum est quod illa propositio, bis tria non sunt sex, est distinguenda. Nam ly bis dupliciter sumitur. Uno modo capitur copulatiue, ita quod coniunctio inclusa ly bis causat propositionem hypotheticam copulatiuam; et illo modo tantum ualet: Bis tria non sunt sex, et sic est uera, et illo modo eam capit Philosophus. Alio modo capitur, ut coniunctio inclusa in ly bis, scilicet, sit, et tunc tenetur copulatim, et facit propositionem categoricam de conditionato extremo; et tunc tantum ualet: Tria et tria non sunt sex, et sic ipsa est falsa. Alexander Aphrodis. super hunc locum sic explicat: Si sex simpliciter accipiamus hoc numerus est, sin autem sex accipias, ut bis tria, tunc cum qualitate dicetur.  uide porro Fonsecam , et alios.

Bonum anime est optimum bonum . Intelligitur comparatiue, scilicet, quod bonum, quod est bonum hominis, est optimum respectu illorum duorum, sicilicet, boni utilis, et boni delectabilis.

Bonum reperitur in quolibet predicamento . Intelligitur de bono entitatiuo, et non de bono morali, quia illud non reperitur in quolibet predicamento.

Brutum est animantius arbore . Intelligitur quod animal habet plures uirtutes uel potentias anime, quam arbor. uide supra axioma: Animal est animantius quam arbor.

Bonum quanto communius, tanto diuinius . uerum est de bono eiusdem speciei. Unde licet uxoratum esse communius sit quam religiosum esse, diuinius tamen est hoc quam illud. Rursus  quando propter communem usum alicuius boni non derogatur habenti illud bonum, propter hoc enim quamuis habere equum cum decem sociis est communius quam se solo habere, tamen non est diuinius, quia derogat habenti.

Basiliscus solo uisu interficit hominem . Respondetur quod non est intelligendum quod per actum per se et per speciem uisibilem interficit hominem, sed est intelligendum ad istum sensum, quod basilisci sunt aquei et humidi, et maxime porosi, et per eos fiunt euaporationes que inficiunt erem, et ille er attractus ab homine interficit hominem. Et sic simili modo dicitur de muliere menstruosa, que solo uisu maculat speculum.

Bonum et malum sunt in rebus, uerum et falsum sunt in mente . Sensus est non quod bonum non sit etiam in anima, sed quod non terminatur ad animum sicut uerum, quia bonum non habet rationem terminandi appetitum, secundum  esse cognitum, quod habet in anima, sed secundum esse reale, quod habet extra. ueritas autem et falsitas fundantur in re, et terminantur ad animam, quia, ut dicit Comment. , ueritas est adequatio rei ad intellectum. Unde quando res ostendit se intellectui sicut est, dicitur habere completam ueritatis rationem.

Bona sine tristitia sunt eligibiliora quam bona cum tristitiis . Intelligitur quod bona sine tristitia, et sic dummodo preeminentia bonitatis non conuenit bonis cum tristitiis. Dicitur notanter bona propter crapulose uiuere, et temperate uiuere, quia crapulose uiuere non est bonum; ergo non est plus eligendum quam temperate uiuere. Dicitur etiam, dummodo preeminentia quia temperate uiuere sine tristitia non est eligendum, quam facere iustitiam cum tristitia. Respondendum est quod bonum cum tristitia querit bonitatis uim cum preeminentia ueri; sed facere iustitiam cum tristitia, est  potentia.

Bonum ex circumstantiis est eligibilius bono necessario . Intelligitur quod bonum ex circumstantiis, ut sic est, eligibilius bono necessario, ut bone nature naturate; ut sic dicitur notanter nature propter bonum moris, quod etiam est necessarium; tunc etiam additur nature naturate propter Deum, et additur ut sic, quia stat idem esse bonum ex circumstantiis, et bonum nature naturate, ut bonum uiuere est bonum ex circumstantiis, et etiam est bonum nature.

Bonum simpliciter est eligibilius bono particulari . Intelligitur de quocunque est, uerum est dicere quod sit bonum sine addito, et sic auctoritas debet intelligi cum reduplicatione.

Bonum nobilius est eligibilius bono minus nobili . Et sic sequeretur quod latro nobilis esset melior rustico bono moraliter; similiter etiam quod tyrannus esset eligibiliter comite bono moraliter.  Respondetur quod sic intelligitur, quo omne nobilius, ut sic, in eadem specie nobilitatis est magis eligendum suo minus nobiliori, uel nobili ceteris paribus, scilicet dummodo alteri non ueniat una alia nobilitas aliam excedens.

Bonum proprium est magis eligendum quam bonum commune . Et sic sequeretur quod proprium bonum est magis eligendum quam summum bonum, quod tamen falsum est. Ibi sciendum quod bonum est duplex. Quoddam est bonum commune, propter cuius communitatem derogatur habenti, et illud bonum commune non est melius bono proprio, sed de quanto magis proprium, de tanto magis est eligendum, ut est equus, uel tunica. Aliud est bonum propter communitatem, quod nullo derogatur, ut splendor solis, uel candele in domo. Et hoc bonum de quanto communius de tanto diuinius, et melius, de illo intelligitur dictum Philosophi . Sed de primo bono communi presens auctoritas  intelligitur, et intelligitur cum specificatione, scilicet, dummodo cetera sint paria, et dummodo bono communi conueniat preeminentia.

Bonum et ens conuertuntur . Intelligitur de bonitate entis, et non de bonitate artis, de quo loquitur Philosophus  dicens, quod in diuersis artibus est aliud et aliud bonum, et sic quelibet ars designat aliquid bonum; nec etiam auctoritas intelligatur de bonitate moris, de qua loquitur in Ethic., quod bonus est honorandus secundum uirtutem. Etiam non debet bonum capi pro bonitate perfectionis, ita quod illud dicitur bonum, quod alterum perficit. Et de illo loquitur Philosophus, cum dicit: Tempus est quoddam bonum.

Bonum uniuersi consistit in ordine . Quia omnia ordinem habent ad primum bonum.

Bonum uoluntarium est, quod simpliciter est bonum .

Benefactores plus amant beneficiatos, quam amentur  ab eis .

Bona fortuna est impetus naturaliter factus a Deo, mouente totam naturam .

Bonam uitam scientia perfecta efficit .

Bonum ens, seu sapientia, nec commodatur, nec emitur, si uenalis esset, non haberet emptorem; sed malum ens quotidie emitur .

Beneficiorum memoria senescere non debet .

Bonitas Dei fuit causa factionis mundi, originis omnium rerum .

Beata est respubl. cui princeps sapiens dominatur .

Bonum est laudari, sed dignius est laudabile .

Bona consuetudo excutere debet quod mala introduxit .



C


Conueniens fit a conuenienti . Limitat Auerr.  quod non est omnibus modis ista conuenientia, sed oportet ut ista conuenientia sit isto modo, ut agens sit tale in potentia et uirtute, quale est effectus in actu.

Contraria non possunt esse simul in eodem subiecto . uerum est in esse completo et perfecto, tamen bene esse possunt in esse refracto .

Conseruatiuum unius contrarii est destructiuum alterius contrarii. uerum est de agente particulari, fallit autem de agente uniuersali. Nam celum, mediante motu et lumine, conseruat omnia elementa uirtute caloris celestis.

Circa compositionem et diuisionem ueritas propositionum consistit . Intelligitur quod circa compositionem, id est, circa propositionem affirmatiuam et negatiuam est ueritas et falsitas; hoc  tamen non est obiectiue.

Corpora celestia non habent materiam . Dicitur quod Philosophus capit materiam proprie, scilicet, quod celum non habet materiam eiusdem rationis cum materia inferiorum, quia si sic, tunc celum esset generabile et corruptibile. Unde idem Commentator alibi ait in materia celesti potentiam esse tantum ad ubi, non autem potentiam istam contradictionis, que reperitur in his inferioribus.

Celum est corpus simplicissimum . Intelligitur hec propositio, id est, non compositum ex materia et forma secundum Auerrem, sed solum materie actu existens, uel compositum quidem ex materia et forma, sed nec compositum ex alio corpore priori specifice, sicut mista componuntur cum corporibus elementorum, nec ullas admittens impressiones peregrinas, uel alterationes corruptiuas, quemadmodum  ipsa admittunt elementa, sed quasdam alterationes saluatiuas duntaxat, seu perfectiuas.

Carnis determinata est quantitas et magnitudine et paruitate . Non enim quodcunque totum potest indifferenter esse sub quacunque quantitate perfectum; ergo nec eius partes. Nam totum a partibus dependet. Itaque sicut animal non potest esse sub quacunque quantitate perfectum, ita nec eius partes, ossa, caro, nerui, etc., maxime autem hec determinatio quantitatis apparet in totis heterogeneis eorumque partibus.

Cor est primum uiuens et ultimum moriens . Intelligitur quoad operationes uitales, que prius apparent in corde quam in aliis membris.

Cor, hepar, cerebrum, sunt principia intrinseca animalis . Hoc uidetur contra Philosophum, qui dicit quod tantum tria sunt principia rei naturalis, scilicet, materia, forma, et priuatio. Ibi respondetur quod medici non proprie loquuntur de  principiis simplicibus, sed magis de principiis principiatis. Modo auctoritas Philosophi intelligitur de principiis essentialibus et intrinsecis.

Cuiuslibet transmutationis naturalis principia intrinseca sunt contraria . Intelligitur sic, quod cuiuslibet transmutationis naturalis principia definitiua sunt contraria, large capiendo contraria. Insunt enim enim ista principia, terminus a quo, et terminus ad quem, priuatio et habitus, potentia et actus.

Certissimum sensum tactus habet homo . Intelligitur dupliciter. Uno modo secundum facilitatem intelligendi, iudicandi et apprehendendi; et sic aranea habet certiorem modum tangendi, siue tactum quam homo. Alio modo, quoad modum discernendi differentias tangibilium, et sic homo habet certiorem tactum; et non uult Arist. quod homo habet certissimum tactum per comparationem ad alios sensus exteriores, quia nos iudicamus certius per uisum; sed uult quod nos habemus certissimum tactum per comparationem ad alia animalia bruta, et hoc quoad  modum discernendi.

Color est proprium obiectum uisus . Intelligitur dupliciter. Uno modo, quidquid uidetur, hoc uidetur ratione, quo habet colores in se. Alio modo intelligitur, quod ly est capitur in actu signato, et sic color est proprium obiectum uisus, id est, color significat proprium obiectum uisus, et adequatum. uel dicitur quod Philosophus uoluit illam: Proprium obiectum uisus est color, sic quod ly color stat confuse tantum, et sic non oportet dari certum colorem.

Causa materialis et efficiens nunquam coincidunt . uerum est de materia proprie dicta, que uocatur materia ex qua, sed non de materia in qua, scilicet, improprie dicta.

Conceptus non sunt equiuoci . Intelligitur quod conceptus rerum non sunt equiuoci ad illa quorum sunt naturales similitudines.

Conuertibile non probat suum conuertibile . Intelligitur de conuertibili ignotiori,  ut sunt exponentes unius exposite.

Circulariter definire est impossibile . Intelligitur de absolutis in eodem genere definiendi, non autem est inconueniens, saltem a priori, uel posteriori, secundum respectus, et in diuersis generibus definiendi.

Contingit plura scire, unum solum uero intelligere . Respondetur quia scientia totalis, uidelicet de qua hic sermo, est unus aliquis habitus multarum demonstrationum; ipsum uero intelligere actuale, si comparetur ad huiusmodi habitum, unius est, non multorum.

Cuilibet innata est scientia et notitia . Intelligitur uirtualiter secundum suas causas, et eo quod intellectus naturaliter assentitur primis principiis.

Cause contrarie sunt contrariorum effectuum . Intelligitur per se; nam idem per se non erit eidem causa contrarii, per accidens  autem non inconuenit, quod causa eadem faciat contrarios effectus, sed unus erit per se, reliquus autem erit per accidens. Nam caliditas per se calefacit, sed per accidens infrigidat. Sic enim eadem erit causa contrariorum, ubi dicit Philosophus . Et datur exemplum de nauta, qui sui presentia est causa salutis nauis, et sui absentia est causa submersionis: manifestum est autem quod absentia naute non est causa per se submersionis nauis, quia effectus per se positiuus requirit aliquam causam per se positiuam: talis autem causa sunt uenti. Similiter cause contrarie sunt contrariorum effectuum, uera est propositio de causis immediatis et proximis, fallit autem in causis mediatis et remotis. Unde digestio est causa tenuitatis et grossitiei in urina, ut dicunt medici, quia est causa remota et communis. Amplius autem motus celi et lumen sunt cause omnium que sunt hic. Nam  motus est tanquam uita omnium natura constantium.

 Celum est indiuisibile et inalterabile . Intelligitur secundum separationem; est tamen diuisibile secundum assignationem partium, quia in celo diuerse possunt partes assignari. Et sunt differentie positionum, et est alterabile alteratione saluationis, seu perfectionis, non autem corruptionis.

Cessante motu celi cessat motus inferiorum . Intelligitur sic: Cessantibus illis tribus scilicet, motu, lumine, et influentia, cessat motus inferiorum, quia staret quod influentia in inferiora influeret cessante motu celi, et hoc per suam influentiam, sicut sol per suum lumen, et planete per influentias, et tunc motus non omnino cessaret in istis inferioribus, eo modo quo tam dictum est.

Contraria ambo debent esse positiua . Intelligitur de contrariis proprie dictis, prout contrarietas distinguitur contra oppositionem priuatiuam.

Celum est ligatum inter generabilia et ingenerabilia . Respondetur quod Philosophus loquitur secundum opinionem Platonis, et ponit eam assertiue.  Alio modo dicitur quod Philosophus loquitur de medio continente; sic quod sub celo sunt entia generabilia et ingenerabilia, extra celum sunt entia optimam uitam ducentia, ut inquit Philosophus ibidem.

Causa finalis habet rationem optimi . Ibi dicitur quod Philosophus loquitur in illa auctoritate, de fine cuius, non autem de fine cui. Deus enim, u. g., est finis hominis, cuius gratia omnia facit homo. Nemo autem ipse est finis, cui fruitio eiusmodi summi boni queritur.

Causa est, ad cuius esse sequitur aliud . Intelligitur de causa totali et sufficienti, quia posita tali causa, etiam statim sequitur effectus, sed sic non est de causa partiali. Nisi uelis dicere: Causa est, ad cuius esse sequitur aliud pro natura istius esse.

Corpus est genus supremum ad substantiam . Intelligitur sic, quod  corpus sit genus generalissimum inter omnia genera subalterna, sed non simpliciter.

Cuius finis bonum est, ipsum quoque bonum est . Intelligitur de bonitate morali et particulari, ut patet; sic cuius finis particularis cum debitis circumstantiis est bonus, ipsum quoque moraliter est bonum. Alio modo intelligitur de fine uniuersali, et de bonitate entis, et sic iterum est uera.

Circulum demonstrare est impossibile . Intelligitur demonstrando in eodem genere, sed in diuersis est bene possibile.

Causa finalis, et causa idem sunt . Ibi dicitur quod Philosophus capit causam propriissime seu strictissime solum pro causa finali, quia talis est potissima causa siue causarum, ut patet ibidem.

Celum non suscipit peregrinas impressiones . Intelligitur quod celum non suscipit corruptiuas qualitates, cum hoc tamen bene stat, quod capit  qualitates saluatiuas, sicut sunt lumen et motus, quia celum mouetur.

Causa est prestantior suo effectu . Intelligitur de causis subordinatis sic quod subordinans prestantior est subordinato suo. uel sic, quod omnis causa nobiliori modo habet se in causando, quam effectus in predicando, cum hoc tamen stat quod aliquando dignitates uel bonitates possunt conuenire effectui, quas tamen non habet causa.

Conueniens fit a conuenienti . Propositio hec uerificatur tribus conditionibus, scilicet, ut fit in agente non instrumento, et propinquo non in remoto, et in agente essentialiter non accidentaliter. Paulo ante etiam explicata.

Causa est nobilior seu perfectior causato . Falsa est hec propositio simpliciter, sed accidentaliter est uera: fallit enim in materia, nam  compositum est magis ens quam  materia, et ratio est quia compositum est in actu, et materia est in potentia. Plura de hoc axiomate uide apud Scotum in suis Theoremat. copiose et bene explicantem ac limitantem idem.

Causa et causatum sunt simul . Intelligitur de causa in facto esse, et non in fieri, siue de causa actuali, et non potentiali.

Corrupto subiecto corrumpitur et suum accidens . Sed diceres: Si sic, tunc corrupto homine corrumpitur et felicitas hominis, ex quo felicitas est accidens hominis. Pro quo nota quod felicitas hominis habet duo subiecta: Unum totale, et illud est homo; aliud est partiale, et illud est anima. Aliter dicitur quod homo est subiectum denominationis felicitatis, qua homo denominatur felix a felicitate, sed anima est subiectum inhesionis felicitatis, modo primum corrumpitur, secundum uerum manet. Et sic conceditur quod accidens denominationis migrat de subiecto in subiectum, et hoc non est inconueniens, nec contra Philosophum ; uel dicitur quod corrumpitur subiectum totale, et adhuc tamen manet partiale, quod est anima, ut dictum est.

Causa efficiens est principium motus et quietis . Intelligitur: Causa est principium motus, scilicet, secundum operationem, et est principium quietis, scilicet, secundum operis cessationem.

Cuius effectus bonus, ipsum quoque bonum . Intelligitur cuius effectus particularis bonus est ipsum efficiendo erit bonum efficientis, id est, agentis; et loquitur tam de bono entis quam de bono moris.

Cause per se sunt finite, sed cause per accidens sunt infinite . Utitur ibi Philosophus argumento hoc a simili. Sicut cause per accidens indeterminate sunt, quia multa uni accidunt, causa uero per se una est, ita effectus per se unus, et unius rationis. Effectus per accidens multi sunt; unde cum huiusmodi sint a fortuna, effectus fortuiti  sunt indeterminati.

Cuius corruptio uel abiectio est magis fugienda, eius contrarium est magis eligendum . Et si sic, tunc sequeretur quod er esset magis eligendus quam domus, quia corruptio eius est magis fugienda. Respondetur quod corruptio capitur dupliciter: uno modo pro infectione alicuius, ut eris, uel alterius rei. Secundo modo sumitur proprie pro mutatione rei, que tunc dicitur de esse ad non esse, et illo modo scilicet, ultimo capitur hic. Et diceres: si sic, tunc sequeretur quod prodigalitas magis esset eligenda quam parcitas. Ibi dicitur, quod intelligitur, cuius bonum contrarium est bonum, uel eligibile, modo parcitus non est bona, eo quod est uitium.

Consilium mulierum est, hoc est inualidum, siue parum firmum et ratum . Dicit hoc Aristot., non quod mulieres careant ingenio et acie mentis , sed quod earum consilium impediant motus animorum  quibus ualde obnoxie sunt. Unde nos uulgo dicere solemus quod subito feminis in mentem uenit, egregium consilium esse; cum uero tempus cogitandi nacte fuerint, uariari ipsum, iuxta illud uirgil.: uarium et mutabile semper femina. Nam aut ira, aut amore, aut odio, aut propria utilitate a uero abducuntur.

Causa finalis est cuius gratia aliquid fit, et finis aliarum, que est potissima causarum . Intelligitur sic: Causa finalis est cuius gratia aliquid fit, id est, propter quam fit effectus. Tunc addit unam conditionem, et dicit, quod causa finalis est potissima causarum, id est, optima, quia omnes alie cause ordinantur ad ipsum tanquam ad finem. Sed diceres: Omnis causa debet esse principium; causa finalis non est huiusmodi, ergo non est causa. Maior est Philosophi . Respondetur, secundum Commentatorem, quod causa finalis consideratur dupliciter, uno modo uia generationis, et sic non est principium, sed ultimum. Alio modo consideratur  uia perfectionis, quia finis perfectior est omnibus, que sunt ordinata ad finem. Et sic illo modo est principium.

Cause sunt sibi inuicem cause . Intelligitur quod cause possunt ad inuicem demonstrari, non tamen in eodem genere cause, sed in diuersis causis.

Cuiuslibet syllogismi altera premissarum debet esse uniuersalis . uerum est de syllogismo, de medio communi existente in modo et figura.

Continua sunt, quorum ultima sunt simul . Distingue non per contactum etiam proximum, sic enim et contigua ac continentia proxima dici possent continua, sed per communionem unius termini. Continua enim sunt quorum partes copulantur ad unum aliquem terminum communem, qui idem et finis fit unius partis, et simul principium alterius.

Compositum non intelligit, sed anima .  Uti Philosophus non uult quod homo intelligat. Cum enim anima sit pars hominis, utique si anima intelligit, etiam homo intelligit. Sed uult quod anima non intelligat secundum corpus, siue ita, ut in sua tellectione communicet cum corpore tanquam instrumento. Etsi enim in intelligendo obiectiue dependet a corpore, non tamen subiectiue; plane enim inorganica operatio est intellectio, ut que nec efficiatur corpore aliquo, nec recipiatur in corpore aliquo, sed sine organo aliquo corporeo a sola anima efficitur, et in sola anima recipitur.

Corruptibile et incorruptibile sunt contraria . Hoc est uerum capiendo contrarietatem communiter, prout extendit se ad oppositionem priuatiuam.

Contraria maxime distant . uerum est loquendo de graduali distantia, non autem perfectionali, seu logicali.

Causa finalis et agens coincidunt . Intelligitur uno modo, secundum aliquos, quod illa non  sit simpliciter uera; secundum autem alios, dicitur quod causa finalis et agens coincidunt in causis per se, sed in causis per accidens non oportet. Alio modo dicitur quod causa finalis et agens idem sunt sine reduplicatione, sed cum reduplicatione non oportet, quod coincidunt.

Contraria debent esse in eodem genere . Intelligitur quod debent esse in eodem genere predicamentali, quia si non tunc non essent contraria, ut patet ex eorum definitione.

Contrarietas in omnibus predicamentis est quesita, in sola qualitate reperta . Intelligitur capiendo contrarietatem strictissime; sed capiendo contrarietatem large, tunc etiam conuenit relationi, actioni et passioni; et intelligitur quod contrarietas per se conuenit qualitati, et per accidens relationi, passioni, et etiam actioni, scilicet, in ordine ad qualitatem.

Corpora physica sunt maxime in substantia . Illa est intelligenda, quod corpora physica habent magis uel plus de entitate quam alie substantie; sed dicuntur maxime substantie, quia sunt manifeste substantie. Et plus apparent sensibus nostris esse substantie, quam alie, que non sunt physice, scilicet, artificialis, quia tales solum sunt substantie propter materiam. Physice autem substantie sunt non solum propter materiam, sed etiam ratione forme; modo Philosophus ibidem dicit: Corpora naturalia sunt principia artificialium.

Cuius priuatio est peius ens, habitus est melior . Et sic sequeretur quod anima uegetatiua esset melior quam intellectiua, ut patet, quia priuatio uegetatiua est peior. Probatur quia ad priuationem anime uegetatiue tolluntur omnia animalia, tam homines quam alia animalia; sed ad priuationem anime uegetatiue tolluntur omnia uiuentia, non solum homines, sed etiam alia animalia. Respondetur quod illa auctoritas non est uniuersaliter uera, sed  intelligitur de illis ubi unum non presupponit alterum, modo potentia intellectiua presupponit potentiam uegetatiuam.

Contra negantem principia non est amplius disputandum . Intelligitur quod non amplius disputandum contra illum in illa scientia cuius talia principia sunt. Quare etiam dicit quod nullus artifex habet stabilire sua propria principia, sed metaphysicus habet stabilire omnia.

Consilium non est de preteritis, sed de futuris . Ratio est, quia quod factum est non potest esse non factum, quia facere genitum, et non genitum, hoc solo posse priuatur, ut patet per Philosophum, ibidem.

Communiora sunt faciliora . Contra, metaphysicus considerat pura communissima, ergo metaphysica erit facillima, quod tamen uidetur falsum. Dici potest quod communiora sunt faciliora et notiora cognitione confusa, sed non distincta. Rursus quod metaphysica non tantum uersatur circa illa  communiora, sed etiam circa substantias abstractas, siue intelligentias, tanquam principaliorem partem sui obiecti. Cum ergo a principaliori fiat denominatio, merito metaphysica dicitur difficillima.

Circa idem uersatur logica et metaphys. . Intelligitur quod tam logica quam metaphysica sunt scientie communes, quoad applicationem.

Contrariorum contrarie sunt cause . Ibi dicitur quod idem particulare est causa oppositorum, et non intelligitur de agente uniuersali, quia tale potest esse causa oppositorum, ut patet II Phys. et II Metaphys., in tractatu de Causis.

Caro est organum tactus . Respondetur quod per carnem sentimus tanquam per medium. Dicitur etiam quod tactus est in carne tanquam in medio, uel dicitur quod tactus est intra carnem, et hoc etiam dicit Philosophus . Et hoc secundum communem sententiam, quod neruus sit  organum tactus: secundum quosdam uero, ipsa etiam caro est organum tactus.

Cuius usus malus, ipsum quoque malum . Intelligitur: cuius usus per se est malus, ipsum quoque est malum.

Consilium non est de fine, sed de his que sunt ad finem .

Consulto oportet uelociter operari, consiliari autem tarde .

Circa uoluptates et tristitias est moralis uirtus .

Cognitio finis utilis est in arte .

Coitus est destructio corporis, et abbreuiatio uite .

Cum illis conuersari debes qui te meliorem facturi sunt, non perinde cum illis quos tu meliores facere posses .

Consilium oportet esse de his que possunt aliter habere .

 Cum consideratione promitte, et plenius quam promiseris presta .

Casus est incombinate rei euentus ex causis confluentibus in his que generantur .

Consuetudo est altera natura .

Compositum ex materia et forma, non dicitur unum, nisi quod sua forma est una .

Cecus a natiuitate sapientior est surdo et muto .

Castrati plus uiuunt quam non castrati, et ideo propter paucitatem coitus, plus uiuit mulus quam equus .



D

De infinito habetur scientia . Ibi dicitur uerum priuatiue, et per propositiones negatiuas et conditionales, non autem positiue et affirmatiue.

Descendentem a generalissimis ad specialissima, necesse  est ire per multitudinem . Ibi dicitur, quod auctoritas in sensu diuiso est falsa, quia non est necesse ipsum descendentem ire per multitudinem, sed debet concedi in sensu composito, ut necesse est descendentem ire per multitudinem a generalissimo ad specialissima.

Dans formam, dat omnia consequentia formam . Intelligitur uno modo: Dans formam dat omnia consequentia necessaria ad formam, modo scire, et uirtutes non sunt necessarie ad formam, quia sunt de bene esse ipsius forme, eo quod sint forme accidentales perficientes ipsum intellectum. Alio modo sic intelligitur et melius: Dans formam dat sibi formaliter, uel uirtualiter, omnia consequentia formam; nam sic Deus dat scientiam uirtualiter, quia creauit formam intellectiuam, sic quod habet naturalem inclinationem ad acquirendum scientiam.

Deus est infinitus . Intelligitur quod Deus  est infinitus in uigore et perfectione, sed non extense, siue in quantitate.

De multiplicibus seu equiuocis non est scientia . Ibi dicitur quod, secundum sanctum Thomam, de equiuocis et multiplicibus in tota sua communitate manentibus, non est scientia, sed capiendo aliquid equiuocum in certa eius significatione, tunc de eis bene potest haberi aliqua scientia.

De ente per accidens non habetur scientia . Intelligitur quod de propositione per accidens uera non habetur scientia, tanquam de scibili propinquo, sed bene de re significata per conclusionem.

De corruptibilibus et possibilibus aliter se habentibus non est scientia . Intelligitur quod de propositionibus singularibus categoricis non est scientia tanquam de scibili propinquo, cum hoc tamen stat, quod de talibus est scientia tanquam de rebus significatis per propositiones siue tanquam de scibili remotissimo.

 Demonstratio circularis est impossibilis . Intelligitur in eodem genere demonstrandi respectum eiusdem generis cause, non de multis, scilicet, demonstrationibus ad eamdem conclusionem, et secundum idem genus cause pertinentibus.

Definitum est notius suis partibus definientibus . Ibi dicitur quod Philosophus uult quod facilius sit habere conceptus definiti quam conceptus definitionis, cum tamen stat quod conceptus definitiuus sit notior conceptu definibili; unde ad habendum conceptum definitionis non sufficit concipere conceptum generis, uel differentie, ut dicit Buridanus. Sed ad habendum conceptum definiti sufficit habere conceptum speciei.

Decem predicamenta sunt decem principia rerum naturalium . Intelligitur de principiis definitiuis supponentibus pro rebus naturalibus, et non loquitur de principiis essendi.

Dicens species esse separatas, recte dicit .  Et sic uidetur quod uniuersalia realia sunt ponenda, si essent separata a singularibus. Ibi dicitur quod Philosophus comparat ibi uniuersale primo modo, et secundo modo dictum ad inuicem, quia qui ponunt uniuersalia realia esse a singularibus separata, melius et notabilius dicunt quam illi qui dicunt esse coniuncta; et sic non uult quod talia sint ponenda, sed uult quod Plato cum suis sequentibus melius et notabilius dixit.

Deus et studiosus possunt praua agere, tametsi non sint huiusmodi . Intentum Arist. hic est neminem dici prauum quod praua possit agere id quod bifariam approbat. Tum primo, quia studiosus et Deus, quos constat non esse prauos, possunt praua agere. Id quod de studioso nichil habet ambiguitatis, scilicet, quod possit praua agere, iuxta illud Damasceni: Omne creatum de se est uertibile secundum electionem. De Deo si pro absoluto illo immense bono sumatur, id sentire nefas est, tametsi possit  que nunc praua uideri possint, que si ageret, bona essent. uel potest intelligi illa propositio de Deo sub conditione, cuius antecedens est impossibile, ut si dicamus quod potest Deus praua agere, si uelit; nichil enim prohibet conditionalem esse ueram cuius antecedens et consequens est impossibile. Ut si dicatur, Si homo est asinus, habet quatuor pedes. At de diis gentium nemo non concedit, secundum quorum fortasse morem Aristoteles hic locutus est. Sic et Ouidius:

uir magnus bello, nulli pietate secundus,
Aeneas, odiis Iunonis pressus inique.
Ubi Iunonem iniquam appellat, que a gentibus Dea credebatur. Denique etiam non sine probabilitate dici potest, quod ille terminus Deus uno modo capitur substantiue, et illo modo capitur XII Metaphys., ubi dicitur quod Deus est animal optimum et sempiternum, et sic non capitur hic. Alio modo capitur adiectiue, et sic idem est quod deificus et  studiosus, id est, uirtuosus, et sic tunc capitur in predicta auctoritate, et I Polit.

Deus est anima mundi . Respondetur quod anima capitur ibi improprie, secundum quamdam similitudinem, que talis est, quia sicut anima proprie dicta regit et distinguit, et mouet corpus, sic etiam intelligentia facit suo orbi, cui appropriatur.

Definitio est in predicamento . Respondetur quod Philosophus loquitur ibi figuratiue, ponendo totum pro parte, et uult quod definitio ponitur in predicamento non secundum se totam, sed solum secundum suas partes.

Differentia sumitur a forma . Dicitur quod forma debet in tantum ualere, sicut conditio formalis, seu perfectionalis.

Demonstrationes non sunt de his que sunt per accidens . Intelligitur, iuxta Auerr. , de his que sunt per accidens raro, fallit  autem de his que sunt per accidens semper; nam de his que sunt per accidens semper possunt fieri demonstrationes uere non essentiales, que dicuntur demonstrationes dialectice.

Dialectica non est scientia . Ibi dicitur quod uult quod dialectica non est scientia specialis, sed est scientia communis, uel quod ibi loquitur de scientiis realibus, que uidelicet tractant de rebus, non de ente rationis et similibus.

Duo habitus contrarii non sunt simul in eodem . Intelligitur quod licet uerum sit, quod non sunt in eodem actualiter, cum hoc tamen stat, quod unus actualiter, et alter potentialiter siue habitudinaliter, stant simul in eodem.

Deus est animal optimum et sempiternum . Dicendum quod Philosophus loquitur secundum opinionem uulgarium, qui dixerunt deos esse animalia, et posuerunt plures deos uniuersaliter. Dicitur etiam quod per Deum intelligitur corpus celeste,  ut sit sensus: Deus, id est, corpus celeste est animal optimum et sempiternum.

Dabilis est minimus ignis . Respondetur inter ignes actuales, et quod in certo ordine est dare minimum ignem, sed respectiue non est minimum ignem simpliciter dare.

Definitum est notius definitione . Intelligitur secundum rationes uniuersales apprehensas per intellectum, et intelligitur de cognitione imperfecta, et quoad nos; sed de cognitione perfecta non est uerum, ut patet intuenti.

Definitio totius conueniens parti non est bona , toti enim adequatur. Diuturniora sunt meliora . Intelligitur uno modo sic: Aliqua sunt diuturniora ratione actus et potentie, et sic conceditur quod illud quod est bonum et diuturnius est melius. Si autem ratione materie, tunc est falsum, quia tunc lapis esset melior quam homo, quia lapis diuturnior est quam homo; uel secundum Rupertum, intelligitur de illis que sunt eiusdem speciei,  uel etiam dummodo minus diuturniori non sit annexa melior conditio, propter quod non oportet materiam primam melioris esse conditionis, et dignioris forme substantiali.

De definitis seu indiuiduis potest esse scientia . Intelligitur secundum rationes uniuersales, et per intellectum apprehensas.

Deus nichil intelligit extra se . Et sic sequeretur quod Deus non intelligat ista inferiora. Respondetur quod Deus nichil intelligit extra se tanquam per aliquod quod est extra Deum, cum hoc tamen stat, quod Deus intelligit extra se per suam nudam essentiam. uel dicitur quod non intelligit extra se per medium et phantasma, sed secundum suam simplicem essentiam. Sed diceres tamen: Dicitur III de Anima: Oportet quemcunque intelligentem phantasmata speculari. Respondetur quod hoc intelligitur de intellectu humano siue dependente, et non de diuino.

 De partibus autem anime dicimus . Ubi uidetur uelle quod habeat partes. Respondetur quod Philosophus loquitur de partibus subiectiuis, seu de potentiis anime, et hoc secundum rationem, et non secundum rem.

Differentie ultime rerum non recipiunt magis et minus . uerum est in formis substantialibus perfectis, secundum se consideratis, fallit autem in accidentibus; ita glossat Comment. , ubi inquit quod forma substantialis non recipit magis, neque minus, homo enim non est maioris humanitatis quam homo, et si fuerit erit secundum quod est forma in materia. Nam quod accidentia recipiant magis et minus, clarum est, ut testatur etiam Porphyrius et Aristot. in Predicamentis.

De rebus per accidens non habetur scientia . Intelligendum, quod de per accidens uel contingenter ueris, non habetur scientia per propositiones  categoricas de inesse et de presenti.

Demonstratio debet fieri ex primis, ueris, immediatis, necessariis, notioribusque causis conclusionis . Intelligitur de demonstratione propter quid, que procedit ex propositionibus primis et immediatis; propter hoc non sequitur: Demonstratio non procedit ex primis immediatis, ergo non est bona.

Duo accidentia non possunt esse in eodem subiecto . Intelligitur quod duo accidentia naturalia et extensa non possunt esse in eodem subiecto precise et adequate, et secundum eamdem partem subiecti, licet tamen accidentia spiritualia possunt esse in eodem subiecto.

Deus est substantia eterna, et actus simplex, mouens sicut intelligibile, appetibile, causa agens et finalis totius uniuersi, summa delectatio et optima, et omnimode immutabilis, inalterabilis, impossibilis, transmutabilis . Ubi Philosophus uult quod omnia perfecta perfectionalis, nullam imperfectionem  includentia conueniunt Deo, et sunt Deus. Nam quidquid conuenit Deo, est Deus. Et intelligitur sic: Deus est substantia incorporea, capiendo ly corpus quouis modo, scilicet, tam pro corpore composito quam substantiali; et eterna, id est, non habens principium neque finem, et actus purissimus nullam potentiam includens, simplex, id est, non compositus, mouens omnia mobilia, sicut intelligibile et appetibile.

Deus est ens, quo melius excogitari non potest . Ex illo habetur, quod Deus est ens perfectissimum, et hoc est simpliciter uerum.

De futuris contingentibus non est determinata ueritas . Dicitur quod hoc est uerum de futuro contingente, cuius ueritas non dependet ex propositione, que est de presenti determinate uera; modo ueritas illius propositionis, Homo mouebitur, dependet ex ueritate illius, de presenti scilicet homo mouetur.

 Ditiores sunt magis fideles communitati ad communiora . Intelligitur quod ut in plurimum sunt magis fideles, non quoad commune bonum procurandum, sed magis ad conuentiones et pacta. In illis enim magis creditur diuitibus quam pauperibus.

Duo corpora non sunt in eodem loco . Intelligitur de loco proprio, non autem communi: quia locus proprius est qui continet solum locatum, sicut est er. Item naturaliter: per potentiam enim supernaturalem penetratiue possunt esse plura corpora in eodem loco.

Dimensiones in materia prima sunt perpetue . uidelicet ex sententia Auerr. qui et materiam cum Aristotele eternam posuit, eique dimensiones quasdam interminatas attribuit, que terminarentur et modificarentur ab unoquoque agente, pro ratione forme introducende.

Dispositio medio inter agens et patiens, respectu agentis  dicitur actio, et patientis passio . Intelligitur sic: quod res, que est actio in ordine ad agens, dicitur actio; et in ordine ad patiens, dicitur passio: cum hoc stat quod actio et passio non sunt proprie ad aliquid; nam reciprocatio et denominatio non sufficit ad hoc quod aliquid sit proprie in relatione, sed ultra hoc requiritur, quod talia dicibilia predicentur de se inuicem, mediante ly, ad aliquid essentialiter, Modo sic, non est de ly agens et patiens.

Definitio non debet dari per opposita . Sensus huius axiomatis est, quod oppositum non rite definiatur per oppositum, nisi definiatur ut oppositum, quia ut sic intelligi non potest sine opposito. Proinde cum relatiuorum esse, sit esse ad aliud, hoc est, cum tota eorum ratio et omnis natura, in respectu quodam seu oppositione consistat, non potest eiusmodi unum oppositum recte definiri, nisi definiatur per alterum oppositum: contra uero non est definiendus habitus per priuationem, calor per  frigus, bonum per malum: quia istorum esse non consistit in tali aliquo respectu. Si tamen hec ipsa definiantur, quatenus opposita, oppositorum etiam fiat mentio in definitionibus eorum. Et dicetur habitus esse qui opponitur priuationi, calor qui opponitur frigori, bonum quod opponitur malo. Plura de hoc axiomate uide infra in littera N. Ibi, Nulla bona definitio, etc.

Deus solum simplex est . uidetur igitur quod forma substantialis non sit simplex. Respondetur quod simplex capitur dupliciter. Uno modo ut priuat compositionem partium inter se, et non aliunde, et sic anima intellectiua dicitur simplex, ex quo non est composita ex partibus, sed tamen eque bene est componibilis cum materia. Altero modo dicitur simplex, nec est compositum ex altero, nec est componibile cum altero. Et sic utique anima non est simplex: Deus autem simplex, quia non est compositus, nec tamen aliquo modo componibilis. Dici  preterea potest: quod Deus nullam prorsus habet compositionem neque physicam, neque metaphysicam: nichil enim impotentie et imperfectionis, sed est purissimus actus. Alie uero omnes res habent aliquam eiusmodi compositionem, uidelicet actus et potentie, etc.

De equipollentibus idem est iudicium, regula communis. Intelligitur quoad sequelam, scilicet ab uno ad aliud: est bona consequentia: non autem oportet quoad omnia, quia quoad modum significandi non oportet, ut patet de ly homo et risibile, quia ly homo significat sua significata absolute, sed ly risibile connotat.

Deus et natura nichil faciunt frustra . Intelligitur quod uerum est, secundum totam speciem, uel ut in pluribus indiuiduis, sed natura bene facit aliquid frustra, secundum unum indiuiduum, ut producendo unum hominem cum sex uel octo digitis.

Dubitare de singulis non est inutile . Intelligitur dubitare per rationes de singulis non per se manifestis, et sufficienter determinatis, hoc est, non inutile. De manifestis enim dubitare, et iam sufficienter determinatis, non solum inutile, sed etiam stultum et perniciosum est ambigere. Unde non immerito etiam dicunt theologi quod dubius in fide infidelis sit, qui uidelicet uidens decretum ecumenici alicuius concilii, uel unanimem consensum sanctorum Patrum, etc., de dogmate aliquo, adhuc sibi licitum putat de eo dogmate dubitare. Satis certus enim est Scripture sacre interpres, huiusmodi consensus similiter iudicium eiusmodi legitimi et generalis concilii, etc. Potissimum itaque ex hoc  habet locum in iis que per se nota sunt minime, et multum inuoluunt perplexe obscuritatis, in quibus ad utramque partem argumentari potentes,  facile uerum assequuntur, uti dicitur in primo Topicorum. Non inutile est ergo in talibus utrinque ambiguis dubitare, neutri parti omnino firmiter adherendo. Nam  Qui nichil scit, nichil dubitat, etc. Eodem pertinet illa aliorum expositio: Dubitare de singulis non est inutile, non ita debet accipi, quasi omnia sunt incomprehensibilia; ac de iis nichil statui ac decerni possit, quid uerum, quid falsum, uti Academici et Pyrrhoni fecerunt de omnibus dubitantes, ac nos nichil scire posse affirmantes: qua , id est ambigentes, appellati sunt, ut Gellius, lib. II, cap. 5, testatur. Sed is est Aristotelis sensus: Dubitare de utraque parte contradictionis propter rationes probabiles ad dubitandum urgentes, est ualde utile. Unde si quis sine ratione dubitat, tunc erit potius inutile.

Dimittere sensum, et sequi rationem, debilitas est intellectus . Intelligitur si quis certe nouerit  sensus, et tamen propter modicam notionem, quam habet per intellectum, aliter definit per intellectum, hoc est, bene debilitas intellectus, quia male iudicat. Alioqui enim certissimum est, non raro iudicio intellectus corrigendum esse iudicium sensus, nam uariis ex causis modisque sensum falli contingit.

Diuerse operationes arguunt diuersas formas . Intelligitur diuersis suppositis, non autem in eodem supposito.

Deus non intelligit simplicia . Intelligitur quod Deus non intelligit eodem modo per species, sicut nos intelligimus.

Deus est innominabilis aliquo nomine . Intelligitur: Deus est innominabilis aliquo nomine perfecto, omnem perfectionem importante seu exprimente, quam homo in eo cognoscere potest propter quod multa nomina attribuuntur Deo, ut est sapientia, prudentia, saluator et  consimilia, propter quod non unum tantum, sed multa nomina.

De natura contrariorum est se mutuo expellere . Intelligitur quod contraria non possunt esse in eodem subiecto inhesiue et formaliter, sed bene apprehensiue et contentiue, quia ab eodem continentur.

De quanto aliquis est maioris passibilitatis, de tanto est minoris posse. Intelligitur de posse actiuo; stat tamen cum hoc, quod sint inuicem potentie passiue, ut est materia prima, sicut patet I Phys.

Diaphnum est inuisibile . Intelligitur quod uix et difficulter est uisibile. Et ratio est, quia non uidetur per speciem propriam, sed per speciem extrinsecam, uel per colorem.

Diuisio debet dari per opposita . Intelligitur quoad species mediatas, non autem intelligitur quoad species immediatas.

Denarius est mensura omnium rerum, quia est fideiussor in qualibet re qua indigemus in omni necessitate .

 Deterius semper est gratia melioris .

Duplex est ius, scilicet legale et naturale. Naturale est quod habet eamdem potentiam apud omnes homines; legale uero est quod est statutum ex lege .

Difficile est resistere consuetudini, quia assimilatur nature: facilius est transmutare consuetudine .

Delectationes bestie praue sunt ex natura, sed prauorum hominum est consuetudo .

Delectatio conseruat operantem in opere suo .

Duplex est uita, scilicet contemplatiua et politica, inter quas contemplatiua est melior, quia ipsa est diuina, alia humana .

Deceptio et ignorantia plus proprie sunt animalibus, quam scientia .

Duplex est appetitus hominis, scilicet intellectiuus, et ille dicitur uoluntatis. Alius est sensitiuus, et ille dicitur concupiscibilis .

 Doctrina naturaliter procedit ab homine secundum operationem quam habet doctrina ad discipulum .

Differentia sumitur a forma .

Dimidium est prius toto secundum potestatem, totum autem est prius dimidio secundum actum .

Discipulus debet esse docilis, attentus et beneuolus. Docilis cum ingenio, attentus in exercitio, beneuolus animo ad audiendum .

Deus est summum bonum super omnem substantiam omnemque naturam, quem cuncta petunt, cum sit plene perfectionis, et minus societatis indigus .

Dociles nos natura edidit, et rationem nobis dedit imperfectam, que tamen perfici potest .

Disciplina bonos mores facit, et ergo illud sapiat unusquisque quod dedit .

 Diuitiis utendum, sed non est eis abutendum .

De dubiis non definies, sed suspensam teneas sententiam .

Deum amabis, sed illum in hoc imitaberis ut omnibus prodesse et nulli nocere possis .

Deus malum facere non potest, sed nichil quod Deus facere non potest: ergo malum nichil est uerum positiue .

Diuina prouidentia rebus generandis non imponit necessitatem, quia si omnia euenirent ex necessitate premia bonorum, et pena malorum periret .



E

Eadem sunt principia omnium predicamentorum . Intelligitur quod sunt eadem proportine: in omni enim predicamento est aliquid simile materie, et aliquid simile forme, et aliquid simile priuationi. Similiter etiam ueritatem  habet de principiis remotis, fallit de proximis .

Eadem sunt principia essendi et cognoscendi . Respondetur quod Philosophus uult, quod principia sunt eadem in eadem demonstratione propter quid generis: quid sicut habet esse in demonstratione per suam rationem propter quid, sic etiam habet cognosci, ut patet ex quid nominis demonstrationis propter quid uel intelligitur de principiis intrinsecis et essentialibus.

Ex duobus entibus in actu non fit unum tertium . Scilicet unum per se, sed unum per accidens: ex materia uero et forma per se fit unum, quia alterum est in actu, alterum in potentia.

Entia nolunt male disponi . Ex illa auctoritate sequeretur quod omnia entia naturalia totius mundi seu uniuersi essent bene et optime disposita, et sic nulla essent monstra: dicendum quod licet monstrum secundum se non sit bene dispositum, tamen in ordine ad decorem uniuersi est dispositum  bene, et ex tali relucet decor uniuersi.

Ens et unum conuertuntur . Sunt enim transcendentia, quorum illud se habet sicut subiectum, hoc ut propria passio.

Effectus gerit similitudinem sue cause . Intelligitur de causis particularibus, sed non de uniuersalibus, id est, de Deo et intelligentiis, de quibus non oportet.

Entia metaphysicalia sunt abstracta a sensibus . Ibi dicitur quod Aristot. non uult, quod sunt realiter distincta, sed quoad modum considerandi: sic quod metaphysicus considerat de illis que non habent respectum ad modum, uel quoad materiam, uel quoad qualitates sensibiles. Et per hoc consideratio metaphysici differt a consideratione physici. Et hoc propterea quia licet illa transcendentia: Ens, unum, bonum, uerum, et alia id genus reperiantur in materialibus et sensibilibus, reperiuntur tamen in immaterialibus et in insensibilibus. Et ideo  dicuntur abstracta per indifferentiam, et bene possunt considerari sine materia, et sine subiecto sensibili. De intelligentis autem que item pertinent ad considerationem metaphysicam, clarum est quod secundum rem et rationem abstracte sunt a materia et sensibus.

Ex ente et ente non fit ens per se, nisi secundum accidens . Hoc est, ex duobus entibus in actu non fit unum ens per se.

Essentie predicamentorum sunt impermixte . Intelligitur quod terminus unus predicamenti non predicatur essentialiter de termino alterius predicamenti.

Efficiens et materia coincidunt . Intelligitur de materiali causa ex qua: sed non prohibet quod materia in qua, ut subiectum scientie, scilicet intellectus sit causa efficiens.

Ex nichilo nichil fit . Intelligitur per naturalem actionem. Omnis enim naturalis actio presupponit  subiectum. uel aliter, ex nichilo nichil fit, scilicet ab agente naturali, sed bene ab agente supernaturali, scilicet Deo: is enim hoc uniuersum ex nichilo creauit, hodieque singulas animas rationales ex nichilo creat.

Entia non mota non sunt physice considerationis . Intelligitur sic, Entia que non considerantur sub ratione motus, uel tanquam cause effectus, uel tanquam principia ad principiata, ista non sunt physice considerationis, modo anima reducitur ad ens mobile tanquam ad causam efficientem.

Entis passio est bonitas . Intelligitur de ente extra animam, et de ente in actu, quia tali primo competit, nam, uI Metaph. text. com., ult. bonum et malum etiam in rebus, et uerum et falsum sunt in anima.

Ex non quanto fit non quantum . uerum est, quod ex non quanto non fit quantum continuum, licet bene discretum: et licet tres conclusiones  grammatice scientie, non sunt quantitas continua, quia simplices qualitates in anima, sunt tamen quantitas discreta, quia numerus.

Ex uno nichil sequitur . Intelligitur quod ex una propositione nichil sequitur syllogistice, sed ex una bene sequitur enthymematice.

Eiusdem effectus non sunt diuerse cause . Intelligitur sic quod eiusdem effectus non sunt diuerse cause subordinate: ergo etiam non sequitur, Intellectus infert, ergo non premisse, quia premisse et intellectus sunt cause subordinate tanquam ad efficiens et ad instrumentum.

Ens nec est uniuocum, nec equiuocum . Intelligitur quod ens equiuocum a casu, sed bene a consilio seu per analogiam, quia per prius de substantia, et per posterius de accidente.

Entis diuerse sunt species . Intelligitur capiendo species pro terminis minus communibus, non autem ens pro habitibus proprie dictis. Ens  enim non est genus, sed analogum respectu suorum inferiorum.

Aequale est de esse quantitatis . Intelligitur de quantitate finita, non autem infinita.

Ex uero nichil nisi uerum . Intelligitur quod in consequentia bona, et formali, ex antecedente uero nichil sequitur nisi uerum.

Aeterno nichil est prius . Hoc est uerum secundum tempus, cum hoc tamen stat, quod aliquid sit prius secundum naturam.

Eedem differentie non sunt diuisiue inferioris et superioris . Intelligitur de differentiis essentiabilibus, sed non accidentalibus, ut quantitas diuiditur in finitum et infinitum.

Aeterna non sunt in tempore . Intelligitur commensuratiue, adequate commensuratio temporis non conuenit eternis.

Ea que scimus sunt minima, respectu eorum que ignoramus . uerum est quod ea que scimus determinate et in speciali, et non in uniuersali,  seu confuso modo, quia in uniuersali scimus omne ens per istam propositionem: Omne ens uel est, uel non est.

Excellens sensibile corrumpit sensum . Et si sic, tunc unum illorum non est alterum, quorum unum contingit pati corruptiue, et aliud non. Sed sensum contingit pati corruptiue ex auctoritate, intellectum uero non; ergo sensus et intellectus sunt idem. Ibi dicitur quod sic intelligitur quod excellens sensibile corrumpit sensum, quoad dispositionem, non autem quoad essentiam, et sic sensus materiam, sed non materiam sensus corrumpit propter apellationem.

Embryo primo uiuit uita uegetatiua, et postea sensitiua. Intelligitur quod prius apparent in embryone operationes potentie uegetatiue, quam potentie sensitiue.

Eligibilius est bonum circumstantionatum, quam necessariorum, et sine circumstantia . Intelligitur de bono nature naturate, et non de bono nature naturantis, quia primum est bonum simpliciter, et summum bonum est maxime eligendum.

Esuries est calidi et sicci, et sitis est frigidi et humidi . Intelligitur sic: Esuries est appetitus calidi et sicci nutritiui ad confortandum calorem naturalem, sed sitis est appetitus frigidi et humidi, et hoc ad restaurandum humidum radicale, in quo cogit calor naturalis.

Echo differt specie a sono primario . Intelligitur quod echo et sonus differunt specie secundum rationem speciuocam, cum hoc tamen stat, quod sit unum et idem sonus in re. uel dicitur quod differunt secundum apparentiam auditus.

Ex non homine fit homo . Intelligitur quod ex non non debet dicere circumstantiam cause materialis, sed circumstantiam temporis, id est, post non hominem fit homo.

 Eiusdem rei non debent plura esse principia . Intelligitur in eodem genere causandi, non autem in diuersis, quia prima causa est causa omnium in genere cause efficientis seu conseruantis, et etiam forma, uel anima est causa in genere cause formalis.

Ens est prius Deo . Intelligitur quod ens est prius quoad sequelam, non autem quoad naturam essendi.

Effectus non est causa . Intelligitur cum reduplicatione, quod effectus, ut sic, non est causa.

Eiusdem non sunt plures actus . uerum est inter se speciuoci, et essentialiter distincti.

Aeterne sunt species rerum. Intelligitur formaliter uel uirtualiter, secundum se, uel secundum suas causas.

Ea que uolumus agere ad amicos, sunt eligibiliora quam ad quoscunque alios . Intelligitur de uera amicitia, id est, de illa que fit propter bonum  honestum, et sic illa amicitia amasie non est uera amicitia, eo quod non fit propter bonum honestum.

Ex equalitate scitorum arguitur equalitas scientiarum . Respondetur quod hoc simpliciter non est uerum, sed intelligitur ex precisa equalitate scitorum et modorum sciendi, eque perfecte arguitur equalitas scientiarum et ergo illa consequentia non ualet: Intellectus humanus scit tot sicut Deus, ergo est sciens sicut Deus.

Ens extra animam diuiditur in decem predicamenta . Ubi uidetur uelle, quod nullum ens in anima sit in predicamento, et per consequens uidetur quod grammatica, logica, rhetorica, non sunt in predicamento. Dicitur quod in predicamento nullum ens est, quod non existat, nisi in anima obiectiue et imaginarie, cum hoc tamen stat, quod ens in anima existens inhesiue, ut scientia, sit in predicamento.

 Ens et uerum conuertuntur, similiter falsum, et non ens . Dicitur quod uerum est, prout sunt passiones entis sed non tenet ueritatem, prout sunt passiones propositionis.

Eius qui eruditur interest in unoquoque genere, eatenus certitudinem exigere, quatenus eius natura rei recipit simile . uidetur quippe a mathematico persuasionem recipere, et ab oratore demonstrationem requirere; ita etiam, inquit Beth., in I de Trinitate. Disciplinati hominis est unoquoque genere certitudinem querere, secundum quod natura subiecta postulat.

Eadem numero sunt, quorum materia est una .

Exemplorum non requiritur uerificatio sed manifestatio .

Ex eo quod res est, uel non est, oratio uera uel falsa dicitur .



F


Finis est optimum et melius sic, non simpliciter, sed ad unius cuiusque substantiam . Nota finis dicitur optimum et melius, non simpliciter, id est, respectu omnium rerum, sed sciendum, quod respectu eorum que ad finem sunt.

Frustra dicitur, cum non fiat, quod propter aliud est, illius gratia . Sensus est frustra dicitur, quod non consequitur finem propter quem est factum, ut. si quis deambulet gratia uentris purgandi, si non purget, frustra dicetur deambulatio, dummodo tamen illud quod fit sit aptum ad talem finem consequendum, alias non dicitur frustra; si enim quis lauet manus ut sol eclipsetur, si postea non eclipsatur, non ob id lotio dicetur frustra, quia nichil faciebat ad illum finem.

Flamma est magis ignis quam carbo . Intelligitur quod flamma plus lucet quam carbo, non autem quoad essentiam est  perfectior, seu magis ignis, sed quoad lucem est perfectior.

Finis est principium in intentione, et ultimum in exsecutione . Intelligitur de agentibus a proposito et cum deliberatione, non autem in agentibus mere naturaliter, seu in actione nature. In his enim non est illa apprehensio finis.

Forme est agere, materie uero pati . uerum est principaliter, interim tamen actio forme quatenus materialis, subiectiue, atque denominatiue, etiam in toto est composito.

Fama, quam omnes homines famant uel exclamant, non prorsus solet esse uana et falsa . Et de somno et uigilia, quod ab omnibus uel pluribus dicitur, fidem habet quod ita sit. Dicitur: illud quod plures famant, prestat fidem, unde ait commentator, ibidem, quod aliquod dictum famosum, secundum se totum esse falsum est impossibile. Et intelligitur de sapientibus, omnimode fide dignis. Si  plures sapientes dicerent et famularent, illud prestaret fidem. Nam, ut ait Arist. in Elencho, non oportet attendere quid quisque dicat, sed quid sapientes, etc.

Forme non est forma . Intelligitur quod forme non est forma essentialiter et compositiue, sic quod una forma non componit aliam essentialiter, sed bene accidentaliter, sicut scientie sunt forme ipsius anime.

Forma est simplex et indiuisibilis . Intelligitur quod forma est simplex, id est, non componitur ex partibus diuersarum rationum diuisibilium, et intelligitur, quod non est in partes diuersarum rationum diuisibilis. Quidditas enim cuiusque rei consistit in indiuisibili, quantumuis res illa secundum esse physicum sit extensa, et diuisibilis.

Finis est melior iis que sunt ad finem. uerum est hoc axioma de fine cuius, non autem est uniuersaliter uerum de fine cui; et ita locum tantum habet  de fine principali, non secundario.

Felicitas humana est quid optimum, delectabilissimum, eligibilissimum . Intelligitur quod felicitas humana inter operationes humanas est quid optimum.

Falsum dicitur non ens . Scilicet, ut sic. uel aliter etiam intelligitur capiendo non ens improprie, scilicet, pro non uero.

Frustra est illa potentia, que non reducitur ad actum . uerum est de potentia, qua secundum speciem non reducitur ad actum, non autem dicitur esse frustra, etiamsi non in quolibet indiuiduo non reducatur ad actum. Pleniorem explicationem huius axiom. uide etiam infra.

Finis mouet causam efficientem . Eo scilicet modo, quo apta est huiusmodi causa efficiens moueri. Unde cum Deus prorsus sit immutabilis, et efficiat quidem omnia, sed propter se tanquam finem,  non nisi plane metaphorice et abusiue dicitur moueri a fine.

Forma est prior materia . Et si sic, tunc sequeretur quod forma esset ingenerabilis et incorruptibilis, quod est falsum, et contra Philosophum , eo quod forma est generata. Dicitur quod Philosophus uult quod forma est prior materia, hoc est, prior prioritate dignitatis et perfectionis, non autem prioritate nature et generationis.

Forma est, que dat esse . Intelligitur quod forma substantialis, que est intrinseca et essentialis rei naturalis, illa dat esse formale rei, id est, media. Dicitur forma substantialis propter formam accidentalem: dicitur rei naturalis, propter rem inde pendentem, que est Deus. Dicitur causa intrinseca, propter extrinsecas, ut sunt corpora supercelestia. Dicitur essentialis propter qualitates primas, que sunt cause qualitatis accidentales, sicut sunt caliditas  et frigiditas, humiditas, siccitas. Dicitur, que dat esse rei, scilicet, formale propter materiam, que est de esse entitatiuo. Ex sua enim natura materia non habet actum formalem, sed tantum entitatiuum, propter quem scilicet, et actu ens. Attamen informe et indeterminatum, et prorsus potentiale.

Frustra est potentia illa, que non reducitur ad actum . Et ratio eius est, quia, ut inquit ibidem, Deus et natura nichil frustra faciunt; et idem asseuerat in III de Anima, text. 45. Respondetur, uerum est de potentia, que secundum speciem non reducitur ad actum, non autem dicitur esse frustra, etiamsi non in quolibet indiuiduo non reducatur ad actum. Non enim inconuenit aliquam potentiam secundum indiuiduum frustrari, quia natura in agendo potest impediri, ut probat Arist. in lib. de Som. et uigil. Secundum alios respondetur aliter, quod si uera propositio, quando illa potentia principaliter, ordinatur ad illum actum, ad quem dicitur esse in potentia. Si uero non respicit illum  principaliter, non oportet, quod frustra talis potentia sit, si ad actum non deducatur, u. g., esto quod quantitas celi esset in potentia ad actum diuisionis; si nunquam reducatur ad actum, non est frustra, quia istud possibile quod est quantitas celi, non ordinatur principaliter ad diuisionem per suam potentiam, que plura respicit, sed magis ad disponendum ipsum celum ipsi intelligentie, ad hoc quod possit recipere mediante ipsa qualitates sue nature conuenientes, et suis propriis operationibus, ad quas principaliter ordinatur, et iam licet non reducatur ad actum diuisionis, propter hoc non dicitur frustra eius potentia, et eodem modo est de potentia diuisionis in minimis rerum naturalium. Nam I Physice Auscul. datur minima caro, ut patet tex. com. 36; nam licet potentia diuisionis in talibus non reducatur ad actum, quia non datur minus minimo, quod sit naturaliter dispositum, tamen illa potentia in quantitate non est frustra, quia eius potentia, que  plura respicit, non principaliter ordinatur ad hoc, sed potius ad disponendum materiam ipsi forme, ad hoc quod subiectum, cuius est possit recipere dispositiones conuenientes sue nature pro suis propriis operationibus, ad quas principaliter ordinatur, et ista sunt que communiter dici solent circa hoc. Plura uide apud Zimaram, fol. 88.

Fortuna est causa per accidens eorum que fiunt propter hoc, extra, semper et frequenter, habentibus propositum . Intelligitur quod fortuna est causa propter effectum fortuitum, qui effectus non est causa, et per consequens non est fortuna. Dicitur per accidens causa, id est, indeterminata, ad denotandum quod fortuitus effectus non procedit ex causis determinatis. Et ideo dicit Philosophus quod fortuna est causa indeterminata et immanifesta. Dicitur eorum que fiunt, etc., id est, respectu effectuum non intentorum, et dicitur hoc idem propter effectus intentos, qui non sunt fortuna. Et sunt duplices  effectus, qui ueniunt preter intentionem. Quidam primo sunt otiosi, et sunt illi, qui non sunt alicuius bonitatis uel malitie, ut frictio barbe et huiusmodi. Alii sunt preter intentionem, per oppositum uidelicet non otiosi, et in talibus debet fieri fortuna. Tunc dicitur etiam semper et frequenter, id est, quod fortuna habet fieri in effectibus contingentibus, ut raro. Et dicit Albertus Magnus, si aliquem euntem ad forum contingeret semper inuenire aurum, hoc non diceretur fortuna, nec fieri a fortuna. Et nota quod aliquid dicitur fieri extra semper et frequenter dupliciter. Uno modo ex raritate temporis, ut eclipsis solis. Alio modo ex causis, quia raro eueniunt ex determinatis causis, et de illo intelligitur auctoritas; et sic patet, quod eclipsis solis non dicitur fortuna, quia non fit ex raritate cause, sed ex raritate temporis. Dicitur in agentibus a proposito, ad denotandum quod fortuna solum habet fieri in agentibus ex deliberatione: propter hoc casus  non est fortuna, quia fit in non habentibus propositum. Et ex illo patet quod infantes et animalia bruta non habent aliquam fortunam, sed casum.

Finitum est, cui potest fieri additio. Propositio non est uniuersaliter uera, non enim omni finito additio fieri potest. Nam circulus figura finita est, non tamen sibi additio fieri potest . Quod autem circulus figura sit finita, manifestum est, quia est uno contenta termino. Deinde entia finita in uigore uti loquuntur, non possunt recipere additionem secundum rem in propria natura, quia unumquodque ens emanat a principio secundum quod est aptum natum emanare, et non aliter. Et ideo talia sunt perfecta in genere, sed non sunt perfecta simpliciter, quia perfectio simpliciter non competit, nisi Deo glorioso, sicut dicit Comment. u Metaph., in cap. de perfecto. Tale autem est ens infinitum in uigore.

Finis est causa causarum . Nota hic finem sumi proprie pro fine principali, quia ille est,  qui mouet ipsum agens. Intelligitur uero propositio respectu forme et ipsius esse, fallit autem respectu priuationis. Ad esse igitur positiuum precipua causa est ratio finis, quia illa necessitas agens, et agens formam, et forma materiam. Unde respectu corruptionis non est aliquis finis in se, sed ut inde aliquid generetur, et tamen illa corruptio non fit sine corrumpente.

Forma est quodammodo priuatio . Intelligitur quod duplex est forma, scilicet, positiua, et priuatiua, modo priuatio bene potest esse forma priuatiua, sed nunquam compositiua, siue positiua.

Forma non est separabilis a materia . Intelligitur de forma materiali, cuiusmodi cum non sit anima rationalis , sed a Deo creatur ex nichilo incorporea et indiuisibilis, bene potest separari a materia.

Forme substantiales elementorum suscipiunt magis et minus . Intelligitur  de formis accidentalibus: uel dicitur quod Commentator est locutus secundum propriam sententiam, quod forme substantiales elementorum sint quasi medie inter formas accidentales et formas substantiales alias, conuenientes quidem cum his, quatenus dant esse, cum illis autem quatenus possunt, ut ille, intendi et remitti.

Figura est que termino uel terminis clauditur . Intelligitur per se ad excludendum substantiam, que termino uel terminis clauditur per accidens, scilicet mediante magnitudine, ut patet I Meteor.

Finiti ad infinitum nulla est proportio . Intelligitur determinate, sed bene indeterminate. uel aliter intelligitur de proportione commensurationis, non autem de proportione ordinis. u. g., si aqua maris infinita esset, utique a finita spongia exhauriri non posset, attamen eiusmodi spongia in eam immergi, eique uniri posset: sic quoque iuxta  fidem catholicam in Christo ueniuntur due nature, una infinita, uidelicet diuinitas, et altera finita, scilicet humanitas, non propter commensurationem unius nature cum altera, sed propter conuenientiam seu ordinem quemdam unius nature ad alteram. Ordinatur enim natura humana ad diuinam, tanquam ad suam causam et complementum, et tanquam imago ad suum exemplar, etc. Nil igitur mirum, si huiusmodi due nature uniantur, etiamsi una infinita, altera finita, etc.

Finitum et infinitum soli quantitati conueniunt . Ut igitur quantitas dicitur dupliciter, tum de quantitate molis, tum de quantitate perfectionis, ita finitum et infinitum contingit dici hoc uel illo modo.

Forma est tota quidditas hominis . Intelligitur quod forma est perfecta quidditas hominis, et quidditas formalis perfectior est quam quidditas materialis.

 Forma est magis substantia quam materia . Intelligitur prout ly magis dicit perfectionem.

Fit autem quodlibet a quolibet . Ibi dicitur quod Philosophus non loquitur assertiue, sed tanquam receptum ab antiquis, quia Anaxagoras dixit quod forme latitarent in materia: uel dicitur quod Philosophus uult iam, quod quodlibet ens naturale, quod fit uel aptum natum est fieri, fit a quolibet alio, id est a materia, quia eadem est materia in omnibus generabilibus et corruptibilibus.

Frigiditas non ingreditur opus nature . Limitatur propositio per Auerrem eodem in loco, quod uidelicet frigiditas per se non operatur ad formam, tamen per accidens in quantum contemperat calorem, qui est eam per se dans formam, potest, et de facto concurrit frigiditas in operationibus nature illo modo, quia contemperando calorem, reddit ipsum proportionatum actionibus nature, unde sic per accidens et secundaria intentione cooperatur.

 Forma est quoddam diuinum, optimum et appetibile . Intelligitur sic quod forma est principium intrinsecum et essentiale existens, et quoddam diuinum secundum assimulationem, quia assimulatur primo enti, et capiendo ly diuinum non essentialiter, quia ut sic, solus Deus est diuinus.

Phantasia est uirtus actiua . Id est, uirtus reseruatiua plurium phantasmatum, potens se referre super illa quotiescunque uult.

Forma simplex nullius est subiectum . Intelligitur de forma simplici simpliciter prima, sicut est Deus, qui nullius est subiectum.

Fortuna est occulta et immanifesta hominibus . Cuius ratio est, quia cum effectus fortuitus non habeat causam per se, nisi per accidens, potest multas habere causas, quia uariis effectibus per se potest coniungi, ut occurrere rectori in uia potest esse, aut quia deambulatum ieras, aut negotiatum, aut emptum, aut aliis ex causis. Cum  igitur non habeat determinatam causam is effectus, a qua per se procedat, merito dicetur occultus.

A fortuna possumus dicere, quod nichil fit, et quod aliquid fit, utrumque enim uere et cum ratione dicitur . Nihil enim fit per se a fortuna, fit autem per accidens, hoc autem est secundum quid fieri.

Fortuna quodammodo est causa, et non est causa . Intelligitur sic: Fortuna non est quidem causa simpliciter, sed est causa secundum accidens, et dicit Arist. ibid. has causas per accidens esse infinitas, id est, numero indeterminatas, et exemplo pulchre ostendit ibidem.

Forma corporeitatis nunquam separatur a materia . Respondetur, quod ibi non loquitur Auerres de forma corporeitatis, quam posuit Auicenn. quem ipse hoc nomine pluribus in locis coarguit, sed loquitur de dimensionibus illis interminatis et perpetuis in materia. Unde secundum ipsum materia prima haudquaquam est ens  in actu formali substantiali.

Facilius est aliquid facere quam recte facere .



G

Generare sibi simile est naturalissimum operum in uiuentibus . Dicitur hoc non quia magis sit inseparabile quam alie quedam operationes animastice, uerbi gratia, nutrire, sentire, intelligere, quia utique nutritio ratione inseparabilitatis, adeoque necessitatis magis naturalis est uiuenti quam generatio, sed quod inter cetera operatio anime uegetatiue hoc opus sit perfectius, magisque intentum a natura. Pertinet enim generatio ad conseruationem totius speciei, nutritio uero ad conseruationem uiuentis particularis.

Grauissimum omnium, quod est in medio . Terra enim est graue simpliciter, quia residet sub omni corpore, ut patet .  Intelligitur propositio inter corpora simplicia, sed fallit comparando eam ad corpora mista, quia datur aliquod mistum, grauius ipsa terra, ut plumbum. Hec Auerr. in III Celi, com. 9.

Generationis non est generatio . Forma enim et compositum generantur per generationem, non ipsa generatio.

Gaudeant uniuersalia, que si sunt, monstra sunt . Respondetur quod Porphyrius loquitur ironice et subsannatiue contra Platonem, qui ponit uniuersaliter realia, distincta a singularibus, ut equum communem, et hominem communem, a quibus singularia haberent esse.

Generatio et corruptio sunt motus contrarii . Large loquendo de motu, ut nichil aliud significet quam mutationem quamdam physicam, siue instantanea sit, siue successiua. uel accipiendo generationem et corruptionem pro aggregato, uidelicet ex generatione et preuia alteratione, uel pro corruptione  et preuia alteratione. Sic enim sumendo pro aggregato, bene possunt dici motas contrarii generatio et corruptio, propter qualitates scilicet illas contrarias per quas unum et idem subiectum alteratur ad generationem unius forme substantialis, et ad corruptionem alterius forme substantialis.

Genus est materia speciei . Intelligitur similitudinarie, non autem proprie; quia sicut materia prima est indifferens inferre quamcunque formam, sic etiam ipsum genus est indifferens ad quamcunque speciem.

Generans non congregat inter diuersa . Dicendum est, quod uerum est, quorum quodlibet ens est ens in actu, bene enim congregat materiam et formam, quorum unum est in potentia, alterum in actu.

Generans et generatum debent esse eiusdem speciei . Intelligitur de generatione uniuoca et particulari, non autem de generatione uniuersali et equiuoca.

 Generare est generans . Respondetur quod generare capitur dupliciter. Uno modo concretiue, et sic generatio est generans; alio modo abstractiue, et sic non est uerum.

Generatio unius est corruptio alterius . Intelligitur quod ad generationem unius sequitur corruptio alterius, quia quando generatur cadauer, corrumpitur ipsum animal: et sic habet ueritatem de generatione elementorum. Et debet addi ad minus, quia quandoque ad generationem unius sequitur generatio multorum, ut patet in diuisione anguille, et talis generatio multorum potest fieri artificialiter: et ergo debet dici quod auctoritas principaliter debet intelligi de generatione naturali, et non artificiali. uide Toletum, I Phys. q. 3.

Graue mouetur in medio, ratione medii, sicut homo in naui . Ibi dicitur quod Philosophus uult recte, sicut homo mouetur in naui non per se, sed ad motum nauis: sic etiam graue  simplex existens, in medio non mouetur, nisi medium moueatur cum eo.

Graue existens sursum mouetur, deorsum a grauante suam grauitatem, uel a remanente, prohibens etiam . Respondetur quod tantum uult, quod si aliquid secundum naturam suam esset graue, et quiesceret uiolenter sursum, et tale debet incipere deorsum moueri, tunc necessarium est uel erit remanere prohibens, scilicet grauitatem sic, quod illud graue post quietem non possit inchoare suum motum, nisi per aliquod grauans grauitatem, et remanens prohibens, et sic illa auctoritas est uera.

Generatio substantialis non habet ens in actu . Scilicet pro subiecto, quod enim dicitur alteratione mutari, est compositum totum. At quod generatione mutatur, et idem manet sub utroque termino mutationis, est materia prima. Nam compositum, quod antea erat, non manet, quod autem succedit, antea non erat: neutrum igitur compositum  seu ens in actu mutatur: quod enim mutatur, debet idem sub utroque termino mutationis manere. Subiectum igitur generationis et corruptionis non est ens in actu, sed ens in potentia, uidelicet materia prima.

Generans non facit formam . Scilicet solitarie uel tanquam terminum completum generationis: talis enim terminus generationis est ipsum compositum.

Generatio est productio a non esse ad esse . Iuxta illud Auerrois: Actio non dat pluralitatem, sed perfectionem, id est, actio facit ut ea que prius erant in potentia, postea sint in actu, non autem ut plura sint in actu quam fuerunt in potentia; plura in esse completo, quam fuere in esse incompleto seu potentiali.

Generatio fit propter formam, et non propter materiam . Et ratio est quia forma est magis natura quam materia, id est, perfectior quam materia.

 Gratiosi medici incipiunt considerationem suam ab his que demonstrat naturalis .

Gratissima sunt beneficia in quibus nulla mora fuit, nisi in accipientis uerecundia . Iuxta illud uulgatum, Qui cito dat, bis dat.



H

Homo est maxime intellectus . Intelligitur quod intellectus est nobilior et principalior pars hominis. uel dicitur quod ille homo magis proprie dicitur homo, qui uiuit secundum rationem et intellectum, quam ille homo qui uiuit secundum sensum, etc. Unde dicit Commentator de uniuersali contra illos qui uiuunt secundum sensum, ue uobis, qui de numero bestiarum computati estis, diuinum et optimum ignorantes, quod in uobis est.

Historiam de anima in primis ponimus . Prima est ponenda inter scientias naturales, non autem simpliciter, sic enim inter scientias istas humanas  metaphysica est prima.

Homines ut in plurimum attingunt ueritatem . uerum est in factis particularibus, non autem uniuersalibus.

Hoc est ens in anima, ergo hoc est ens, consequentia non ualet . uerbi gratia. Intelligitur sic: Hoc est homo secundum opinionem, ergo hoc est homo. Consequentia non ualet ex eo, quod esse hominem secundum opinionem, est esse hominem secundum quid.

Homo bestialis centies millesies peior est bestia . Intelligitur quod homo uiuens ut bestia secundum sensum, et non rationem, est centies millesies peior asino, uel aliquo alio animali irrationali.

Homo est quodammodo finis omnium . Respondetur quod Aristoteles ibi loquitur de rebus factis ab arte. Respectu talium dicit hominem quodammodo esse finem, quia sane ad hominis commodum  omnes artes inuente sunt. Potest autem hoc axioma etiam simpliciter intelligi, ut homo quodammodo sit finis omnium entium naturalium, propter hominem enim hec omnia creata sunt, quin et ipsa entia metaphysica seu transnaturalia, puta, intelligentie habent hominem pro fine secundaria intentione, primaria enim intentione agunt propter se, secundaria propter hominem.

Homo est certissimum omnium animalium .

Homines ualde pingues raro generant .

Honor est maior in honorato quam in honorante .

Homo semper indiget aliqua delectatione, quasi quadam recreatione propter multos labores qui sibi occurrunt .

Homines unius gentis naturaliter sunt magis amici quam alterius .

 Homo sapiens siue felix indiget aliqualiter rebus exterioribus, quia natura non est sufficiens per se speculari, sed oportet quod habeat corpus sanum, cibum conuenientem, et reliquum famulatum: non tamen indiget multis rebus, quia non oportet felicem uel philosophum esse dominum terre et maris .

Habitus est perfectior priuatione .

Homo sapiens maxime est felix .

Homo naturaliter est animal politicum .

Honestum et magnum genus uindicte est, ignoscere .

Humiditas cibi ueniens ad cerebrum infrigidata facit hominibus rheuma, siue catarrhum .



I

Impossibile est continuum esse compositum ex indiuisibilibus . Intelligitur: impossibile est continuum componi ex indiuisibilibus tanquam ex partibus integralibus. Modo quamuis sit  quoddam continuum compositum ex indiuisibilibus, hoc est tamen ex partibus essentialibus, et non integralibus.

Infinitum, secundum quod infinitum, est ignotum . Intelligitur quod si infinitum esset in magnitudine uel multitudine, ipsum, secundum quod tale, esset nobis ignotum. Et hoc quidem secundum cognitionem rei, non nominis, nam quod ad nomen attinet, infinitum cognoscitur esse id quod fines non habet. Deinde dicitur propositam propositionem esse ueram de intellectu creato, qui finitus est, non autem de intellectu Dei, qui infinitus est, comprehensionem habens infinitam. Talis enim intellectus utique etiam potest comprehendere infinitum.

In natura nulla res adeo uilis et parua est, qua non liceat inspectare aliquid diuinum, et admiratione dignum . Et auctoritate Hermetis, mineralibus et uegetabilibus insunt proprietates,  que si ab hominibus essent cognite possent homines operari quidquid per magicas conficitur artes.

Innata est nobis uia cognoscendi et procedendi a notioribus nobis ad notiora nature . Id est, naturalis ordo docendi est, ut procedamus a notioribus nobis ad notiora nature. Et hic ordo uocatur ordo doctrine, non nature. Etsi enim nostro naturali modo cognoscendi sit congruens, non tamen perinde conformis est, aut modo operandi nature, aut nature ipsarum rerum. Non enim, ut Arist. ibidem dicit, eadem nota sunt nobis et nature, siue simpliciter. Unde secundum ordinem nature, non raro a notioribus nature, siue a notioribus simpliciter proceditur ad notiora nobis. Sunt autem ista notiora nobis non cognitione distincta, sed confusa. Unde quantumuis processus iste naturalis sit principium inquisitionis, tamen posteaquam habetur scientia, aliter potest procedi.

 Indiuidua sunt infinita . Intelligitur non positiue, sed negatiue, id est, quia non est certus et definitus eorum numerus, possunt enim esse plura et plura. uel aliter sunt infinita, non quidem in actu, sed potentia. Species autem utroque modo finite sunt, et actu, et potentia, quia semper sunt eadem species, licet non eadem indiuidua.

In parte anime intellectiua non est alteratio . Intelligitur quod in parte anime intellectiua non est alteratio corruptiua, sed perfectiua, non quidem quod specie perficiatur , sed quod non corrumpatur aut ledatur, sicut compositum aliquod aut forma aliqua materialis, que per alterationes istas etiam corrumpi solet.

Intellectus omnia intelligit et fit . Notandum quod intellectus scientie sit singula,  dupliciter intelligitur. Uno modo realiter, et sic est falsa. Alio modo intelligitur receptiue sic, quod potest recipere species omnium intelligibilium, et sic intelligitur presens auctoritas. Nam sicut pupilla est quoddam omnium colorum receptiuum, sic anima est species omnium intelligibilium, quia potest in se recipere species omnium intelligibilium.

Intellectus infinita intelligibilia cognoscit . Respondetur quod intellectus in propositione uniuersali infinita intelligibilia cognoscit. uel dicitur quod Aristot. loquitur de cognitione confusa et generali, non autem de discreta et determinata.

Infinita relinquenda sunt ab arte . Sic etiam allegatur quod infinitorum non est scientia. Respondetur quod uno modo intelligitur de infinitis secundum illam rationem, secundum quam sunt infinita, et sic de eis non habetur scientia. Alio modo sic: Infinitorum singularium non est scientia neque definitiua, neque demonstratiua, quia termini singulares non sunt definibiles definitione stabili et  mansiua.

Intelligere est pati . Intelligitur de intellectione acquisita per phantasmata, non autem per nudam essentiam. Et illo modo Deus intelligit, quia omnia intelligit per suam nudam essentiam.

Ista est propositio affirmatiua: Socratem contingit non esse . Intelligitur sic, quod illa propositio habet affirmatiuam ueram, hoc est, de modo, est tamen negatiua de icto.

In omni consequentia bona et formali, oppositum consequentis repugnat antecedenti, est consequentis regula logicorum. Intelligitur de opposito contradictorio, uel etiam aliquando de opposito contrario; non autem semper habet ueritatem de subcontrariis. uel dicitur, quod opposita consequentis repugnant antecedenti, quoad stare simul in ueritate, ut patet intuenti.

Idem non sequitur ad utrumlibet contradictoriorum. Intelligitur quoad idem contingens, non sequuntur  duo contradictoria copulatiue ad inuicem.

In omni ente quod mouetur, necesse est imaginari materiam . Respondetur quorum materia capitur hic improprie pro subiecto motus, et non capitur pro altera parte totius compositi.

Impossibile est esse unum principium rei naturalis . Intelligitur exclusiue sic, quod sit tantum unum principium, et non plura. Alioqui enim si tria sunt, utique et unum.

In perpetuis non est ponenda pluralitas indiuiduorum sub eadem specie . Et sic sequeretur quod tantum unus esset intellectus in omnibus indiuiduis speciei humane. Respondetur quod intelligitur de perpetuis abstractis a materia secundum rem et rationem, ut sunt intelligentie, que et sunt sine materia seu corpore, et sine ordine ad corpus perfecte possunt definiri. Cum hoc tamen stat, quod plures sint anime intellectiue, plures intellectus humani pro multitudine hominum, quia anima rationalis  habet ordinem essentialem ad corpus, nec habet esse completum, nisi unita corpori. Et ideo etiam quamuis separata, definitur per ordinem ad corpus. Sic etiam licet materia sit perpetua, siue neque generabilis neque corruptibilis, tamen in quolibet supposito est alia et alia secundum numerum et non secundum speciem.

In eternis non differt esse a posse . Sensus est: quidquid in eo quod uere et proprie eternum est, cuiusmodi quidem solus Deus esse potest, idipsum etiam est. Est enim Deus purus actus, in quo nulla potentia ad intra, quamuis bene concedatur potentia ad extra, utique enim multa potest Deus facere, que nec fecit, nec faciet. Sed ista non est potentia ad intra, sed ad extra.

In Deo sunt omnia . Intelligitur exemplariter, causaliter, causatiue, ordinatiue et conseruatiue, non autem inhesiue, uel subiectiue, uel compositiue.

 Idem accidens non est in diuersis subiectis . Intelligitur uno modo sic, quod unum simplex accidens non est in diuersis subiectis, quorum unum non est pars alterius pro eadem parte, et pro eodem tempore. Alio modo sic, unum et idem accidens non est in diuersis subiectis inherendi, sed bene in diuersis subiectis essendi. u. g., scientia est in homine denominatiue, in anima inhesiue, in libro autem obiectiue.

Intellectus est ens in pura potentia . Sciendum quod intellectus capitur dupliciter: uno modo, secundum se et absolute, et sic est ens in pura potentia, et habet se tanquam tabula rasa, in qua nichil est depictum. Alio modo consideratur ut habet in se aliquas species et notitias, et sic est in actu.

Illud quod nobis est innatum, non potest tolli a nobis (II . Respondetur quod Philosophus intelligit sic illud: quod nobis est innatum positiue, illud  non potest tolli, sed bene quod est nobis innatum priuatiue, hoc difficulter potest a nobis tolli.

Impossibile est unum subiectum habere plures formas . Intelligitur de formis substantialibus et totalibus, et non de accidentalibus nec partialibus, uel tenendo illam opinionem quod plures forme substantiales sunt in eodem composito, tunc intelligitur auctoritas sic, quod impossibile est in uno et eodem composito esse plures formas non subordinatas. Sed non tenendo illam opinionem, tunc auctoritas, ut dictum est, simpliciter est uera.

Impossibile est, quod actio et passio ab una et eadem natura procedant . Respondetur quod in actione uera et motu uero, qui reperitur in corporibus aut in uirtutibus corporeis, impossibile est, ut actio et passio ab una et eadem natura per se procedant, tamen in motis equiuoco idem potest esse per se mouens, et per se motiuum, id est, per se intelligens et intellectum, in animabus abstractis intelligentiis,  excepto intellectu materialia.

Intelligere, uel est imaginatio, uel non sine imaginatione . Intelligitur de intellectu in fieri, non autem de intellectu adepto, siue habitu. Quamuis enim in principio, ut moueatur intellectus, et incipiat cognoscere, indigeat phantasmate, tamen post rem semel intellectam, et seruatis speciebus intelligibilibus, phantasmate iam non indiget. Deinde sensus esse potest, quod intellectus non intelligit sensibilia sine imaginatione uel sine phantasmate. Immaterialia uero, nempe substantias separatas, et seipsam sine phantasmate. Denique, inquit Auerres in uita Aristotelis, sic existimandum est intellectum possibilem hominis paulatim ita posse perfici scientiis moralibus, mathematicis, naturalibus, ut tandem per unionem intellectus agentis, tanquam forma cum materia, immediate sine ullo phantasmate, adeoque intuitiue cognoscat Deum, et substantias abstractas, etiam in  hac uita, que Auerrois imaginatio tametsi falsa, tamen ab Aristotelis sententia fortassis haud aliena. Ex quibus patet Alexandrum Aphrodiseum et eius sequaces perperam ratiocinari, ex hoc textu et textu 39 III de Anima, contra immortalitatem anime rationalis in uita Aristotelis. Sic enim Alexander: Si anima non est sine imaginatione, non potest esse sine corpore, iuxta text. 12 et 13 I de Anima. Sed non potest intelligere sine phantasmate seu imaginatione per text. 39 III de Anima; ergo non potest esse sine corpore secundum Aristotelem. Hoc enim argumentum Alexandri, quod male a quibusdam putatur insolubile in uita Aristotelis, probabilissime dilui potest, respondendo ad minorem, uno ex illis tribus modis.

Idem et similiter se habens semper idem aptum est facere . Intelligitur quod idem in quantum idem, et eodem modo se habens respectu eiusdem materie, eodem modo disposite,  et mediante eodem subiecto, aptum natum est facere idem.

In generatione substantiali nullum subiectum sensibile debet existere . Intelligitur quod non debet manere idem subiectum preexistens, hoc aliquid ex actu formali et substantiali; generatio enim est mutatio totius in totum, adeoque terminatur in nouum aliquod compositum.

In nullo genere causarum processus est in infinitum . uerum est in essentialiter subordinatis.

Intellectus non potest simul et semel plura intelligere . uerum est distincte et determinate. Potest tamen intelligere modo confuso.

Impossibile est multitudinem esse actu infinitam . Intelligitur sic, quod impossibile est entium diuisorum, multitudinem esse infinitam actualiter, sed continuorum infinitam esse nichil prohibet. Sunt enim in continuo infinite partes, sed in actu uel diuise seu potentia, ita uidelicet, ut non possit diuidi  in tot partes, quin possit diuidi ulterius. Unde solet dici quod continuum habet partes infinitas non categorematice, sed syncategorematice.

In dictis per accidens non est idem ipsum et esse ipsum . Dicitur quod Aristoteles uult quod in predicationibus accidentalibus non est idem ipsum, id est, significatum materiale, pro quo terminus supponit et esse ipsum, id est, significatum formale, quod terminus connotat.

In somno animalis sensitiua potentia quiescit, et uegetatiua laborat . Dicendum quod debet intelligi quod anima sensitiua in somno perfecti animalis quiescit ab operationibus suis, que sibi deberent conuenire, in quantum est sensitiua; sed non cessat ab his operationibus, que sibi debentur ut uegetatiua. Nam et in somno nutritur et augetur animal, imo plerumque magis quam in uigilia.

In mobilibus uelocitas sequitur proportionem uirtutis  mouentis . Hic distinguendum: Mouentia sunt duplicia, quedam sunt naturalia, et talia agunt secundum ultimum sui posse, et de illis intelligitur auctoritas. Alia sunt mouentia uoluntaria et de illis non sonat auctoritas. Unde cum primum mouens sit mouens uoluntarium et liberum, non oportet quod moueat primum mobile infinita uelocitate, quantumuis fit uirtutis seu uigoris infiniti.

In mathematicis non est bonum neque finis . Intelligitur quod mathematica non docet, qualiter se debet habere homo moraliter, et quod non demonstrat simpliciter, neque per causam finalem, sed solum per causam materialem. uel dicitur quod mathematicus non considerat ea que sunt sub ratione boni, uel sub ratione finis, sed considerat ea sub mensure ratione.

Intellectus nullius corporis est actus . Ibi dicunt aliqui quod intelligitur de intellectu diuino agente. Sed accommodatius ad textum dicitur, quod  non est alicuius corporis actus tanquam subiecti. Est enim mediate in ipsa anima, consequens animam in gradu illo priori, quem participat cum intelligentiis, siue cum substantiis separatis. Non autem secundum gradum illum, quem participat cum formis informantibus. Deinde nullius corporis est actus, est enim intellectio operatio plane inorganica, multum differens a uisione et similibus operationibus animasticis, que et ab anima ipsa, et ab organo seu instrumento corporeo efficiuntur, et ideo etiam dicuntur operationes totius coniuncti, non tantum denominatiue, sed uere etiam elicitiue.

Idem non mouetur diuersis motibus . Atque primo ac per se; per accidens enim nichil obstat, sicut patet de homine existente in naui, qui mouetur uersus Orientem in naui a seipso, et uersus Occidentem ab ipsa naui.

Idem est locus partis et totius . Intelligitur de loco communi naturali, non autem proprio.

 Impossibile est idem esse in diuersis locis . Intelligitur secundum se totum simul et semel, idque naturaliter: supernaturaliter enim nichil prohibet idem corpus in pluribus locis existere per omnipotentiam diuinam.

Infinitum non potest pertransiri . Intelligitur de infinito in actu, non autem in potentia, tale namque spatium continuum habet infinitas partes potentia, non actu.

In magnitudine finita non est potentia infinita . Intelligitur, quod in magnitudine finita actiue et inhesiue non est potentia infinita. Dicitur actiue, quia in magnitudine finita bene est potentia passiue infinita. Dicitur inhesiue propter potentiam non inhesiuam, que est Deus gloriosus.

Infinita uni accidunt . Hoc intelligitur secundum successionem, et non omnia simul.

Impossibile est unum elementum esse . Intelligitur exclusiue sic, quod impossibile est tantum unum elementum esse sic, quod etiam non essent  plura elementa.

Idem non reducit seipsum de potentia ad actum . Intelligitur de potentia essendi uel generandi sic, quod nichil reducit, id est, producit se, uel generat se, cum hoc sit impossibile, alioquin aqua calefacta, siue sola, siue etiam adiuta ab ambiente, certe reducet se ad pristinam frigiditatem.

Impossibilis regressus a priuatione ad habitum . ueritatem habet de priuatione, que priuat potentiam, fallit de priuatione priuante actum. Nam qui in tenebris constitutus, est priuatus actu uidendi, et tamen adueniente luce transit ad uidendum lucem. Sed a cecitate non potest fieri transitus ad uidere, quia non tantum priuat actum, uerum etiam et potentiam, etc.

Idem est subiectum motus et termini motus . Intelligitur sic: idem est subiectum motus et terminus motus in materia prima, et non intelligitur de termino propinquo, subiecti motus.

 Intellectus patitur ab intelligibili . Intelligitur de intellectu creato, qui recipit species ab intelligibili, et de intelligentibus per intellectionem superadditam; modo intellectus primi motoris non recipit species, ut intelligat determinatione superaddita. Sua enim intellectio est suamet essentia, adeoque solus ipse est purus actus.

Intellectus non est corpus, nec uirtus in corpore . Ibi expositores dicunt quod Commentator non tenetur, quoad illam partem, quod anima non sit uirtus in corpore. uere enim anima intellectiua est forma informans, et non assistens, ut ipse putauit. Aliter dicitur, quod intellectus non est uirtus in corpore, id est, non uirtus educta de potentia materie, nec in esse suo dependens a corpore, sicut alie forme informantes.

Illud quod alitur, non patitur a nutrimento uel ab alimento, sed e contra . Notandum istam auctoritatem sic intelligi, quod alium non  patitur ab alimento per se et primarie, cum hoc tamen bene stat, quod patitur secundarie et per accidens, quia omne agens in agendo repatitur, si modo communicet in materia, ut habetur I de generatione, nimirum assimilatur ipsum alimentum alito, non alitum ipsi alimento. Unde hic actio principalis per se est ipsius aliti.

In quolibet genere latent equiuocationes . Dicitur quod Aristoteles non uult quod genera sint equiuoca proprie, sed capit equiuocationem ualde communiter, et intendit quod in quolibet genere sunt species, que habent inter se diuersas rationes specificas, sed non in ordine ad genus. uel dicatur quod uult, quod genera magis ample significant sua significata quam species.

In quibus contingit magis amicos participare, sunt magis eligibiliora, quam in quibus non . Et sic sequeretur quod pisa amicorum essent magis eligibilia quam pulli aliorum, similiter sequeretur quod  artes mechanice amicorum essent eligibiliores quam scientie liberales aliorum. Intelligitur ergo primo de bonis per se et honestis propter primam instantiam. Et hoc intelligitur dummodo aliis bonis non conueniat preeminentia bonitatis propter secundam instantiam. Sed secundum alios intelligitur cum restrictione, siue cum reduplicatione, ut omnia bona, in quibus participant amici, ut sic sunt eligibiliora, et sic, quamuis artes ut illiberales, absolute non sunt eligibiliores, tamen in quantum eis participant amici, sunt eligibiliores. Sic etiam dicitur de alia instantia. Interim simpliciter ut dictum est, artes liberales sunt eligibiliores, sicut dicimus, quod agens ut agens, sit nobilius passo; et tamen fieri potest ut passum sit simpliciter nobilius agente, ut contingit, si ignis agat in hominem. Homo enim procul dubio simpliciter est nobilior igne.

Illud quod per se est eligibile est eligibilius quam id quod est eligibile per accidens . Respondetur ibidem ut sic, quatenus uidelicet est eligibile per  se. Simpliciter enim aliquando alterum potest esse eligibilius.

Illud est melius cuius priuatio est peior . Illa auctoritas non est simpliciter uera, nam datur instantia de sentire et intelligere. Nam priuatio huius, quod est sentire, est peior quam priuatio huius, quod est intelligere. Et tamen in ueritate habitus huius, quod est sentire, non est melior quam habitus huius, quod est intelligere: patet autem quia ad priuationem sensus sequitur priuatio intellectus, eo quod nichil intelligitur, nisi quod prius fuit in sensu: et etiam priuatio materie prime est peior quam ipsius compositi, tamen ipsius non est melior habitus. Respondetur quod intelligitur, ubi unum non includit aliud: iam priuatio sensus in homine includit etiam priuationem intellectus in homine. Priuatio materie prime includit priuationem compositi.

Ignis non est uisibilis, auctor sphere, intelligitur secundum Marsilium sic. Ignis in prima sphera non est  uisibilis, quia ut sic est maxime perspicuitatis et subtilitatis, ut patet, quia astra celi per ipsum uidentur. Sed ignis est uisibilis solum, prout est permixtus cum materia terre, sicut est ignis circa nos.

Idem non est scitum et opinatum . Hoc est uerum eodem modo, cum hoc tamen stat quod aliquid sit uno modo scitum, alio modo opinatum, scilicet ratione diuersorum mediorum. Quatenus enim per demonstrationem aliquid cognoscimus, scimus quatenus idipsum per rationem aliquam probabilem opinamur.

Intellectus, et intellectum, et intellectio, sunt idem in abstractis a materia . Simpliciter uera est tantum de Deo: aliquo modo tamen etiam de intelligentiis que in intelligendo nullo modo dependent a corpore, nec ut ab instrumento, nec ut a subiecto. Unde ueritatem non habet de intellectu nostro possibili, qui intelligendo dependet a phantasmatibus, siquidem oportet intelligentem phantasmata  speculari, ut dicitur in III de Anima, tex. com. 39.

Idem non agit in corruptionem sui ipsius . In oppositum uidetur esse semen, quia forma seminis facit esse corporis animatum: et quam cito est corpus animatum, tam cito desinit esse forma seminis, ergo semen agit ad sui ipsius corruptionem. Respondetur quod auctoritas intelligitur in sua primaria actione et per se, cum hoc nichil prohibet, quod idem per accidens agere potest in sui corruptionem: patet, quia organisatio corporis illa fit a forma seminis, una cum influentia corporis celestis: et tamen quando illa fit, tunc desinit esse forma seminis, et sic semen agit de per accidens ad sui corruptionem.

Idem est agens, disponens materiam, et inducens formam . Respondetur quod propositio ueritatem habet in transmutatione substantiali a natura facta, intelligitur respectu immediate disponentis materiam, stat autem disponere materiam alterando materiam, et tamen natura introducit  formam substantialem; licet enim multe sunt differentie inter naturam et artem, quas pro nunc nolo persequi, tamen una est ista ex illis, quia ars non potest producere immediate formam substantialem, quia omnes forme introducte ab arte sunt accidentia, ut patet ex Physic. com. 13.

In nobis non est odoratus . uidetur igitur quod nos deficimus in uero sensu. Respondetur olfactum hominis esse imperfectiorem aliorum animalium olfactu in percipiendis odoribus, quantum ad distantiam, et quantum ad remissionem. Alia enim animalia remissos odores percipiunt, et in magna distantia, ut canes et uultures, et alia huiusmodi. Homo autem non percipit nisi prope et intensos, uincit tamen homo in percipiendis differentiis pluribus odorum.

Indiuisibile non potest esse equale . Et uidetur quod intellectus non potest esse formatus scientiis et uirtutibus, et alteri intellectui equalis uel inequalis, quoniam est indiuisibilis. Respondetur,  uerum est quod indiuisibile non potest esse equale qualitate corporali, sicut est caliditas et frigiditas, sed potest esse equale qualitate spirituali, et hoc non est inconueniens.

Indiuisibile ad quodcunque se diuertit, totaliter se diuertit . Illa auctoritas dupliciter intelligitur: Uno modo sic, quod indiuisibile non est secundum unam partem in uno, et secundum aliam in alio: et sic simpliciter est uera, quia indiuisibile non habet partes. Alio modo sic, indiuisibile quocunque se diuertit, id est, secundum quamlibet partem se diuertit, et sic tunc auctoritas est falsa, eo quod presupponit indiuisibile habere partes, quod non est uerum. Uberior responsio potest sumi ex declaratione axiomatis sequentis.

Indiuisibile seu simplex cum attingitur, totum attingitur aut nichil, pro eo quod non habet partem et partem . Dicitur sensum esse quod non attingatur secundum partem et partem , sed ex hoc non sequitur quod si attingatur, attingatur omni modo. Unde etiamsi Deus ab homine cognoscatur in hac uita, uel etiam clare uideatur in altera , sed non totaliter seu omni modo, sic enim a se solo cognoscitur. Nam et simplex est Deus, et simul etiam incomprehensibilis. Et tametsi non est aliquid, tamen est aliquod unum, quod equiualet infinitis. Unde idem latet, et patet quidem ad intuendum, sed latet ad comprehendendum, hoc est, non sicut in aliqua re composita una pars latet, altera apparet, sed quia illud unum simpliciter infinita existens perfectio, infinitis modis potest cognosci.

Intellectus diuinus speculatur omnia . Et per consequens uidetur quod intellectus diuinus speculetur phantasmata, consequens est falsum, et contra Philosophum, XII Metaph., ubi dicitur:  Intellectus diuinus est pure actiuus. Illa auctoritas intelligitur dupliciter: uno modo obiectiue, alio modo instrumentaliter. Respondetur ergo quod intellectus diuinus intelligit phantasmata obiectiue, et non instrumentaliter, et hoc uult Betius.

Ignis est principium augmentationis . Intelligitur sic: ignis, id est calor naturalis, est principium, scilicet instrumentale augmentationis.

Idem non est agens et patiens . Intelligitur respectu eiusdem.

Intellectus est denudatus ab omni eo quod intelligit . Si sic, uidetur quod non potest intelligere seipsum. Respondetur quod intelligitur, dum intelligit directe per species proprias et distinctas, et nondum intelligit per species reflexas reflexe et alienas, et illo modo intelligit seipsum.

Idem corruptum in numero non reuerti potest . Querit Aristoteles ibidem, an regressus fiat secundum idem numero  ita ut corruptum et mutatum idem numero redeat. Sensus questionis notus est: queritur enim an aqua, ignis, leo, color uel aliquid horum, semel corrupta, possint ab aliquo naturali agente iterum produci eadem numero prorsus; soluit ipse dicens quod in substantiis perpetuis idem numero redit, ut sol idem numero redit ad Arietem, et hoc, quia non mutatur in substantiam, sed localiter mouetur, et qualis est mutatio, sic est reditus mobilis: quia enim non mutatur substantia, redit eadem. At in corruptibilibus substantiis, que sic sunt ut possint non esse, impossibile est post corruptionem eadem numero redire, sed specie solum, etc. At secundum rei ueritatem corruptum, idem numero reparari non potest, intellige de potentia physica seu naturali, non autem de potentia supernaturali. Deus enim omnia permanentia corrupta reducere potest. Et sic resurrectionem mortuorum, tametsi non demonstrat natura, demonstrat tamen Scriptura: tametsi non prestat potentia naturalis, tamen omnipotentia diuina.

 Intellectus et intelligibile debent esse proportionata . uerum est secundum assimilationem, uel secundum rationem intelligibilis, non autem secundum rationem quantitatis.

Intelligentie non sciuntur, nisi per motum . Intelligitur de scientia physica. Intelligentias enim demonstrat physicus per motum, dicens: Omne quod mouetur ab alio mouetur. Mobile igitur eternum habet mouens eternum, mouens autem eternum non potest esse in corpore, quia illa non potest semper mouere; ergo uirtus sine corpore immaterialis abstracta, et per se subsistens, et completa sine corpore. Sic Aristoteles et Auerres statuentes  mundum et motum ab eterno probant intelligentias per motum.

Intellectus humanus habet materiam . Intelligitur secundum S. Thomam et Buridanum sic, id est habet in se quamdam uirtutem receptiuam specierum materialium. uel sic dicitur quod per  materiam intelligit aliquam operationem, per quam intellectus humanus differt ab intellectu diuino, et sic dicit Albertus, quod omnes res infra Deum habent materiam, uel aliquid proportionabile materie.

Intellectus est separatus a corpore . Intelligitur, id est, non est alligatus alicui organo corporeo. Intellectum enim esse separabilem significat non esse organicum: nec in operatione sua a corpore pendere, ut coniuncto, causa, uel principio.

Infinito nichil est maius . Intelligitur de infinito quoad extensionem, quia illo modo nichil potest esse maius quoad quantitatem.

Idem non est causa oppositorum . Intelligitur idem agens particulare, non est eque primo causa oppositorum, specifice distinctorum propter agens uniuersale, ut est Deus uel sol. Dicitur eque primo, quia idem bene potest esse causa unius per  prius, et alterius per posterius, unius per se, alterius per accidens, etc. Dicitur specifice distinctorum, quia pater habens filium est causa oppositorum, uidelicet patris et filii: sunt enim ista opposita relatiue.

Ignis in sua sphera corrumpitur, ut inquit Aegidius. Et licet sibi non potest implicari contrarium formaliter, eo quod aliqua non ascendit, sed tamen potest sibi applicari uirtualiter, quia ignis potest considerari aliquo modo per constellationem frigidam: et si sic, tunc descendit, quia graue mouetur deorsum, et sic per talem motum corrumpitur ignis. Unde ignis non est corruptibilis naturaliter loquendo, secundum se totum, sed solum secundum partes, tamen per potentiam diuinam potest corrumpi.

Intellectus sequitur rem intelligendo . Intelligitur de intelligendo aliquo simplici conceptu et non discursiuo.

Ignouato motu necesse est naturam ignorari . Si sic, quomodo ignorato motu dicit naturam  ignorari, cum dicat II, Phys., tex. 6, naturam esse per se notam. Respondetur quod natura duplicem habet cognitionem, et an sit, et quid sit. Ipsam esse per se, notum est: quid autem sit, non est per se notum, sed ignorari potest, et de hac cognitione definitiua dicit quod qui ignorat quid sit motus, ignorabit etiam quod natura sit. Per motum enim natura definitur.

In infortuniis uirtus relucet .

In obscuris oportet uti apertis testimoniis .

In re frequenti cognoscitur habitus .

Impossibile est prudentem non esse bonum .

In ciuitate sunt tres species: scilicet diuites, pauperes, mediocres, inter quos optimi sunt mediocres, quia semper medium est optimum .

In magnis negotiis oportet unum ordinari ad unum opus, quia melior est cura, que incensa est circa unum,  quam circa plus .

In dicendo utimur exemplis, ut facilius intelligatur illud quod dicitur .

In infirmo est continua tristitia, et meror inconsolabilis .

In quolibet genere est aliquod bonum, licet in eo inueniantur aliqua non bona .

Illud est superfluum in definitione, quo ablato, illud quod remanet manifestat diffinitum .

Impossibile est speculari uniuersale, nisi per inductionem .

Illa demonstratio est dignior que utitur dignioribus principiis .

Indiuisibile non potest moueri, nisi per accidens .

In quiescendo et sedendo anima fit prudens .

Instans est principium futuri, et finis preteriti .

Illud est melius quod optimo propinquius est .

In diuinis actio eorum prima intentione est propter suum esse: secundario uero propter aliud .

In montibus non fit pruina .

Ire de precedentibus ad posteriora, est magis famosum .

Is plurimum habet qui minimum cupit .

In omnibus tam maximis quam minimis debet implorari auxilium Dei .

Ira uitanda est non moderationis, sed sanitatis causa .

Incertum est quo loco mors te exspectat: tu uero eam in omni loco exspecta .

Id sapit unusquisque quod didicit .

 Impossibile est somnium secundum totum esse falsum .

Inter animalia solus homo est ambidexter .

Indiuiduum non generatur essentialiter, nisi ab indiuiduo eiusdem speciei .

Illud quod est causa, ut alia sint uera, est uerissimum .

Impossibile est omnium esse demonstrationem .

In eternis non est corruptio, nec malum, nec peccatum .

In sempiternis nulla est potentia .

Indiuisibile omne quod non habet materiam .

Impossibile est quod duo motus contrarii sint super eumdem polum .

Ignorare uitia est melius quam scire ea (XII Metaph., com. 51

 Infirmans ponit sanitatem esse felicitatem; pauper uero factus, diuitias .

In modo, est utrumque extremum in actu, sed non in ultima perfectione .

Ira est appetitus cum tristitia propter apparentiam sui ipsius, uel suorum .

Ira est factiua inimicitie et odii .

Infirmi ceuntes et bellantes, et amantes, scientes, et uniuersaliter aliquid desiderantes, et non assequentes, illi de facili irascuntur .

Inferiora a superioribus reguntur .

Ille est beatissimus et securus possessor sui, qui sine sollicitudine exspectat .

Ille non tollit munus gratis, qui, cum rogasset, accepit, quia optimum est preuenire desiderium rogantis .

Ingratus est ille, qui se beneficium accepisse negat, quod accepit .

In dando beneficia eligendus est uir simplex et integer,  memor, gratus et abstinens .

In omni tractatu fieri decet ut inter initia consideretur quid sit de quo agatur .

Inter animalia longissime uite est homo et elephas .

In bonis exterioribus non est felicitas, quia ipse felix nullo bono exteriori indiget .

Inter omnia animalia solus homo habet rationem .

In minimis etiam rebus auxilium diuinum debet implorari, inuocandus est enim pater omnium rerum, quo pretermisso, nullum rite fundatur exordium .

Intellectus est lumen, quod Deus infundit anime .

Impossibile est non corpus in corpore moueri .

In loco est, quidquid a loco circumscribitur .

Illud ponit aliquis, quod a uiro probato dictum est .

Inuidus est, qui tristatur de prosperitate bonorum .

Incertum est, si occiderit sol, an adhuc sit super terram, eo quod tunc sensum amittimus .

In plantis est una anima in actu, plures uero in potentia, et ideo etiam pars earum abscissa, uiuit.

Interempto genere interimuntur species .

In naturalibus concupiscentiis pauci peccant .

Ira promouet actionem fortis .

Irasci in quibus non oportet, et non irasci in quibus oportet, insipientis est .

In infortuniis refugium est ad amicos .

In actibus humanis minus creditur sermonibus, quam operationibus .

In prauis ac male dispositis corpus dominatur anime .

Impossibile est non diligentis Domini seruos diligentes esse .



I

Iactator maxime est uituperandus .

Iustitia est preclarissima uirtutum . Intelligitur de iustitia perfecta, non autem imperfecta, quia iustitia perfecta includit in se omnes uirtutes.

Iustus secreta non prodit .

Iuuenis non potest esse sapiens, quia prudentia requirit experientiam, que indiget tempore .

Iuuenes custodiendi sunt, ut non dicant aut audiant aliquid turpe, quia ex dicere aut audire aliquid turpe sepe facere contingit .

 Iustum est auxiliari pauperi .

Iustum est facere gratiam ei qui gratiam facit .

Iustum est auxiliari amicis .

Iactator uituperabilior est mendace .



L

Locus totius et locus partis idem est . Limitat Commentator istam propositionem  de loco secundum speciem, non de loco secundum numerum, quia maior est locus totius, quam locus partis.

Lumen non est corpus . Intelligitur, lumen non est corpus substantiale, sed bene est corpus quantificatum concretiue, uel lumen non est corpus resolutum a corpore lucido, uel sic, lumen non est corpus extensum, seu extensiue, siue extensione propria.

Locus communis est, qui continet omnia .  Intelligitur sic, qui continet omnia alia a se preter celum, quod continet omnia, non tamen seipsum.

Locus est non de in loco . Id est, non de ratione loci, quod fit in loco. Siue locus non est per se in loco, sed per accidens, locus enim ut locus continet, per accidens autem est, quod forte quoque ipse ab altero contineatur.

Locus est equalis locato . uerum est de loco proprio, non autem de loco communi.

Littera et syllaba carent sensu . Intelligitur, carent sensu, id est, significatione ultimata, non tamen sic, quod non essent sensu exteriori perceptibiles.

Lex prohibet ne quis seipsum occidat . Intellige non tantum humana, sed et naturalis et diuina.

Loca nuturalia sunt tantum duo, superius, scilicet, et inferius .

Locus optimus in bello est medius. Quia fortes tenent  locum medium inter audaces et timidos .

Laudare presentem adulatoris est .

Liber Physicorum est radix et principium totius philosophie naturalis .

Lis et dies non habent esse secundum quod substantia aliqua perfecta, sed secundum quod generantur et corrumpuntur .

Locus medius est locus principantis. In libro de Senectute et iuuentute.

Lupus gulosus comedit sine masticatione, et tantum uno tempore, quod sufficit sibi ad tres dies .

Linguam habet animal, ut communicet aliquid alteri .

Laus et gratiarum actio debentur danti, et non accipienti .

Locus eterni est eternus .

 Lingua conuenit in duo opera nature, scilicet gustum, et loquelam, et quamcunque uociferationem .

Lac etiam potest fieri in manibus .

Lingua est propter sapores percipiendos, et litteras exprimendas .

Licet omnes scientie nobiles sint, tamen diuina est nobilior, quia eius subiectum est nobilius .

Lucrum est auxilium indigentie .

Leges inhoneste, licet maxime sint in usu, aboleri licet .

Ludus fit propter requiem .

Lectio certo prodest, uaria uero delectat .

Libentius audias, quam loquaris .



M


Materia non est ens . Intelligitur quod materia prima non sit ens in actu formali, cum hoc tamen bene stat, quod sit ens in actu entitatiuo, ut loquuntur.

Materia semper conatur ad maleficium sue forme . Hoc intelligendum est de materia ista rerum corruptibilium et generabilium propter potentiam contradictionis. Ex se enim nullam habet formam propriam, habet autem potentiam ad omnes.

Motus et tempus sunt infinita . Intelligitur capiendo ly infinitum sincategorematice, sic quod ly motus et tempus stant confuse. Etiam alio modo conceditur secundum successionem et potentiam, sic quod metus secundum successionem est infinitus.

Motis nobis mouentur omnia, que in nobis sunt . Intelligitur per se, uel per accidens.

 Materia nec est quid, nec quale, nec quantum . Intelligitur materia prima secundum se, nec est quid, id est, hoc aliquid, scilicet, aliqua substantia certe speciei; nec est quale, id est habens aliquam qualitatem propriam: non est qualis secundum aliquam qualitatem per se et proprie, nec est quantum, id est, non habens ex se quantitatem aliquam determinatam.

Materia prima est medium inter esse et non esse . Sed hoc uidetur falsum, quia si sic, sequeretur quod inter duo contradictoria esset dare medium. Respondetur quod sic intelligitur, quod materia prima est medium inter non esse simpliciter, et inter esse in actu formali. Modo non esse simpliciter, et esse in actu formali, non sunt contradictoria. Sensus est: Materia est quidem substantia, sed imperfecta, et ita quidem medium quoddam inter ens simpliciter, et non ens simpliciter, neque enim est omnibus modis; hoc est, perfecte, et ceu  specificatum ens, neque est nullo modo ens, sed est ens subsistens in rerum natura. In potentia tamen ad omnes actus formales et ad omnes species naturales.

Motus misti est ab elemento simplici dominante in eo . uera est propositio, de misto perfecto, cuius mistio est completa, in qua uidelicet missibilia sunt reducta ad unam formam superadditam mistioni. Fallit autem in misto cuius mistio est per solum partium iuxta positionem. Nam talis motus non est simplex, sed est inflexus, seu compositus, ut est motus turbinum .

Mathematicus solum de causa formali considerat . Respondetur mathematicum considerare formam tantum, quia non considerat materiam sensibilem, neque agens, neque finem concernentem motum, sed solum considerat formam uniuersalem declarantem quidditatem, partes  enim definitionis dicuntur forme, ut patet in II Phys., text. 28.

Mouens et motum debent esse simul . ueritatem habet propositio de mouente in genere cause efficientis, fallit autem de mouente in genere cause finalis, precipue in generabilibus et corruptibilibus, in quibus aliud est mouens ut efficiens, ut dicit Auerr. in primo cap. lib. de substantia orbis, glossa est eiusdem Aristotelis in uII Phys., text. com. 9.

Materia prima generatur per accidens . Intelligitur per accidens, id est, secundum quid, id est, ratione forme, que ex ea per generationem educitur, cum qua nouum constituit compositum.

Materia prima in rei ueritate generatur . Respondetur quod uerum est subiectiue, sic quod incipit esse subiectum forme, non autem terminatiue generatur. Intelligitur eo sensu quo axioma  proxime precedens, nempe incipit subiectum esse forme.

Malum entis destruit seipsum, et uidetur uelle quod malitia nominaliter sit aliquid, quod est tamen contra eumdem Philosophum . Illa dupliciter intelligitur: Uno modo conditionaliter ut sit, si malum entis esset, tunc destrueret seipsum, id est, malum entis significat destructionem sui ipsius. Alio modo intelligitur quod malum destruit seipsum per accidens, malum enim cum sit priuatio, non reperitur nisi in bono; dum ergo conatur ad destructionem boni, per accidens ad sui ipsius destructionem conatur, quia priuatio non potest existere sine subiecto.

Magis est eligendum indigenti ditari, quam philosophari . Non quod sit melius, sed quod sit magis necessarium indigenti.

Materia prima primo recipit formam uniuersalem, deinde minus uniuersalem .  Hoc est, prius natura formam elementi, deinde formam misti, denique animam. Ordinem enim habent inter se iste forme, suntque alie aliis magis uel minus communes.

Mouens debet esse simul cum motu . Non semper immediatione suppositi, sed semper immediatione uirtutis.

Materia remanet in re facta, priuatio uero non . Intelligitur quod materia remanet in re facta sub ratione et denominatione materie, sed priuatio non manet sub illa ratione uel denominatione, est enim formaliter negatio forme, materialiter aptitudo ad formam. Quando ergo non adest forma, sane sub ratione priuationis non remanet amplius priuatio.

Motus in quantitate dicitur augmentatio uel diminutio . Intelligitur quod motus ad quantitatem proprie. Unde rarefactio et condensatio differunt non parum ab augmentatione et diminutione.

Materia prima non est . Intelligitur, ut supra:  materia prima non est in actu formali, quia materia prima non est forma, cum hoc tamen stat, quod materia prima sit in actu essentie et potentie.

Magis et minus non diuersificant speciem . Intelligitur de specie essentiali sic, quod magis et minus non diuersificant speciem essentialem, sed bene accidentalem.

Medium componitur ex extremis . Intelligitur de compositione similitudinaria, id est, quod medium in aliquo gerit similitudinem unius extremi et in alio alterius extremi. Quanquam aliquando etiam realiter componitur ex extremis, ut fuscum ex albo et nigro, tepidum ex calido et frigido.

Minimo non potest dari minus . Intelligitur in sensu diuiso, non in sensu composito. Tali enim minimo possibile est dari minus.

Materia prima non est in potentia ad formam . Intelligitur de potentia actiua et instrumentali, et non de potentia passiua et essentiali.

Magnitudo et multitudo non sunt accidentia quantitatis . Intelligitur capiendo ea respectiue, tunc non sunt species quantitatis; sed capiendo ea absolute, tunc sunt species quantitatis.

Mundus est eternus . Intelligitur secundum Arist. quidem et alios, quibus creatio rerum ex nichilo fuit ignota; non autem secundum ueritatem, que docet mundum ex nichilo factum a Deo in tempore.

Minus bonum coniunctum alteri, facit ipsum magis bonum . Et sic sequeretur quod corpus animatum esset nobilius ipsa anima. Intelligitur, dummodo unum bonum non includat aliud. Unde etiam nullum bonum Deo additum facit ipsum maius bonum, quia est infinitus prehabens omne bonum.

Manifestum est quod Deus non habet genus nec qualitatem,  nec quantitatem . Proprie loquendo de his scilicet, ut habent rationem predicamenti. Est enim Deus perfectissimus simul et simplicissimus. Improprie autem uel similitudine quadam, etiam illa quandoque dicuntur de Deo.

Materia prima appetit formam, sicut femina uirum, turpe bonum, seu pulchrum . Intelligitur de appetitu naturali, et non animali. uel sic: Materia prima appetit formam, id est, appetit perfici a forma. At ne quis existimaret materiam simpliciter esse turpem, addit id esse per accidens, puta ratione priuationis. Et ita turpe, quia turpe non est appetens pulchri, seu boni, nec est per se in materia turpitudo deformitasque, sed per accidens, quatenus priuationis est consors. Eam uero appetitionem esse in materia, sic dicit Themistius, prouidentiam fuisse, que et turpi desiderium honestatis, et egenti opulentie quantum sit satis, iniecerit.

Motus natus est ignire ligna, lapides et ferrum .  Aduerte quod due conditiones requirantur circa hoc, ut motus calefaciat precipue. Prima quod sit uelox, ita quod corpus calefactibile distrahatur plus quam secundum propriam naturam est distrahibile , et sic motus rarefaciendo corpus motum calefacit. Secunda est, ut motus sit in magno mobili, et propinquo.

Materia negatione cognoscitur . Nota quod materia duplex sit, prima et secunda materia. Prima est natura, sed materia secunda est naturarum, siue habens naturam. Prima enim materia est substantia simplex, sed secunda est substantia composita ex materia et forma, siue sit ut materia alterationis tantum, siue ut materia alterationis et compositionis simul. Propositio igitur ueritatem habet de prima materia principaliter. Nimirum enim cognoscitur negatione quatenus est ens, seu substantia, que nec est forma, nec habens formam, quantum est de se. Est autem in potentia ad  omnem formam.

Motus est tempus . Respondetur quod Philosophus uult, quod illa non est predicatio essentialis, sed accidentalis, quia motus ut numeratus et acceptus in mensuram durationis rerum istarum, et operationum naturalium est tempus. Itaque accidit motui, quod ipse sit tempus.

Motus qui est ab extrinseco motore, est uiolentus . Respondetur, quod motus ab extrinseco motore non semper mouente, uel motus ab extrinseco motore in mobili non habente inclinationem ad talem motum, dicitur esse uiolentus, et sic debet intelligi propositio hec in uia Peripateticorum.

Medium promouet ipsum motum . Respondetur quod auctoritas 3. Celi intelligitur, scil. quando medium est  subtile, et sic per accidens promouet motum, scilicet ratione ueritatis et utilitatis, sed de per se medium semper resistit motui, eo quod inesse appetit esse indiuisum.

Mensura debet esse quid minimum . Respondetur quod intelligitur, quo ad sufficientiam notificationis, id est, quod non debet deficere ad minimum in notificatione mensurati.

Motus circularis celi est primus motuum . Intelligitur, est primus motuum, id est, diuturnior motuum. uel sic est primus motuum, id est, perfectior motuum.

Metaphysica est de omnibus entibus mundi . In genere siue secundum rationes communes, non autem secundum propriam cuiusque quidditatem; homo enim secundum quidditatem suam non ad metaphysicum, sed ad physicum pertinet.

Metaphysica est scientia nobilissima et difficillima . Intelligitur non inclusiue sic, quod solius  metaphysici sit considerare difficillima, sed etiam alterius artificis: sed uult, quod principaliter solius metaphysici sit considerare difficillima. Nobilissima autem utique est ratione subiecti sui principalis, quia non solum tractat de transcendentibus illis Ente, Uno, Bono, uero, uerum etiam de Deo et intelligentiis tanquam obiecto principali.

Modica transgressio in principio a ueritate descendentibus, in fine fit longe decies millies maior . Exemplum est de iter agente, qui errat in principio itineris, et ideo quanto magis pergit, tanto magis in errore perseuerat. Sic paruus error in principiis, fit maximus in fine, et ideo iubebat Plato, quod prolixus sermo haberetur de principiis, ut inquit commentator. 8, de Anima com. 4.

Medium est nobilius extremis . Nota quod duplex sit medium. Unum est secundum magnitudinem, aliud autem medium, quod eligitur a natura. Propositio uera est de medio secundum naturam, non autem de medio secundum magnitudinem, siue  secundum situm, gloss. est Aristoteles et Auerres in 2, de Celo, tex. com. 74. Alio modo respondetur, quod alia est equiuocatio ex parte medii. Nam quedam dicuntur media per compositionem ex extremis, sicut coloris medii inter album et nigrum; et quedam dicuntur media per comparationem tantum, sicut er et aqua, sunt media inter ignem et terram: distinctio hec etiam est Auerr. 4, Celi, com. 26. In neutris uniuersaliter uera est propositio assumpta. uide Zimar. fol. 72. uera est autem propositio in moralibus, quia uirtus, que est in medio duorum extremorum, que sunt uitia, est nobilior extremis.

Melius est mori quam facere contra bonum uirtutis .

Medicine fiunt per contraria .

Malum facere est facile, bonum autem difficile .

Medium in omnibus rebus est laudabile .

 Minus malum est eligibilius magis malo .

Maximum bonorum exterior est honor .

Matres plus amant filios quam patres, quia certiores sunt de iis, et plures labores habent circa eos .

Maioribus datur honor, minoribus autem lucrum; quia honor est tributio uirtutis et beneficii, lucrum autem est auxilium indigentie .

Magistris, diis et parentibus non potest reddi equiualens .

Magis tenemur amicis largiri bona quam extraneis .

Multo grauius aliquis fert, si honore priuatur, quam si bona sua auferantur .

Masculinum genus naturaliter dignius est feminino .

Melius est iudicare secundum leges et litteras, quam  secundum propriam scientiam, uel sententiam .

Multi serui quandoque deterius seruiunt paucioribus .

Monstro similis est auaritia .

Mihi crede, auarus non potest esse diues nec felix .

Multo magis prodest, si pauca precepta sapientie teneas, et illa prompta et in usu tibi sint, quam si multa discas, et illa non habens in animo .

Mancipiorum raro est clementia .

Miserum est eum esse magistrum, qui nunquam nouit se esse discipulum .

Masculi, si non ceunt, sunt longioris uite femellis; quia masculus est callidior femina .

 Mulier maioris est pietatis et compassionis quam uir; sed est maioris inuidie, contentionis et litis, et malitiosior est uiro, et de facili decipitur .

Menstruunt in mulieribus cessat in quadragesimo anno, et in aliquibus manet usque ad quinquagesimum annum, et ideo uetule antique sunt barbate .

Multo grauius est male dedisse beneficium quam non dedisse .

Magna est dignitas sapientie, que Socratem summo Deo cequat .

Manifesta negare irreuerentia est .

Mouens et motum sunt simul . Saltem uirtute.

Materia est causa, quare entia possunt esse et non esse .

Melius est esse quam non esse .

Medicus est artifex mechanicus .

 Melancholici maxime uera somniant .

Mors nichil aliud est, nisi frigiditas et siccitas .

Mors nichil aliud est, quam recessus anime a corpore .

Multo melius est habere animam habentem scientias quam habitum corporis uidere bene indutum .

Mulier melioris pietatis est, quam uir, sed maioris inuidie, et malitiosior est uiro, et facile decipi potest .

Magis dicimus illum scire rem, qui scit eam affirmatiue, quam qui scit eamdem negatiue .

Mors metaphorice dicitur finis .

Maior uirtus est bona operari, quam turpia non operari .

Multitudo temporis facit experientiam .

Maior est delectatio in quiete quam in motu .

Malitiosus non est bonus neque in actu, neque potentia .

Malus rex tyrannus dicitur .

Matres plus diligunt filios, quam patres .

Melius est ciuitatem regi a uiro optimo quam lege optima .

Media possessio bonorum exteriorum est optima, quia facillimum est rationi obedire .

Minores, ut fiant equales, seditionem faciunt; equales uero, ut fiant maiores .

Melodia, iratos, et aliis passionibus occupatos sepe alleuiat, ipsos letos faciens .

Musica est potens letificare homines .

Multis seruit, qui corpori seruit .

 Magnanimi est contemnere magna .

Magnarum uirium est, negligere ledentem .

Morieris. Ista est hominis natura, et non pena.

Morieris. Hac conditione intraui, ut exirem.

Morieris. uita nostra peregrinatio est: Cum diu ambulaueris, domum redeundum est.

Morieris. Stultum est timere, quod uitare non possit.

Male de te loquuntur homines. Bene loqui nesciunt, faciunt enim, non quod mereor, sed quod solent.

Male de te loquitur malus. Moueret, si hoc iudicio faceret, et non morbo; non de me loquitur, sed de se .



N

Nihil agit ultra gradum sue perfectionis, siue quod idem est: Nihil agit ultra suam speciem . Falsa est propositio, si absolute intelligatur: limitatur autem hoc modo, quod uera est de agentibus in uirtute propria. Unde uirtus informatiua existens in semine, licet non sit animata in actu producit inde animatum, quia est instrumentum remoratum ab animato, uidelicet a Celo. Fallit etiam in accidentibus eadem ratione, quia idem est agens, disponens materiam, et inducens formam, sed non uirtute propria, quia agit sicut instrumentum. Fallit in agente remoto: Fallit in agente per accidens et a casu .

Neque animal dicis esse hominem . Illa auctoritas intelligitur, quod illa predicatio, Animal est homo, non est directa, eo quod inferius predicatur de suo superiori.

Nomina et uerba transposita idem significant . Illa auctoritas habet duplicem sensum. Unus est, quod solum propter transpositionem terminorum scilicet nominum et uerborum, nomina et  uerba non amittunt suas significationes essentiales, licet bene accidentales, ut est casus, numerus et figura. Sed alium sensum habet, quod propter transpositionem nominum et uerborum non mutatur ueritas propositionis, et si ille sensus debet esse uerus, tunc oportet quod seruentur proprietates logicales, scilicet ampliatio et restrictio.

Non ens non intelligitur . Intelligitur non ens, non intelligitur per propositiones categoricas affirmatiuas, sed cum hoc tamen bene stat, quod non ens intelligitur per propositiones categoricas negatiue, hoc est, directe.

Non necesse est res ferre ad disputationem, siue ad disputandum, sed utimur terminis pro rebus . Intelligitur de necessitate condictionata, cum debeamus disputare de rebus per nomina, et non possumus res portare ad disputationem, tunc oportet nos uti nominibus pro rebus.

Numerus est infinitus per appositionem unitatum . Intelligitur quod numerus potest multiplicari  in infinitum per appositionem unitatum.

Natura et principium sunt subiectum scientie naturalis . Sciendum quod quelibet scientia considerat aliquod subiectum, eius principia, passiones et species. Natura igitur et principia ratione istius considerationis possunt etiam dici obiectum physice. Cum hoc tamen stat proprium et adequatum subiectum physice, fit ipsum corpus mobile, cuius ista sunt principia.

Natura dirigitur ab agente infallibili . Intelligitur de natura naturante, scilicet Deo, uel etiam, de natura quidem naturata, sed ut plurimum duntaxat simpliciter intelligitur de natura naturante, scilicet Deo.

Nihil est in intellectu, quin prius fuerit in sensu . Intelligitur quod non oportet, quod omnis cognitio intellectiua alicuius rei dependet a sensu eiusdem, quia de Deo et intelligentiis habemus notitiam intellectiuam, et tamen non sunt  sensibiles, sed sufficit, quod omnis nostra cognitio intellectiua dependet a sensu illius uel alterius rei: Modo dicitur, quod notitia intellectiua de Deo causata, est ex notitia effectuum, per quam deuenitur immediate in cognitionem substantiarum insensibilium, et hoc a posteriori.

Natura non deficit in necessariis, nec redundat in superfluis . Intelligitur quoad imperfectionem finis ultimati, tunc natura non deficit, nec redundat, licet quandoque deficiat et redundet in determinatione certi finis determinati et particularis. Alio modo intelligitur, quod natura nec deficit nec redundat quoad totam speciem, licet bene quoad partem speciei, id est, quoad aliqua indiuidua; uel dicatur, quod natura deficit nec superabundat in pluribus, sed bene aliquando in paucis. Item ponendo casum, quod tantum tres essent homines in mundo, et natos omnes cum sex digitis in unaquaque manu, tunc esset monstrum, et redundaret tota natura  in superfluis. Similiter si nati omnes tres una manu, siue sine manibus, tunc deficeret tota natura in necessariis, dicendum quod tota humanitas esset monstrum actualiter, non autem potentionaliter. Consideranda enim est tunc non tantum species actualis sed et potentionalis.

Nullum complexum est definibile . Respondetur, definitione rei, at bene definitione nominis. Intelligitur etiam tanquam definibile propinquum, licet bene ut remotum. Et ratio est, quia omne definibile propinquum debet esse species. Sed nullum complexum est species, ergo nullum complexum est definibile. Si igitur resoluitur complexum, bene etiam secundum partes potest definiri.

Non sunt eadem nota nobis et simpliciter . Hoc accipiendum est ut plurimum. Nam in Mathematicis sunt eadem nobis, et simpliciter nota. Hoc item uerum est de rebus, prout extra mentem existunt, in quibus prius cognoscimus  que posteriora sunt secundum naturam, deinde uero que sunt priora; alioquin magis uniuersalia sunt nobis, et simpliciter notiora. Hoc etiam uerum est de homine, prout naturaliter cognoscit res, non autem prout scientiis preditus, et in illis exercitatus intelligit. uide Aristot. .

Nihil scitur demonstratiue et definitiue . uerum est, scilicet secundum se totum et adequatum. Essentie enim rei per definitionem cognoscitur; passio per demonstrationem, uidelicet, per rationem passionis. Nam quatenus etiam suam habet essentiam, suo modo etiam habet definitionem.

Non contingit sensum decipi circa proprium obiectum . Intelligitur dummodo sit bene dispositus, et obiectum sit bene appropriatum; simpliciter uero siue distincte loquendo respondet Auerr.  sensum esse; quod sensus in maiori parte circa sensibile proprium non erret. Et hoc etiam respectu sensibilium communium, u.  g., motus, magnitudinis, figure, etc., in quibus tametsi sensus quoque minus frequenter fallatur magis tamen frequenter quam in sensibilibus propriis.

Nulla bona definitio debet dari per opposita, uel elicitur . Ratio, quia membra bone definitionis debent competere definito, sed opposita non conueniunt uni et eidem; sciendum igitur quod illa auctoritas intelligitur de definitione quidditatiua, sic quod illa non debet dari per opposita copulatiue; cum hoc tamen stat, quod aliqua potest dari per opposita disiunctiue, uel cum ordine quodam. Unde definitur natura principium motus et quietis, quod sit principium motus uel etiam quietis, sed hoc cum ordine quodam; propterea enim res naturalis mouetur ad locum suum, ut ibi quiescat. Terra, u. g., ad centrum mundi, ut ibi tanquam in loco suo naturali conquiescat et conseruetur. Cetera de hoc axiomate habes supra in littera D.

Natura solum intendit speciem, et non indiuiduum . Respondetur quod natura non indiuidualis,  sed communis, sicut celum solum intendit speciem semper continuare, et non indiuiduum. Alio modo aliis dicendum uidetur quod hoc dicat Auicenna ponendo uniuersalia re alia more Platonico. Et ideo de hoc eius dicto non curandum.

Nihil scitur nisi uerum . Quod non est non scitur, id est, ut dicit Philosophus, falsi non est scientia; ut non est scientia diametrum esse commensurabilem coste, quia id falsum est. Dices: Unde sequitur? Quia scientia est uerorum, propterea demonstrationem ex ueris procedere oportet, licet ex falso inferatur uerum, hoc est, ex premissis falsis, quantum ad uim illatiuam, et propter syllogismi dispositionem, sed non sequitur quantum ad uim probatiuam, et tanquam ex causa, quia quod non est, non potest esse causa, aut probare id quod est.

Nullum indiuisibile mouetur . Intelligitur per se et circumscriptiue de loco ad locum.

Nulla forma est composita ex partibus diuersarum  rationum . Respondetur quod loquitur de forma simplici et non composita, nec est inconueniens, quod aliqua forma sit composita ex partibus diuersarum rationum sicut forma aggregata ex pluribus.

Nescimus uerum sine causa . Intelligitur a priori. uel sic: Nescimus uerum propter quid sine causa, cum hoc tamen stat, quod scimus uerum quod est, a posteriore, siue demonstratione, quia sine causa.

Non solum gratie agende iis, quorum opinionibus quis acquiescit, sed etiam illis qui duntaxat superficie tenus dixerunt . Conferunt enim aliquid etiam isti; habitum namque nostrum exercuerunt. Sic in XII Metaph., text. 45, idem Philos. inquit: Diligere quidem oportet utrosque, adherere autem certioribus. Sensus est quod minus quidem debemus his quam illis, attamen et his, quatenus excitarunt et preparauerunt facultatem nostram intelligendi, ad  inuestigandam et eruendam ueritatem. Nam ut ibi Arist. dicit, si Phrynis non fuisset, neque Timotheum haberemus; etsi enim Phrynis artis musice minus fuit peritus quam Timotheus, tamen preceptor ipsius fuit, ipsumque excitauit ac preparauit, ut artem hanc ad maiorem perfectionem perduceret, et musicus excellentior euaderet. uide plura apud Simplicium super hunc textum.

Natura solum habet determinare de illo, quod est corpus, uel passio corporis . Et uidetur quod naturalis non habet determinare de intellectu humano. Respondetur quod naturalis solum habet determinare de corpore, uel de passione corporis, uel de eo quod dependet a corpore in operatione sua, et ens etiam habet determinari de intellectu.

Nigredo est priuatio albedinis . Respondetur quod uult tantum quod nigredo est qualitas minus perfecta quam albedo.

Necesse est in demonstratione magis credere principiis  quam conclusioni, hoc est, credulitatem uel scientiam premissarum esse maioris credibilitatis, quam scientie sue conclusionis . Intelligitur de necessitate conditionata, ut si debet haberi credulitas uel scientia conclusionis propter premissas, tunc premisse debent esse magis scite, et magis credite; his enim propter que credimus, aliis magis credimus, et declaratur per illud principium. Propter quod unumquodque tale, et ipsum magis, et hoc intellige de dignitatibus et aliis principiis.

Nihil dat quod non habet . Scilicet quod non habet uel formaliter, uel uirtualiter. Oportet enim ut alterutro modo habeat, siquidem dat. Potest autem bene fieri, ut aliquid agens det aliquid, quod tamen ipsum agens non habet formaliter, sicut sol facit ista inferiora calida formaliter, licet ipse sit tantum calidus uirtualiter.

Nullum uiolentum perpetuum . Notandum duplex esse uiolentum. uiolentum  simpliciter, et uiolentum secundum quid. Respondetur ergo quod uiolentum secundum quid esse perpetuum, non inconuenit, sed uiolentum simpliciter, sicut de ere, quod sit frigidus in media regione eris, uiolentum est secundum quid, non autem simpliciter, cum non omnes eius partes sint frigide, sed aliqua sit calida in sua naturali dispositione. Hec Buccaferreus in primum meteor. Sic igitur Philosophi nullum uiolentum per se, et simpliciter et secundum totum negarunt esse perpetuari, tamen secundum quid et per accidens illud conuenit. Nec uideatur tibi nouum hoc, quia multe sunt propositiones per se uere in scientia naturali, que tamen sunt false per accidens, sicut dicit Commentator .

Nota per se probari non possunt . Limitatur propositio isto modo. Per se nota probari non possunt, uerum est simpliciter et demonstratiue, et per se loquendo, tamen ad hominem possunt rationibus ducentibus ad inconueniens  ostendi, sicut fecit Aristoteles cum negantibus prima principia .

Non reminiscimur post mortem . Scilicet, qua parte reminiscentia est aliquid ipsius sensitiui, ut ibi loquitur Aristot., hoc est, quatenus fit per conuersionem ad phantasmata. At bene etiam manet post mortem ratione specierum intelligibilium, uel ratione eius cognitionis, que iam semel recepta in intellectum, non amplius dependet a speculatione phantasmatum, siue tandem ista cognitio sit de singularibus, siue uniuersalibus.

Notitia primorum principiorum est nobis innata . uidetur ergo quod intellectus in principio sue creationis non habet se tanquam tabula rasa, in qua nichil est depictum, quod est contra Aristotelem . Respondetur quod sic intelligitur, quod anima naturaliter est inclinata ad essentiendum primis principiis; sunt enim tam manifesta, tam certa, ut sine ulla probatione ex sola terminorum intelligentia cognoscantur, tanquam  uera et certa, ut, u. g.: Quodlibet est, uel non est, uel: Totum maius sua parte, etc., eiusmodi sunt, ut si modo intelligantur uocabula, u. g., quid significet uox ista Latina, totum, quid uox ista, pars, et sic de ceteris, statim intelligatur propositionem eiusmodi uerissimam esse.

Nec materia est, nec forma est, sed totum compositum . Intelligitur quod materia non est nec forma suppositaliter, sed totum compositum.

Nihil scitur sine causa . Intelligitur a priori et cognitione perfecta, cognitione autem imperfecta et a posteriori aliquid bene scitur sine causa, ut puta Deus .

Nihil uidetur nisi color . Intelligitur sic, capiendo ly color concretiue pro colorato, ut sit sensus: Nihil uidetur nisi coloratum, siue quatenus coloratum.

Nec uox, nec littera docet, sed uerus est doctor, qui mentem illuminat . Intelligitur  quod ipsa uox non docet principaliter, sed solum instrumentaliter; sed ille uerus doctor est, scilicet, principalis, qui mentem illuminat.

Nihil est, quod potest rationem entis subterfugere . Intelligitur quod nichil est quin continetur sub ly ens, uel de quo non sit uerum dicere quod sit ens.

Nihil habetur de tempore nisi nunc . Non quod nunc sit pars temporis, sed quod sit aliquid continuatiuum partium temporis. Est enim tempus non ens permanens, sed ens successiuum, quod ut dicatur esse, non debet habere aliquam partem permanentem , sed satis est quod suas partes in continua habeat successione, ita ut priori posterior per in aliquid continuetur. Sic dicimus nunc esse diem Lune, aut mensem Nouembr., et bene dicimus secundum omnes cum tamen nunc istud nichil sit, nisi instans quoddam preteritam huius diei partem,  cum futura copulans atque coniungens.

Nullum bonum honestum recipit additionem . Intelligitur quod nullum bonum honestum recipit additionem per admistionem sui contrarii, scilicet malitie, cum hoc tamen stat, quod capiat additionem gradus ad gradus eiusdem speciei.

Naturale agens agit, ut assimilet sibi passum. Intelligitur quod agens naturale agit propter formam generandi acquirendam, tanquam propter finem sub fine, in quantum ordinatur ad saluandum speciem in ordine ad perfectionem uniuersi.

Non potest esse princeps sine amicis . Ratio quia de quanto fortuna est maior, de tanto est minus secura.

Negato uno contrariorum de aliquo immediate oppositorum, concedendum est et reliquum subiecto mouente . Notandum quod illa auctoritas est uera, saluis duabus conditionibus. Prima est, quando subiectum est susceptibile  amborum contrariorum; tunc oportet quod si unum negatur de subiecto, quod reliquum designetur inesse subiecto; proinde non sequitur: Lignum non est egrum, ergo lignum est sanum. Secunda conditio, quod contraria sint immediata, hinc ergo non sequitur: Lignum non est album, ergo est nigrum.

Nulla potentia est ad preteritum . Intelligitur uno modo sic: Nulla potentia est, que potest producere preteritum, et sic est falsa, quia Deus potest destruere Socratem, et reproducere, ut ex fide credimus. Alio modo intelligitur quod nulla potentia est ad preteritum quod fuit preteritum, ita ut per eam possit fieri quod non preterierit quod preteriit. Sic Deus non potest facere ut Socrates destructus non fuerit destructus. Implicat enim istud contradictionem, sed bene illum potest per suam omnipotentiam reparare et resuscitare destructum.

Non sumus domini nostrarum operationum a principio  usque ad finem . Intelligitur sic: Nos sumus domini, id est, liberi producti nostrarum operationum. Ita ut etiam positis omnibus requisitis ad agendum, possimus non agere. u. g., etiam si quis maxime esuriat, tamen a cibo oblato potest abstinere; huiusmodi uero libertas in brutis minime reperitur.

Non quodlibet agit in quodlibet. Non quodlibet patitur a quolibet. Non quodlibet fit ex quolibet , sed determinatum ex determinato. Tria hec principia contrariorum principiorum, ex quibus omnia fiant, supponit et explicat Auerres apud Aristotelem .

Nihil agit in seipsum . Primo et per se, sed bene secundario et per accidens.

Necesse est omne diuisum predicare de membris diuidentibus . Intelligitur de illis que habent se ut species, uel differentie, et non de illis que habent  se ut analogum in sua analogata.

Natura determinatur ad unum . Non intelligitur propositio, quod natura determinatur ad unum producibile, sed ad unum modum producendi, quia uidelicet non est principium indeterminatum respectu oppositorum, sicut est uoluntas, ubi aduerte quod ratio allegatur ibi, quare potentie rationales sint ad opposita, quia eadem est scientia contrariorum, ubi Auerr. reddit causam, dicens iuxta textum quare agens rationale agit duo contraria, et est quia agit per scientiam, et quia scit duo contraria, ideo agit duo contraria, quia scientia contrariorum est, una subiectiue intellige, quia intellectus est subiectum omnium scientiarum.

Nobiliora sunt, que paucioribus indigent . Intelligitur ceteris paribus, alioquin rex utique pluribus indiget, quam aliquis ciuis uel rusticus. Deinde dici etiam potest quod illud Aristoteles dicit de corporibus illis superioribus, ubi quod perfectius est  paucioribus motibus indiget ad suam obtinendam perfectionem. uerbi gratia: primum mobile perfectius est orbe lunari, adeoque uno tantum mouetur motu, cum orbis lunaris moueatur duobus uel tribus; secus est in his inferioribus. Homo enim utique inter omnia ista substantia est perfectissima; multo autem pluribus motibus et operationibus ad suam consequendam perfectionem indiget, quam quidquam aliorum.

Nihil agit infra suam speciem . Intelligitur uirtute propria, licet bene uirtute agentis agit infra suam speciem, et hoc uirtute agentis nobilioris.

Nulla qualitas mista est in simplici corpore, in de sensu et sensato. Intelligitur sic, quod nulla qualitas mista qualitatibus contrariis est in corpore simplici existente in sua naturali dispositione.

Nulla substantia fit a casu . Intelligitur de substantia perfecta primaria, cum hoc tamen  stat, quod substantia imperfecta et secundaria debet fieri a casu.

Non est mendacium abstrahentium . Ac si dicat, non ob id, quod abstrahat intellectus, que abstracta non sunt re, mentitur et falsum dicit. Est enim illa abstractio simplex consideratio rei que nichil habet falsitatis. Ut mathematici abstrahentes a materia sensibili subiecta motui, secundum intellectum non mentiuntur, quia non asserunt ea esse extra materiam sensibilem, hoc enim esset mendacium, sed considerant de eis absque consideratione materie sensibilis, quod sine mendacio fieri potest.

Natura in suis operationibus non facit saltum . Quia non progreditur de extremo ad extremum sine medio.

Non est ratio ad principia .

Nullus patitur iniustum uolens .

Nullus est bonus uel malus per superabundantiam .

Non est omnino felix, qui specie turpissimus est  .

Nullus est beatus nec bonus, nisi uolens .

Non parum differt, sic uel sic assuesci a iuuentute, imo multum .

Nullus uult uiuere sine amicis, habens reliqua bona .

Neque Hesperus ita, neque Lucifer admirabilis, sicut iustitia, que preclarissima uirtutum persepe uidetur. Et prouerbio dicere consueuimus: Iustitia in sese uirtutes continet omnes.

Non facile est ex antiqua consuetudine omnes transferre ad sermones .

Natura non facit unum instrumentum, nisi ad unum opus .

Nihil differt etate puer, et moribus puerilis .

Nullum animalium a natura habet sermonem, nisi homo .

 Natura facit omnia animalia propter hominem .

Non idem est bonus uir, et bonus ciuis .

Non contingit eum bene principare, qui nunquam sub principe fuit .

Non solum oportet politiam a principio instituere, sed etiam oportet ipsam corrigere .

Nobilitas et uirtus in paucis inueniuntur, quia nobiles et boni sunt pauci .

Nullus manum mittit ad impossibilia .

Non facile potest inuadi, nec facile contemni, qui est sobrius, sed qui est ebrius; neque qui uigilat, sed qui dormit, quapropter principes ut non inuadi possint, ebrietatem et somnum multum debent euitare .

Non facile est ciuitatem sine legibus et consuetudinibus permanere .

Natura causa est ordinis omnibus .

Nulla res adeo uilis et parua est in natura, qua non  liceat spectare aliquod diuinum et admiratione dignum .

Necesse futurum principem subditum fuisse .

Non possibile est politiam esse optimam sine moderata abundantia .

Non solum erudiendi sunt pueri in arte utili et necessaria, sed etiam in artibus liberalibus .

Noli penitere de re preterita, quia illud est proprium debilium .

Nimia familiaritas contemptum parit .

Nobilissimum animalium est homo .

Non qui parum habet pauper est, sed qui plus cupit .

Nemo est dignus Deo, nisi qui Dei opus implet .

Nemo diues nascitur .

Nemo gloriari debet, nisi de suo .

 Natura paucis minimisque contenta est .

Non refert quam multos libros habeas et legas, sed quam bonos habeas .

Nulla uictoria maior est quam uitia uincere .

Non ex deformitate corporis denudatur animus, sed ex pulchritudine anime ornatur corpus .

Non possumus. Facit hoc quod nemo uitam suam respicit .

Non te moueat dicentis auctoritas, nec quis dicat, sed quid dicatur, attendito .

Non ascribas tibi quod non es, nec maior quam es uideri uelis, esto .

Nullum beneficium dandum est negligenti .

Non refert quid aut quantum detur, sed quo animo detur, quia beneficium non in eo quod datur consistit,  sed in ipso dantis animo .

Nulli uirtus preclusa est, omnibus patet, omnes admittit, omnes inuitat: egenos, seruos, reges et exsules; non eligit domum, nec censum, sed nudo homine contenta est .

Non faciunt equum meliorem aurei freni .

Non in beneficiis nec ingeniorum, nec in agrorum, nec in prediorum possessionibus, nec in pulchritudine, nec in fama, nec in gloria beatitudo consistit .

Nulla pestis efficacior est ad nocendum, quam familiaris inimicus .

Non est difficile ostendere quomodo ex uno absurdo alterum sequatur . Utrique contentiose syllogizant, et Melissus et Parmenides, nam et falsa accipiunt, et non syllogizantes sunt .

Nemo, quam bene uiuat, sed quod diu, curat .

Non iubeo te semper libris insistere, aut pugillaribus. Dandum est enim interuallum aliquod animo, non ut resoluatur, sed ut remittatur .

Nobilitas est laus quedam, proueniens ex meritis parentum .

Nolunt entia male gubernari. Non est bonum pluralitas principatuum. Unus ergo princeps .

Non est fas homini cunctas diuini operis machinas uel ingenio comprehendere, uel sermone explicare .

Nulla est rationalis creatura, quin ei sit libertas arbitrii .

Non est dignus dulcoris acumine, qui amaritudinis nescit inuiscari grauamine .

Nulla est res magis nociua discipulo, quam uita contumeliosa magistri .

Nihil est ortum sub sole, cuius causa legitima non  precesserit .

Nihil est generosius et similius Deo, quam uir perfecte bonus, qui in tantum ceteros homines excellit, in quantum ipse a diis immortalibus excellitur .

Nunquam oportet Dominum esse sine custodia, sic nec ciuitatem .

Nemo habet parem curam suorum et alienorum .

Non est dignus scientia, qui scientie insurgit preceptoris .

Non semper in actu sis, sed interdum animo tuo requiem dato; et ipsa requies sit plena sapientia, studiis et bonis cogitationibus .

Non est facile largum fieri diuitem .

Natura modicis minimisque contenta est, cuius satietatem si uolueris urgere superfluis, aut iniucundum erit quod infuderis, aut noxium .

 Non tantum nitor uestimentorum, nec forme excellentia, nec auri multitudo ualet ad mulieris laudem et uirtutem, quantum ualet modestia in quolibet opere, ac studium honeste decoreque uiuendi uite .

Non debet homo sane mentis ubicunque conuersari .

Nihil sit quod te a Philosoph. remoueat et reuocet, nec paupertas, nec indigentia alicuius rei .

Non irasci in quibus oportet, et irasci in quibus non oportet, insipientis est .

Non omnia eueniunt ex necessitate, sed multa fiunt a casu, et ad utrumlibet .

Non omne quod uidetur probabile est probabile .

Nullus honorat diuitias propter se, sed propter aliud, amicitiam uero sic .

Non solum qui clam tollit, sed etiam qui palam tollere  uult, latro est .

Nomina sunt finita, res uero infinite; ideo unum nomen plura significat .

Negatio non constituit speciem .

Nihil appetit id quod in se habet, nec quod sibi contrarium est .

Nulla mutatio est infinita, secundum terminos, sea bene secundum tempus, ut motus celi .

Natura semper desiderat id quod melius est .

Nix et pluuia habent eumdem locum et eamdem materiam .

Non mortuus, non est homo, nisi equiuoce .

Naturalis in definiendo accipit materiam; logicus uero formam .

Noctes magis in silentio sunt quam dies .

Nihil est melius intellectu et scientia, preter Deum  .

Non solus homo somniat, sed etiam bruta .

Nullum animal in partu patitur tam uehementissimos dolores, sicut mulier .

Non omne quod apparet uerum est .

Nihil agit actionem, ad quam non habet potentiam .

Non ut sciamus quid sit uirtus, perscrutamur, sed ut boni efficiamur .

Non oportet tantum uerum dicere, sed etiam causam falsi assignare .

Natura modicum desiderat, opinio uero immensum .

Necesse est permultis indigere, qui permulta possident .

Nullum malum impunitum, nullum bonum irremuneratum .



O


Omne unum est indiuisibile . Intelligitur cum reduplicatione, ut sic: Omne unum quatenus unum est, indiuisibile. Unum enim definitur id quod est indiuisum in se et diuisum a quocunque alio.

Omne quod est, ideo est, quia unum numero est, per Bet. Intelligitur uno modo sic. Omne quod est, ideo est, quia habet se extra animam, modo uniuersale se habet extra animam. Ergo non oportet quod sit unum numero, uel singula, quia uniuersale est terminus intentionis. Alio modo dicitur quod uniuersale, quoad suum esse, est bene singulare, seu quoad significationem, seu representationem, est quiddam commune.

Omnis causa est prior suo effectu . Respondetur quod prioritas est duplex, scilicet, temporis et nature. Modo auctoritas debet  intelligi de prioritate nature, et non temporis, et ly natura in tantum debet ualere sicut naturaliter.

Omnis conceptus naturalis sumendus est a forma . uerum est de substantiis habentibus formam, si fuerint simplices et immateriales, sicut Deus et angeli, tunc eorum conceptus essentialis sumendus est a propria perfectione, et a propria essentia. Unde nil mirum si proprius conceptus materie prime non sumitur a forma ipsius propria, quia nullam habet, sed uel tantum ex actu ipsius entitatiuo, uel per analogiam ad formas et perfectiones, et quas habet potentiam essentialem.

Omne quod inest meliori et nobiliori, est magis eligendum . Et sic sequeretur ultra modum bibere et crapulose uiuere, et uitia essent magis eligenda, eo quod insunt melioribus et nobilioribus, scilicet, hominibus. Bruta enim in multis temperantius et conuenientius nature uiuunt quam homines, de qua re pulcherrima uidere est in libello Plutarchi,  utrum etiam bruta ratione sint predita. Dicitur quod sic debet intelligi, non de quocunque inexistente ipsi bono meliori et nobiliori , sed de bono, et nec tunc simpliciter uerum est (quia aliquando id quod inest minus bono simpliciter melius est eo quod inest magis bono, sed uerum est secundum quid, siue ut sic, quia ut sic habet esse quoddam dignius, siue rationem nobiliorem, ratione subiecti, qua superat alterum bonum etiam alioquin equale, uel etiam maius existens in minus bono.

Omne intelligere est pati . uerum est de intelligere recepto, falsum de intelligere irrecepto, puta de ipso intelligere Dei. Est enim Deus actus purus per nudam intelligens essentiam, non per potentiam aliquam, uel intellectionem ullam superadditam sue essentie, ideoque nullo modo potest dici intelligere eius esse quoddam pati.

Omne alterabile est corruptibile .

Respondetur quod loquitur ibi de alteratione corruptiua,  non autem saluatiua, seu perfectiua, u. g., quidquid calefit, uel frigefit, est corruptibile, quod autem alteratur per susceptionem luminis, ut luna, per susceptionem scientie, ut anima rationalis, etc., non est corruptibile.

Omnis qualitas denominat suum subiectum . Hoc est pro natura et ratione cuiusque accidentis. Aliter enim utique denominat accidens relatiuum, aliter absolutum; illud cum ordine ad alterum, hoc sine tali ordine. Deinde piscis ille qui torpedo uocatur, per rete transmittens torporem in manus piscatorum, qualitatem quidem eamdem imprimit in rete et in manus piscatorum; attamen nec eodem modo imprimit et afficit, nec eodem denominat. Dicitur enim manus piscatoris torpere, non tamen ipsum rete. Ista enim qualitas non est nata unumquodque suum subiectum afficere eodem modo sicuti albedo.

Oportet principia semper manere . Intelligitur secundum Auerr., uidelicet, quod principia non debent esse transmutabilia et generabilia ex aliis. Et hec est intentio Philosophi .

Omne quod fit, fit a sibi simili . Intelligitur sic. Omne quod fit generatione uniuoca et particulari, simpliciter fit a sibi simili. Per hoc quod dicitur, generatione uniuoca, excluduntur uermes et alia similia animalia, que sunt et generantur ex putrefactione uirtute solis. Per hoc quod dicitur particulari, excluditur Deus, qui est causa uniuersalis omnium rerum.

Omnium rerum quantitas determinata est, secundum magnitudinem et paruitatem . Propositio precipue locum habet in uiuentibus et partibus eorum. In iis enim corpus terminatur maximo et minimo intrinsece, quoniam est instrumentum anime, ut ex eius definitione patet. Omnis autem instrumenti quantitas utrinque terminata est, ut traditur  I et uII Polit. Preterea cum accretio et decretio uiuentis fiat ab anima et calore naturali, in quibus est uirtus finita, ipsam quoque finitam ac determinatam esse, necesse est. Adde quod natura nichil facit fortuito, et abhorreat indeterminatum et indefinitum, ut est in II et uIII Phys. Quare oportet accretionem et decretionem uiuentis non esse indeterminatam, cuius terminationis causa est anima, cuius instrumentum est corpus. Intelligenda est etiam propositio de rebus, ut per se existunt, non de his que inexistunt in alio, ut sunt partes continui in toto. Plura uide apud Tolet. .

Omne principium debet esse propositio necessaria . Intelligitur de principio complexo, et non simpliciter primo alicuius scientie, non autem de principio incomplexo et simpliciter primo. Tale enim principium non est propositio, imo nec semper necessarium ens, sed quoddam contingens et corruptibile.

Omnis substantia dignior est accidente . uerum est de dignitate essentiali, non autem accidentali,  quia accidentale accidens est dignius substantia, ut patet in scientiis et uirtutibus, que accidentia sunt digniora lignis et lapidibus, que tamen sunt substantie.

Omnis differentia debet sumi a forma . Intelligitur: Omnis differentia debet sumi a forma comparando compositum ad compositum; sed comparando simplex ad compositum, tunc debet sumi a materia.

Omnia futura de necessitate euenient . uerum est in sensu composito, non autem in sensu diuiso. uel uerum est ex hypothesi, non autem simpliciter. Si enim futura sunt, utique euenient necessario. Implicat enim contradictionem, euentura esse et non euentura. Non tamen quecunque euentura sunt, euentura sunt necessario simpliciter, siue necessitate quadam absoluta.

Omne quod est, quando est, necesse est esse, et omne quod non est, quando non est, necesse est non esse . Limitatur eodem modo sicut precedens.

Omnis differentia debet conuocare alteram partem rei . Intelligitur de rebus essentialiter compositis, non autem simplicibus.

Oppositorum eadem est disciplina . Respondetur, Philosophum uelle quod propositiones opposite contrarie et contradictorie pertineant ad eamdem scientiam materialiter. Et ita qui considerat de sano, considerat etiam de egro et contra. Rursus qui considerat illam propositionem: Sanitas est quatuor primarum qualitatum proportio, animali conueniens, etiam considerat illam: Aegritudo est primarum qualitatum disproportio, animali disconueniens.

Omne prius potest esse sine posteriori . Intelligitur dummodo unum non dependet ab alio, non habet ueritatem.

Obiecta mouent intellectum . Respondetur quod obiecta non per se immediate, sed per species intelligibiles mouent intellectum.

 Omne ens habet aliquam propriam operationem . Intelligitur de entibus in actu formali existentibus, propter materiam primam, que passiua potius est quam actiua, nec enim habet aliquem proprium actum formalem, sed tantum entitatiuum.

Omne agens est prestantius suo passo . Intelligitur de agente principali, non autem de eo quod solet habere rationem instrumenti. uel intelligitur de agente ut sic, non autem simpliciter. Iuxta ea que dicta sunt supra de hoc eodem axiomate in littera A.

Omnis propositio, in qua unum generalissimorum negatur de alio, est immediata . Intelligitur si unum generalissimorum negatur de alio cum reduplicatione, ut sic nulla substantia in quantum talis est, quantitas in quantum talis.

Optimi est optimum facere . Intelligitur quoad essentialia, et sic omnis res producta a Deo,  producitur optime quoad essentialia et substantialia. Homo enim postea adiutus donis naturalibus, multa de nouo acquirit naturalia. u. g., scientias practicas et speculatiuas, etc. Adiutus uero donis supernaturalibus, gratia uidelicet excitante et cooperante, multa etiam acquirit supernaturalia, que ex sui creatione non habuit.

Omnium transmutationem habentium ad se inuicem eadem est materia . Intelligitur de identitate specifica, scilicet quod in specie est eadem materia omnium; et sic materia est in omnibus formis subiectiue.

Omnis effectus gerit similitudinem sui efficientis . uerum est de causa particulari, et non uniuersali, propter Deum. uide axioma paulo ante explicatum: Omne quod fit, fit a sibi simili.

Omne in quo est potentia, aut est corpus, aut est potentia in corpore . uera est propositio de potentia physica passiua, que attestatur  imperfectioni, simpliciter loquendo, nam ista est potentia materie. Fallit autem de potentia logica, qua et ens rationis, nam in omnibus intelligentiis citra primam est huiusmodi potentia logica, ut uult Auerr. in III de Anima, et tamen ille nec corpora sunt, nec uirtutes existentes in corpore.

Omne totum supra tria ponimus . Aristot. loquitur ibi de corpore, hoc est, omne totum quantificatiuum, siue corpus constat tribus dimensionibus, longitudine, latitudine, siue profunditate.

Omne agens naturaliter in agendo repatitur, et omne patiens in patiendo naturaliter reagit . Intelligitur sic: Omne agens communicans cum passo in materia, et agens actione reali et existens intra spheram actiuitatis ipsius passi, et non maioris uirtutis ad resistendum quam patiens ad reagendum. Propter primam conditionem Deus, intelligentie celi non repatiuntur agendo in sublunaria, quia non communicant in materia. Substantie enim ille separate  materiam nullam habent, celi autem non communem materiam, sed diuerse rationis. Propter secundam conditionem, Deus et intelligentie, illustrando intelligentiam nostram, uel suggerendo ac instigando interius, nullo modo repatiuntur, imo nec celi dum obiectiue ad sui contemplationem mouent intellectum nostrum. Propter tertiam conditionem celi etiam non repaterentur, u. g., a terra, tametsi materiam haberent eiusdem rationis cum terra, quia sphera actiuitatis ipsius terre non extendit se tam late, scilicet ad celos usque, at bene sphera actiuitatis celorum se extendit usque ad terram; propter quartam conditionem magnus ignis in quem guttula aque proiicitur non repatitur ab illa, tametsi in illam agat conuertendo repente in ignem.

Omne ens uel est ens in anima uel extra animam . Respondetur quod hoc simpliciter non est uerum, quia datur instantia de anima, ex quo idem non est in seipso neque in seipsum. uult igitur Philosophus, ut patet, quod omne ens aliud ab anima,  aut est in anima, aut extra animam.

Omnis scientia est a posteriori uel a priori . Respondetur: uerum est de notitia unius conclusionis, quia datur instantia de scientia totali ipsius. u. g., anime, que est scientia partim a posteriori, et partim a priori.

Omnis causa facit a priori cognoscere suum effectum . Respondetur quod illa auctoritas habet ueritatem in de causis per se, et non de causis secundum accidens.

Obiectum uoluntatis non est nisi bonum . Respondetur. uerum est de bono apparenti, non autem semper de bono existenti. Non enim uoluntas uult nisi quod ei bonum apparet, hoc autem non semper uere bonum est, sed sepe duntaxat apparenter.

Oppositio contradictoria maxima est oppositio . Respondetur: uerum est de illa que sunt contradictorie opposita, quantum ad hoc quod sunt  sibi inuicem incompossibilia, scilicet, quantum ad ueritatem et falsitatem.

Omnis transmutatio est uelox uel tarda . Intelligitur de transmutatione que distinguitur a suis terminis. uel dicitur quod intelligitur de transmutatione successiua et temporali; instantanee enim transmutationi hoc dicere non conuenit.

Omnis scientia est de numero perpetuorum uniuersaliter se habentium . Intelligitur sic: Omnis scientia de scibili propinquo debet esse perpetuarum propositionum, id est, perpetue ueritatis.

Opposita sunt in eodem genere . In ordine ad existentiam, est quidem uerum hoc potentionaliter, non autem actualiter. Non semper enim utrumque contrariorum actu est.

Omne habens contrarium, suscipit magis et minus . Ita uidelicet, ut u. g. unum album non solum sit magis album altero albo, sed etiam unum et idem modo album, modo magis album.

Omnis scientia capit nobilitatem a suo subiecto . Respondetur: uerum est, capit nobilitatem a signato subiecto, non autem a subiecto signi, hoc est, a subiecto attributionis, non autem inhesionis. Sic enim equalis esset nobilitatis mathemat., phys., metaph., quia in eadem insunt anima hominis. Intelligitur ergo de subiecto quod assignatur ab intellectu, non autem de intellectu, qui assignat et recipit scientiam illius subiecti signati.

Omne intelligibile precedit actum intelligendi, siue mouet ipsum. Intelligitur de intelligibili principali, ut sunt res extra animam, que ipsum intelligibile ordine nature licet non temporis precedunt, sed intelligibile minus principale, scilicet operatio non precedit intellectum, quin potius procedit ab intellectu.

Omne quod corrumpitur, a suo contrario corrumpitur . Intelligitur: Omne quod corrumpitur directe, formaliter et per se, a suo contrario corrumpitur. Dicitur notanter per se, et directe propter  substantiam, que licet corrumpitur, non tamen per se, sed per accidens: quia qualitas primo per se corrumpitur, ad cuius corruptionem consequenter sequitur corruptio substantie, et ita hec per accidens corrumpitur.

Omnis propositio per se est necessaria uel impossibilis . Intelligitur: Omnis propositio per se uera, est necessaria, et omnis propositio per se falsa, est impossibilis.

Opposita contraria habent fieri circa idem . Et sic uidetur quod bonum et malum habent fieri circa ipsum diabolum. Intelligitur, dummodo illud subiectum non sit determinatum ad unum solum, siue ad alterum solum: quia tunc opposita contraria habent non fieri circa idem: modo diabolus determinat se solum ad malum, et non ad bonum.

Omne certius eligibilius est incerto . Intelligitur ceteris paribus.

Omne perfectum est in tribus .  Intelligitur quod uerus numerus incipit inesse ternariis, et de duobus non uere dicitur quod sit numerus, sed tantum quod sint duo.

Omnis perfectio est in Deo . Respondetur hoc intelligendum quod perfectio Dei excellit omnem perfectionem creaturarum.

Omnis motus naturalis est in fine uelocior quam in principio . Intelligitur: Omnis motus naturalis in eodem medio equaliter disposito, ceteris paribus uno impetu ab eodem productus, est uelocior in fine quam in principio. Dicitur in eodem medio, quia stat quod aliquod mixtum in igne uelocius moueatur quam in ere. Dicitur, equaliter disposito, quia si medium esset in principio subtilius, et in fine densius, non oporteret motum esse in fine uelociorem.

Omnis questio querit inter opposita . Illa auctoritas simpliciter seu uniuersaliter non est uera, quia alia questio querit solum unum oppositum,  sed est uera ad illum sensum, quod questio problematica querit inter duo opposita, ut est ista questio: An mundus sit eternus, an non.

Omne quod in Deo est, est Deusmet . Intelligitur: Omnia que sunt in Deo formaliter et essentialiter, sunt ipse Deusmet, non autem illa que sunt in Deo effectiue, ordinatiue et conseruatiue.

Omnis nostra cognitio procedit ex sensatis . Intelligitur mediate uel immediate. Similiter etiam intelligitur illud: Nihil est in intellectu quin prius fuit in sensu.

Omne medium est medium contrariorum . Intelligitur de qualitatibus mediis et secundis. uel sic; omne medium compositiue uel successiue est contrariorum; uel sic: Omne medium diuersorum uel communiter dictorum est medium contrariorum.

Omnis qui dicit quodlibet, quodammodo dicit multa . Ex quo elicitur secunda regula: Qui dicit unum antecedens, multas dicit consequentias, supple formaliter uel uirtualiter; quia qui dicit: Homo est,  dicit uirtualiter: Animal est, corpus est, substantia est, et sic de singulis.

Omne quod est sensibile, est sensibile per materiam: et omne intelligibile est intelligibile per formam . Respondetur iuxta doctrinam Auerr. XII Metaph., Com. 14, quod materia que est per se sensibilis est materia propinqua, non remota, sed forma est per se sensibilis. Forma enim non per se sentitur, sed merito sue operationis, ideo appropriate forma dicitur intelligibilis et materia sensibilis, et hoc intelligitur de materia propinqua, non remota.

Omne quod est ex prioribus, hoc est magis eligendum . Si sic, tunc aqua esset nobilior uino, et materia nobilior forma et uestis antiqua esset nobilior noua. Intelligitur ergo sic: Omne quod est bonum ex prioribus secundum perfectionem, hoc est melius: sed diceres, priora sunt nobiliora et meliora. Dicitur quod omne prius perfectione essentiali est  melius suo posteriori, secundum se et proprie, et dicitur secundum se, quia secundum usum nostrum non oportet quod florenus  est prior et perfectior scientia, quia est substantia, scientia autem accidens. Dicitur perfectione essentiali propter materiam, que non est perfectior forma essentialiter. Dicitur etiam essentiale propter prioritatem nature, ut aqua temporis, et uestis antiqua.

Omnis uoluptas est mala . Sciendum: uoluptas est duplex, quia quedam est uoluptas corporis, et quedam anime. uoluptas corporis est duplex, quia quedam est contra dictamen recte rationis, et illa semper est mala; alia est subiecta rationi, et illa semper est bona. uoluptas anime est duplex: quedam est appetitus recte regulatus ab ipsa ratione, et ille appetitus semper bonus est; alia est secundum appetitum priuatum, et illa semper est mala. Modo dicitur, quod loquitur de uoluptate que est contra dictamen recte rationis.

 Omne quod est propinquius bono, hoc est magis eligendum et melius . Et si sic, sequeretur quod camisia esset melior tunica. Ad illam auctoritatem dicatur quod duplex est propinquitas, quedam est localis, alia uero perfectionis. Modo auctoritas intelligitur de propinquitate perfectionis, quia alias instantia probaret uerum.

Omnes animi passiones perturbant rationis iudicium, commune dictum; confirmatur Sallustii sententia, qui ait: Omnes qui de rebus dubiis consultant, ab ira, odio, etc., uacuos esse debere. Respondetur, passiones, que anteuertunt usum rationis, perturbare nostrum intellectum; ceterum ille que rationis iudicium sequuntur, et moderate sunt, ac rationi subiecte, non perturbant rationis iudicium, imo sunt ei obedientes.

Omne difficilius est magis eligendum, et nobilius minus difficili . Et si sic, sequitur quod diuitie essent nobiliores et meliores scientiis et uirtutibus. Similiter ars fabrilis esset eligibilior scientia grammaticali,  et nigromantia [An. necromantia?] esset eligibilior scientia logicali. Sciendum quod aliquid dicitur difficilius tribusmodis: uno modo in conseruando, et sic diuitie sunt difficiliores scientiis; alio modo in exercendo, et sic ars fabrilis difficilior grammatica, quia difficilius est fabricare, quam orationem congruam facere; tertio modo quoad oppositionem, et de ista difficultate debet intelligi auctoritas. Et etiam intelligitur de iis que sunt eiusdem speciei, dummodo minus difficili non conueniat preeminentia bonitatis.

Omne generabile est corruptibile . Respondetur: uerum est omne quod generatur tanquam proprius et adequatus terminus generationis, qui est ipsum compositum: modo tametsi per inductionem anime rationalis generetur homo tanquam huiusmodi terminus generationis, non tamen generatur ipsa anima. Et ideo etiam compositum istud, homo generabile est et corruptibile, non autem anima. Anima enim non est que generatur, sed potius qua aliud generatur, scilicet homo.

 Omnium rerum species stabiliuit creator creaturarum . Id est, non creat Deus nunc nouas species, licet in una et eadem specie hominis subinde creet nouas animas.

Omni magno dato, contingit dare maius . Intelligitur sic: Contingit dare maius, id est, imaginari maius.

Omnis motus est de extremo in extremum per medium . Auctoritas intelligitur de motu qui fit naturaliter. Nam motus qui fit in uacuo non est naturalis, quia natura abhorret uacuum. Similiter dicitur quod motus qui fit per uacuum non fit per uerum medium, sed solum imaginarie, ergo auctoritas habet ueritatem de motu, qui fit cum resistentia medii.

Omnium rerum naturalium existentium idem est tempus . Intelligitur commensuratiue, et non absolute. Motus enim primi mobilis mensurat omnia, sed secundum plus et minus.

 Omne quod mouetur est diuisibile . Intelligitur: Omne quod mouetur per se de loco ad locum circumscriptiue et commensuratiue, est diuisibile. Dicitur omne quod mouetur per se, propter animam intellectiuam, que licet mouetur ad motum corporis, tamen hoc non est per se, sed per accidens. Dicitur circumscriptiue, quia licet angelus mouetur per se, non tamen de loco ad locum circumscriptiue, sed definitiue. Sed dicitur tamen, Celum mouetur per se, et tamen non est diuisibile, ut habetur I Celi. Respondetur: uerum est de diuisione reali, diuiditur tamen secundum assignationem partium, scilicet orientis et occidentis.

Omne quod mouetur localiter, describit sibi spatium equale precise in eodem instanti . Et sic uidetur, quod indiuisibilia sicut angeli essent diuisibilia. Respondetur quod auctoritas intelligitur de illo quod mouetur de loco ad locum circumscriptiue.

 Optimum opponitur pessimo . Hoc axioma non semper uerum dicit. Melius est enim esse studiosum quam habere inclinationem naturalem ad uirtutum studia. At peius est non habere inclinationem ad uirtutum studia, quam non esse studiosum; nam si non habeas istam inclinationem, homo non eris, siquidem hec inclinatio est insita nature humane. Itaque non semper optimo opponitur pessimum.

Omne quod mouetur est partim in termino a quo, et partim in termino ad quem . Et sic uidetur quod mobile nunquam fit in spatio sibi equali, quod est contra auctoritatem precedentem. Respondetur quod sic intelligitur: Omne quod mouetur interim quod mouetur particulariter attingit terminum ad quem, et terminum a quo, id est, quod nec est perfecte nec est complete in termino a quo nec in termino ad quem.

Omnes actus distincti sic se habent, quod unus potest  conseruari sine alio . Respondetur quod habet ueritatem, ubi unus non dependet in esse ab alio, quia actus Socratis et Dei sunt actus distincti, et tamen unus non potest esse cum alio; sic etiam scientia est in anima, similiter operationes uitales sunt distincte ab anima, et tamen unum non potest conseruari sine alio, ut prius dictum est.

Omne quod mouetur, mouetur ab alio . Dicitur quod impossibile est mouere seipsum per se, ut habetur III de Anima, et cum hoc moueri; et sic impossibile est rem aliquam esse agens totale, et mouens totale; quin ad minus concurrit Deus aut materia prima.

Omnem intellectum oportet esse impassibilem . In oppositum est Philosophus ibidem in principio, ubi dicit quod intellectus sit uirtus passiua. Respondetur quod Commentator uult quod oportet intellectum esse impassibilem passione corruptiua, licet sit passibilis passione saluatiua.

 Omne incorruptibile est nobilius corruptibili . Intelligitur sic, si corruptibile non est melior conditio annexa quam sit illud incorruptibile. u. g., materia incorruptibilis est, et tamen forma corruptibilis melior est, non quidem ratione corruptibilitatis, sed ratione alterius.

Omnis finis est melior ordinato in finem . Intelligitur de fine gratia cuius, quia talis semper est melior ordinato in finem, ex quo talis finis est gratia cuius.

Omne ens aut est substantia, aut accidens . Intelligitur de ente simpliciter uno, et non aggregatiuo. uel capiendo ly ens nominaliter, et non participialiter, quia exercitus unus est ens, id est, existens, et tamen non est substantia, sed plures substantie.

Omnino illud quod fit, ab aliqua eius parte preexistit . Et per consequens formaliter  se habet in materia ante eius productionem; quod est contra Philosophum . Intelligitur ergo sic: omne quod fit completiue ut compositum, habet partes preexistentes, ut materiam et formam, si non tempore, tamen natura. Nam materia quidem prima tempore precedit compositum, forma autem non tempore, sed duntaxat natura.

Omne quod mouetur habet partes integrales . Intelligitur de illo quod per se, et circumscriptiue.

Omnis motus est de contrario in contrarium . Intelligitur de motu naturali, et non uiolento.

Omne ens in suo loco naturali quiescit a motu . Intelligitur quod omne ens in loco naturali quiescit a motu locali, non autem est uerum de aliis motibus sicut de motu alterationis et augmentationis.

Omnia natura constantia, excepto Deo, quod erat  celum, secundum Empedoclem, constant lite et amicitia, scribit Arist. . Habuit hoc secundum quosdam philosophos bonum intellectum. Nam inductiue consideranti in singulis que sunt hic patebit esse quasdam proprietates currentes inter entia. u. g., homini sano aliquid potest esse uenenum, et tamen laboranti potest esse salutaris medicina. 

Omne corpus est in loco .

Omne totum est maius sua parte .

Omnia sentimus per medium .

Omnes homines non decipiuntur, nisi in eo quod nesciunt, aut in eo cuius cognitio non est ualde manifesta .

Omnia que fiunt, fiunt a natura, uel ab arte, uel a casu .

 Omne mendacium prauum est fugiendum .

Opus quod fit a melioribus, semper est melius .

Omnis domus regi debet a seniore .

Omnis diuersitas uidetur facere seditionem .

Optimus populus est, qui terre colende deditus est .

Omnis excessus rerum, uel nocet, uel nichil proficit .

Omnia amamus, sed premia magis .

Omne laborans, requie indiget .

Omnia aliena; tempus tantum nostrum est .

Omne peccatum actio uoluntaria est .

Oportet prius discere quam docere .

 Opus suum diligit unusquisque artifex .

Omnia appetunt diuinum esse, et illius gratia agunt quecunque secundum naturam .

Omnis sermo, si breuior fuerit quam oporteat, obscurat intellectum; si longior, difficilis erit retentioni, et discipulo obliuionem inducit .

Oportet ut ars in hoc imitetur naturam, ut omnia que agit agat propter finem .

Omnia bonum appetunt .

Omne consuetum est delectabile .

Obliuio est signum parui pensionis, et ideo factiua ire .

Omnis affirmatio est uera, uel falsa .

Obliuisci eorum que quis fede egit, bonorum est; reminisci uero, malorum .

Oportet discentem credere .

Omne quod corrumpitur a contrario corrumpitur .

Omne habens materiam est generabile, et corruptibile .

Omne agens agit propter finem .

Omne quod mouetur necesse est in tempore moueri .

Omnis motus est a quodam in quoddam , id est, a termino quo in terminum ad quem.

Omnis opinio cui contradicit sensus non est bona .

Opposita iuxta se posita magis elucescunt .

Omne ens naturale desiderat permansionem sempiternam .

Omnis uirtus unita plus est quam multiplicata .

Omnia animalia morsa a cane rabido rabiunt, excepto  homine (Lib. uII .

Omnes homines natura scire desiderant .

Omnia corrumpuntur in eo ex quibus sunt .



P

Propter quod est unum quodque tale, semper et illud magis tale est . Limitatur hoc axioma quinque modis. Primo ut illud in quo fit comparatio utrique comparabilium conueniat formaliter. Unde non ualet: Deambulat propter sanitatem, ergo sanitas magis deambulat. Ebrius est propter uinum, ergo uinum magis ebrium est. Secundo, ut illud in quo fit comparatio suscipiat magis et minus. Unde non sequitur: Ego sum risibilis, quia homo est risibilis, ergo homo est magis risibilis. Nec illud: Petrus est homo propter patrem suum ergo pater suus est magis homo. Tertio,  ut causa sit uniuoca, non equiuoca. Unde non ualet: Paries est albus propter pictorem, ergo pictor est magis albus. Nam et si albedo conueniat utrique formaliter, et suscipiat magis et minus, tamen pictor parietis albi non est causa uniuoca, sed equiuoca, et quasi uniuersalis, sicut Deus rerum omnium naturalium. Quarto, ut comparatio fiat in effectibus positiuis, non priuatiuis. Non enim sequitur: Petrus est paruus propter patrem, ergo pater est magis paruus. Propter Deum non diligo mundum, ergo magis non diligo Deum. Quinto, ut sint uere diuersa, inter que fit comparatio. Non enim ualet: uideo propter oculos, ergo oculi magis uident. Non enim aliud est uidere et meum et uidere oculorum.

Perfectum est quod tale alterum, quale ipsum efficere potest . uera est propositio, ubi alterum simile factibile est, quod additur propter Deum, cum non possit facere alium Deum, quia non est factibilis alter. Deinde respondetur  quod propositio ueritatem habeat precipue in animalibus et plantis que sunt hic. Nam Aristot. ibi loquitur de seminibus, ut patet intuenti uerba text. Et iuxta hoc Arist. dixit II de Anima, text. com. 34: Naturalissimum opus uiuentium est quecunque perfecta et non orbata, aut generationem spontaneam habentia, facere tale alterum quale ipsum, animal quidem animal, planta uero plantam, unde proprie in habentibus uirtutem generatiuam, ueritatem habet.

Particularia et singularia semper in multitudine ex contrario diuidunt illud quod unum est . Respondetur quod ibi per particularia et singularia debet intelligi minus commune, ut sit sensus, particularia et singularia, id est, minus communia diuidunt, id est, in diuidendo contrahunt, ex contrario illud quod unum est genus; u. g. corpus contrahunt animatum et inanimatum, animatum contrahunt sentiens et non sentiens.

 Particularis in materia naturali equipollet suo uniuersali . Intelligitur de particulari simpliciter dicta, et de propositione indefinita; ista enim: Homo est animal, equipollet illi uniuersali: Omnis homo est animal, qui est in materia naturali et necessaria.

Particularis negatiua non est conuertibilis . Intelligitur quod particularis negatiua non est conuertibilis formaliter in aliam particularem negatiuam, de modo loquendi consueto, cum hoc tamen stat, quod est conuertibilis in unam de modo loquendi inconsueto.

Proprium de uno solo predicatur . Intelligitur tanquam de subiecto adequato; sic risibile licet predicetur de Ioanne et Paulo, adeoque de pluribus aliis, tamen de uno tantum dicitur predicari quatenus de solo homine predicatur ut subiecto adequato.

Priuatio per se non est ens . Intelligitur  quod materia existens priuatio non est ens in actu formali per se, sed per formam cuius est priuatio, quin et ipsa profecto priuatio formaliter significat negationem, materialiter autem siue connotatiue aptitudinem ad formam; unde merito dicitur non ens.

Principia oportet semper manere . Id est, in omni transmutatione reperiri, uel eas semper habere conditiones, quas ibi Arist. describit, scilicet, quod non fiant ex aliis nec alterutris, etc.

Proprium est substantie in subiecto non esse . Sensus est nullam substantiam esse subiecto tanquam affectionem, sed bene tanquam partem.

Plato non male dixit in eo quod sermonem sophisticum sub non ente locauit . Respondetur quod Philosophus capit non ens improprie pro ente, quod gerit similitudinem alicuius; quod tamen non est.

 Penetratio dimensionum non est possibilis . Respondetur quod duplices sunt dimensiones: quedam sunt quarum una habet se per modum actus, et alia per modum potentie, ut albedo, uel materia prima; tunc dicitur quod in talibus dimensionibus penetratio est possibilis. Sic etiam est, quando due habent se per modum actus ad tertiam, que habet se per modum potentie, sicut albedo et dulcedo in lacte. Alie sunt dimensiones, quarum una non habet se per modum potentie, nec ambe habent se per modum potentie, et sic penetratio dimensionum non est possibilis.

Processus in infinitum est prohibitus . Intelligitur in predicatis essentialiter subordinatis.

Potentia opponitur actui . Dicitur quod intelligendum est de oppositione relatiua.

Principia non fiunt ex alterutris . uerum non est simpliciter, sed ut ly ex dicit circumstantiam  partis. Etsi enim forma fit ex materia, non tamen materia est pars forme.

Potentia accidit materie . Intelligitur quatenus communis illa et essentialis potentia materia determinatur, per certas dispositiones accidentales ad hanc uel illam formam. Talis enim potentia, siue talis determinatio, accidit materie.

Prius est commune proprio. Dicendum quod commune est prius proprio, si utrumque sit unius generis. Sed in his que sunt diuersorum generum, nichil prohibet proprium esse prius communi.

Politici est considerare de anima . Et sic uidetur quod non est scientia libri de Anima. Respondetur quod Philosophus, I Phys., uult quod politicus considerat practice de anima, sed in libro de Anima consideratur de anima speculatiue.

Priuatio et materia differunt ratione et specie . Intelligitur quod isti termini, priuatio et materia habent diuersas rationes, seu definitiones,  cum hoc tamen stat, quod habent pro suo significato, uel substrato, eamdem rem numero, per quam non distinguuntur.

Principia rerum sensibilium sunt sensibilia . Glossatur per Auerr., ibid., de principiis propinquis, non autem habet ueritatem, ut inquit, propositio de principiis remotis, quia principia remota rerum sensibilium non sunt sensibilia, ut prima forma, et prima materia.

Potentia superior potest quidquid potest inferior, et nobiliori modo . uera est propositio in potentiis que sunt eiusdem generis in substantialitate, eo modo quo uegetatiuum est in sensitiuo, sicut trigonum in tetragono. In his que non sunt eiusdem generis in substantialitate, propositio locum non habet. Sicut anima est superior uirtus quam sit corpus, non tamen anima potest supplere uicem corporis, et forma est superior materia, et non potest supplere uicem materie. Similiter comparando  potentias materiales potentiis abstractis, locum non habet propositio formaliter loquendo, nam non ualet: Homo generat, ergo intelligentia generat.

Presupponit augmentatio alterationem . Intelligitur secundum Arist., in Predicamentis, de augmento inuento in physicis corporibus. Fallitur enim de augmento imaginario inuento in rebus mathematicis. Et habet locum de uera augmentatione, que fit in plantis et animalibus, nam talis requirit preuiam alterationem.

Principium in cognitione est finis in operatione, et principium operationis est finis in cognitione . ueritatem habet propositio in operalibus, sicut sunt actiones et factiones .

Pueri beatificantur propter spem . intelligitur, pueri beatificantur, id est, dicuntur beati propter spem future beatitudinis, licet actu non sunt  tales. Sed diceres: Quare hoc est? Respondetur quod ideo, quia concipimus in eis hanc spem ex naturali dispositione eorum; uel ideo quia uidemus eos inclinari ad bona, et fugere mala; uel ideo quia sunt procreati ex bonis.

Preter uerum non est affirmatio uel negatio . Ratio, quia uerum habet se in propositione sicut forma; modo nichil potest esse absque forma.

Propositio in toto est falsa, que nullam singularem habet ueram . Intelligi potest sic, in qua genus generalissimum unius predicamenti predicatur de genere generalissimo alterius predicamenti, in toto est falsa, ex quo nullam habet singularem ueram. uel potest intelligi simpliciter quod propositio uniuersalis, cuius nulla particularis est uera, in toto sit falsa. Nam utique si nulla in parte est uera, dici poterit in toto esse falsa.

Passionibus neque uituperamur, neque laudamur  . Ergo passiones non sunt uituperio aut laude digne. Respondetur distinguendo; passiones enim duobus modis possunt considerari, et secundum se, et quatenus subduntur rationis imperio, et deliberationi uoluntatis. Priori ratione, neque laude, neque uituperio digne censentur, quoniam sunt motus quidam appetitus irrationalis, quibus cum aliis animantibus communicamus. Si uero secundo modo considerentur, sunt laude aut uituperio digne: appetitus enim sensitiuus propinquior est rationi quam exteriora membra; actus autem exteriorum membrorum boni sunt aut mali, et ratione, qua uoluntarii sunt: ergo etiam motus appetitus sensitiui. Preterea, licet appetitus secundum se libertate careat, ex coniunctione tamen ad rationem libertatem habet; quapropter in eo uirtutes collocantur, ut fortitudo, et temperantia, etc. Passiones itaque quatenus uoluntarie sunt, laudem merentur, uel uituperium.

Plura bona sunt eligibiliora paucioribus bonis . Intelligitur sic: Plura bona possibilia sunt bonis paucioribus compossibilibus eligibiliora, dummodo unum illorum plurium eligibilium non sit propter aliud, et dummodo preeminentia bonitatis teneat se ex parte pluralitatis; dicitur, dummodo unum illorum non sit eligibile propter aliud, tanquam propter finem, quia propterea sanum fieri et sanatiuum, non sunt eligibiliora sanitate. Etiam dicitur quod intellitur, Dummodo ista bona sint eiusdem rationis, ita uidelicet ut preeminentia bonitatis non proueniat ex parte materie, sed solum ex parte pluralitatis: propter hoc non sequitur quod quatuor grossi essent eligibiliores floreno, licet sint plura bona. Dicitur etiam: Dummodo illa bona sint compossibilia, propter hoc non sequitur quod bonum esse monachum, et bonum esse coniugatum, essent eligibiliora simul quam bonum esse monachum solum. Similiter quod uiuere caste, et generare sibi simile, essent eligibiliora, quia plura sunt, quam uiuere caste solum:  quod tamen est falsum, quia sunt plura bona incompossibilia. Denique intelligitur de bonis finitis, propter Deum, qui est bonum infinitum, et licet unus, tamen aliis omnibus quantumuis multis infinite prestat.

Passiuus quidem intellectus est corruptibilis, ex eo quod nichil intelligit sine phantasmate . Ille textus secundum commentatorem sic potest intelligi, quod per intellectum passiuum intelligitur potentia cogitatiua, que est educta de potentia materie, quam nominat intellectum in ordine ad alios sensus, propter excellentiam. Alii uero dicunt quod intellectus passiuus, id est phantasticus intellectus, obiectiue dependens a phantasmate est corruptibilis. Scilicet ratione phantasie et phantasmatum, utrumque enim corrumpitur, et phantasia et ipsa phantasmata. Alio modo intelligitur hoc de intellectu, qui non est informatus speciebus intelligibilibus, aptus tamen informari, quantum ad denominationem. Cum  enim informatus est, iam desinit uocari intellectus possibilis, sed intellectus adeptus, uel in habitu, adeoque sic quoad denominationem illam, intellectus possibilis corrumpitur.

Possibili posito inesse, nullum sequitur inconueniens. Sensus est: Si propositio de possibili mutatur in suam de inesse, tunc sua de inesse non erit impossibilis. Et pro ulteriori intellectu huiusce auctoritatis, est notandum adhuc, ut alique propositiones possibiles ponantur inesse, requiri tres conditiones. Prima conditio, si aliqua propositio uniuersalis de possibili debeat poni inesse, non debet hoc fieri per uniuersalem, sed potius singularem, ut ista, Omne producibile Deus potest producere, non debet sic poni inesse, producibile Deus producit, sed sic: Hoc producibile Deus producit, et sic de aliis. Secunda conditio: Quando in propositione de possibili subiectum et predicatum repugnant, tunc ponendo illam inesse loco unius extremi, debet poni pronomen  demonstratiuum, ut: Omne album potest esse nigrum, ponitur sic inesse: Hoc est nigrum, demonstrando per ly hoc, illud quod prius fuit album. Tertia conditio est: Quando in propositione de possibili ponuntur alique terminationes uel termini priuatiui, qui uel que in illa de inesse possunt facere aliquam repugnantiam, tunc ponendo illam inesse, tales terminationes sunt omittende, ut: Socrates habens oculos, potest esse sine oculis, ponitur sic inesse, Socrates est sine oculis. Sicut illa: Socrates potest cras legere, non potest sic poni inesse, Socrates legit cras, sed sic: Socrates legit.

Posita forma substantiali, ponitur etiam aliud cuius est forma substantialis . Intelligitur sic: Posita forma substantiali actuali, et illo modo quo est forma, ponitur illud cuius est forma. Modo post mortem alicuius hominis anima non est forma eius actualis, ideo tunc non est homo, sed erit demum, ubi rursus a Deo coniuncta fuerit anima corpori in resurrectione mortuorum.

 Principia aliqua innotescunt sensu, et aliqua consuetudine . Et propter hoc Arist. uII Top., cap. 4, dixit: Qui dubitant utrum deos uenerari oporteat, uel parentes amare uel non, pena indigent; qui uero, utrum nix sit alba, non indigent sensu. Cultus enim Dei et amor parentum sunt principia in lege, roborata consuetudine, et ideo a legislatoribus posita est pena corporis afflictiua. Niuem autem candidam esse cognitum est sensu, et motum esse, etiam patet ad sensum. Unde Aristot. uIII Phys. auscult., text. comm. 22, contra Zenonem negantem motum, inquit, omnia igitur quiescere, et huius rationem querere dimittentes sensum, infirmitas quedam est intellectus.

Potius eligendum est id quod possibile quam quod impossibile . Hoc est, quod facile ut quam quod difficile. Eorum enim que nullo modo fieri possunt, nulla est electio, ut ex III Eth., cap. 2 patet. In hoc pronuntiatio intelligenda est hec moderatio:  Modo cetera sint paria: que in aliis plerisque similibus axiomatibus subaudienda est. Magis eligendum est hac de causa capescere scientiam doctrina quam inuentione. Illud enim per se facile est, hoc ualde laboriosum. uirtus etiamsi difficilius acquiritur quam scientia, est tamen magis eligenda, quia melior, et sic in multis.

Principia sunt tanquam locus ianue in domo, quem nullus ignorat . Animaduerte quod alia sunt principia cognitionis, alia autem sunt principia cognitionis et esse. Propositio igitur locum habet de principiis cognitionis , hoc est, de principiis communissimis, que solum ex notitia terminorum communissimorum euidentiam habent, ut de quolibet dicitur esse uel non esse, etc. Sicut sunt principia que ex ipso sensus testimonio habent euidentiam, sicut motum esse, etc. Propria uero que  non sunt tante euidentie, quandoque indigent aliqua suadela. Nam aliqua principia alicuius scientie specialis inductione innotescunt, aliqua uero consuetudine, ut sunt principia legum et scientiarum legalium, aliqua uerosper alias uias, ut scribit Arist. I Eth., cap. 10.

Plante sunt simplices . Intelligitur respectiue, quia non habent tantam diuersitatem in suis organis, sicut animalia habent in suis partibus.

Potentia sensitiua contrariatur intellectui . Non per se, sed per accidens. Tendit enim utraque in suum obiectum et suum bonum. Fit autem nonnunquam pro loco, tempore, persona, etc., ut simul ista bona stare non possint. Deinde etiam natus est appetitus sensitiuus obedire rationi, ut docet Arist. ibidem. Unde non simpliciter contrariatur rationi.

Principium sensitiuum est in corde .  Sensus est quod spiritus animales et sensitiui a corde proficiscuntur.

Primus motus est in oriente . Respondetur, uerum est antonomastice, id est per excellentiam, quia ibi relucent nobiliores effectus.

Philosophus est ille qui scit principia et causas substantie . Ubi per philosophum intelligas diuinum, scientia enim diuina per antonomasiam dicitur philosophia prima, uia nature et nobilitatis, licet uia doctrine sit postrema.

Potius eligendum est, cui consequens est maius bonum aut minus malum . Ut consilia euangelica seruasse in hac uita, quam precepta communia duntaxat, et abscindere membrum corruptum quam seruare.

Principium et causa conuertuntur . Intelligitur de principio essendi, quod est quadruplex, scilicet secundum quatuor causas, ut efficientem, finalem, formalem et materialem; et capiendo principium sic, tunc principium et causa conuertuntur.  Alioquin principium latius patet quam causa.

Participatione speciei plures homines sunt unus homo . Intelligitur: secundum S. Thomam, plures homines sunt unus homo participatione speciei, id est, sunt unum in specie. Et non sequitur: Sunt unum in specie, ergo sunt unum, quia omne unum in specie, est esse unum, secundum quid. Alii sic dicunt: Plures homines sunt unus homo participatione speciei, id est, continuant unam speciem humanam, et sic species humana est perpetua. Alio modo exponitur logicaliter, Plures homines sunt unus homo, id est, plures homines significantur per illum terminum, Homo, participatione speciei. Alio modo, naturalis similitudo hominis uel unus conceptus communis hominis pluribus hominibus conuenit.

Perpetuum est corruptibile. Sensus est, Perpetuum non significat non posse corrumpi unquam, sed tantum, non corrumpi unquam.

 Potentia naturalis est irrationalis . Respondetur quod uult, quod bene ualet consequentia cum specificatione; ut: Potentia est naturalis, ergo ut sic est irrationalis, etc.; non ualet simpliciter sine specificatione, quia homo aliquando mere naturaliter, aliquando secundum intellectum, siue rationis arbitrium

Posse ab ipso esse nichil differt in perpetuis .

Philosophus non debet quidquam asserere quod non demonstratione aut inductione saltem ostendat .

Propositiones naturales duplici de causa fiunt dubitabiles, uel quia aliqui enutriti in opinionibus falsis non possunt assentiri principiis ueris philosophie; uel quia aliqui existimant quod principia geometrie, contra quos Arist. II Metaph., tex. com. 16, Com. 1 Celi, com. 90.

Propter malum illatum ab inimicis, nullus in tantum  leditur et contristatur, quantum tristatur malo illato ab amicis .

Propter consuetudines malas et peruersas nullus laudatur .

Peiores sunt nuper ditati quam ditati ab antiquo .

Possibili posito inesse nullum sequitur inconueniens .

Principia demonstrationum sunt definitiones .

Perfectum est cuius nichil est extra accipere .

Plus temporis perficit anima in ignorantia quam scientia .

Probabilia secundum totum non possunt esse falsa .

Philosophia docet homines cognoscere creatorem suum .

Purus et perfectus philosophus mortificat desideria  huius seculi, que adducunt eum ad mortificationem corporis et anime .

Propter admirari homines nunc, et primo ceperunt philosophari .

Perfectum est cui nichil deest, et est duplex, scilicet simpliciter extra quod nichil est: et perfectum, in genere .

Prandium differt a cena, secundum diuersitatem temporis tantum .

Priuatio et habitus radix sunt contrariorum .

Principium est plus quam dimidium .

Passio non est uirtus nec uitium; secundum eam nec laudamur, nec uituperamur .

Primum in generatione, est ultimum in resolutione .

Parue expense sepe facte consumunt substantiam .

Peiora sunt tecta odia quam aperta .

Palatum tuum fames excitet, non sapor .

Pecuniam perdidi. Fortasse de illa perdidisset. O te felicem, si cum illa auaritiam perdidisses! .

Philosophia omnium uirtutum magistra .

Philosophia est summum lassorum animorum solatium .

Probos mores sua premia non relinquunt .

Perpetua conuersatio contemptum parit; raritas autem admirationem conciliat .

Prestantissimum animal in terris existens est homo .

Propter nostrum affirmare uel negare, nichil in re ponitur .

 Pergrauiter unusquisque fert honore suo priuari .

Premium uirtutum, est honor .



Q

Quotidie morimur, quotidie enim labitur aliqua pars uite .

Querere rationem et dimittere sensum, infirmitas quedam est intellectus . Intelligitur, Qui querit rationes quibus destruat illud quod apparet sensui, est debilis discretionis et imbecillitatis intellectus. Et hoc est nescire per se nolum a non per se noto distinguere. Et uere conclusiones non declarantur, nisi a propositionibus, et propositiones a sensu, et experimentum uerorum non est, nisi ut conueniant sensatis, non e conuerso.

Quando sunt duo agentia, quorum unum est fortius, et alterum debilius, fortius citius producit suum effectum  quam debilius . uerum est de agentibus per abiectionem contrarii, quia ubi est contrarietas, ibi est resistentia, et ubi est resistentia, ibi est successio, ut dicit Comment. in Iu Phys., in com. 71. Fallit autem in agentibus sine contrarii abiectione, sicut patet de duobus corporibus luminosis, quorum unum sit intensius altero: utrumque enim in instanti illuminat, licet lumen productum a potentiori sit intensius lumine producto a debiliori.

Quecunque mouentia et non mota, amplius non sunt physice considerationis . Et sic uidetur quod de Deo sit scientia, quia ipse est immobilis, ut patet uIII Phys. Respondetur quod auctoritas tantum uult, quod entia mouentia considerata non in ordine ad motum, non sunt physice considerationis, ita quod physicus non habet aliquid considerare de iis, nisi per attributionem ad motum, cuius motus natura est principium; que enim simpliciter seu quidditatiue  sunt physice considerationis, ea in se debent habere principium, ut ipsa etiam physice moueantur, non tantum moueant. Intelligentie ergo tametsi physice mouent, non tamen physice mouentur. Et ideo etiam secundum quidditatem suam ad physicum non spectant.

Quelibet definitio ponibilis est in predicamento . Intelligitur quod quelibet definitio secundum suas partes et reductiue est ponibilis in predicamento, non autem per se et proprie.

Quod fit, non est . Intelligitur: si aliquod ens permanens sit successiue, tunc interim dum fit, non est, id est, non habet esse completum, sed fieri rei successiue est eius esse.

Quelibet propositio reduplicatiua, in qua reduplicatur predicatum, est falsa et impossibilis . Respondetur: uerum est, ut patet de illa: Homo est animal in quantum animal; illa est falsa et impossibilis, ut patet ibidem.

Quecunque uni eidem sunt eadem, illa inter se sunt  eadem . Intelligitur: quecunque diuisim sumpta sunt uni et eidem eadem, inter se sunt eadem. Si enim tantum collectiue sumpta sunt idem uni tertio, non sunt idcirco idem inter se. Intelligitur preterea: Quecunque uni termino singulari sunt eadem, inter se sunt eadem, et sic excluditur species, cui tametsi eadem sint, Petrus, Paulus, et Ioannes, tamen non sunt idem inter se. Et ratio est que item forte sufficere queat ad limitandum hoc axioma: Quia non sunt eadem specie simpliciter.

Quidquid potest causa prima cum secunda, hoc potest se sola . Intelligitur in genere cause efficientis, et secundum potentiam prime cause absolutam; sed in genere cause formalis, uel materialis, hoc axioma non procedit. Etsi enim possit Deus sine homine facere hominem, u. g., creando hominem aliquem ex nichilo, tamen non potest eum facere album nisi per albedinem rationalem, nisi per formam aliquam rationalem, nec materialem,  seu corpoream, nisi per materiam et corpus.

Quando aliquando duo sunt idem in essentia, si unum per se est corruptibile, etiam et reliquum . Modo uidemus quod materia et compositum sunt eadem res in essentia, et sic uidetur quod materia esset compossibilis, et consimiliter potest probari de forma intellectiua. Respondetur quod uerum est, quando penitus sunt idem et unum secundum essentiam. Sed materia et forma ipsius compositi sunt essentialia principia ipsius compositi diuersa, et partes essentiales diuerse, que non possunt dici esse unum in essentia sicut compositum.

Quecunque differunt genere, differunt numero et specie . Intelligitur dupliciter; uno modo sic: Quecunque genere differunt realiter, differunt numero et specie realiter. Alio modo sic: Quecunque differunt genere predicamentaliter, differunt numero et specie predicamentaliter. uel dicitur quod  illa auctoritas intelligitur in genere substantie, et non in genere accidentium.

Quantitas non est de uirtutibus actiuis et passiuis ad inuicem . Respondetur quod Philosophus uult quod esse actiuum et passiuum non attribuitur quantitati, sed bene speciebus qualitatis.

Quod recipit esse, post non esse, est generabile . Respondetur quod uerum est de illo quod recipit esse a forma, quia forma est que dat esse rei, ut patet per Philosophum . Hinc anima rationalis non est generabilis, licet habeat esse post non esse, quia non habet tanquam compositum ab aliqua forma. Etiam uerum est de esse formali, non autem entitatiuo. Hinc materia prima non est generabilis, quia licet nec ipsa fuerit semper, sed a Deo acceperit esse post non esse, non tamen habet actum aliquem formalem, sed tantum actum entitatiuum, ideoque non dicitur generata, uel generabilis

Questio est dubitabilis propositio . Et  sic uidetur quod questio sit propositio, quod tamen est falsum. Respondetur quod questio capitur uno modo pro signo interrogatiuo et oratione, cum qua interrogatur; et sic questio non est propositio, et hoc uult Betius. Secundo sumitur pro ratione, cui signum interrogatiuum additur, et sic questio est propositio, sicut illa oratio: Celum habet materiam, cui additur. Utrum celum habeat materiam, est propositio, et hoc uult Betius

Quecunque differunt plus quam numero, differunt specie . Respondetur quod Philosophus uult quod quecunque differunt plus quam numero essentialiter, illa differunt specie, et sic non oportet quod uir et mulier differant specie, sicut nec Socrates albus et Plato niger differunt specie, quia solum differunt specie accidentaliter.

Qui non unum intelligit, nichil intelligit . Respondetur quod intelligitur sic: Qui non unum intelligit ad minus, nichil intelligit. uel sic, capiendo  ly non infinitanter, qui non unum intelligit, nichil intelligit, et hoc est quoque uerum.

Quidquid caret operatione, caret et essentia . Respondetur quod illa auctoritas uniuersaliter non est uera, quia datur instantia de materia prima. uerificatur tamen et de ista, si essentia accipiatur pro actu specifico seu esse formali.

Quod non est, non contingit scire . uerum est tanquam scibile propinquum, sed bene tanquam remotum. uel sensus est: quod non est, necesse potest, non contingit scire. Sicut enim se res habet ad esse, ita ad cognosci.

Quidditas rei est forma rei . uerum est in simplicibus, non autem in compositis. Ibi enim secundum communem opinionem, etiam materia est pars quidditatis.

Quecunque habent differentiam in eodem subiecto, differunt specifice . Si igitur illi gradus  in alteratione proprie dicta acquirantur successiue, et habeant differentiam in eodem subiecto, different specifice, ut uult auctoritas; et sic qualitas secundum quam sit alteratio, proprie dicta, non esset simplex, sed diuersarum rationum. Respondetur quod uult quod qualitates intensibiles et remissibiles existentes in eodem subiecto, non facientes unam qualitatem totalem, ille differunt specie. Sed si ille qualitates faciant unam totalem qualitatem, tunc non different specie. u. g., albedo et nigredo sunt in eodem subiecto, et sunt intensibiles et remissibiles, nec tamen in illo subiecto faciunt unam qualitatem: ergo differunt specifice.

Quod semper aut plurimum est utile, melius est quam quod aliquando . Ut iustitia et temperantia quam fortitudo. Nam illis semper aut fere semper uti possumus, hac rarius.

Quod ad omnia uel plura utile est, melius est quam quod ad pauciora . Ut aqua quam uinum  prestantior est, quia aqua nullus hominum carere potest, et eius usus est copiosior

Quod inest rei meliori, melius est . Ut quod inest animo, quam quod corpori, ut uirtus quam sanitas, illa anime inest, hec corpori. Hoc tamen non est usquequaque uerum, nisi de iis bonis intelligatur que rebus quibus insunt propria sunt.

Quedam melius est non uidere quam uidere . uerum est in humanis, sed non in diuinis.

Quod potius eligit prudens aut uir bonus, aut recta lex, aut qui in aliqua re excellunt, qua ratione tales sunt, aut in unoquoque genere periti, aut plures, aut omnes, aut omnia, prestantius est . Ut curare magis eterna quam que labuntur cum tempore; nulla potius affici iniuria quam afficere; permittere minora quedam mala in repub., ne maiora eueniant, quam uelle omnia penitus exstirpare; item que in exponendis diuinis Scripturis sancti  doctores docuerunt quam que scioli Grammatici autumant, etc.

Quidquid est causa cause, est causa causati . Intelligitur quod quidquid est causa cause, loquendo de causa essentiali et positiua, hoc est causa causati; dicitur positiua propter uitia que sunt causata priuatiue, unde licet Deus sit causa hominis, tamen non peccati, quia peccatum est priuatio quedam, et defectus hominis. Sicut tibia recta cum tibia curua est causa progressionis, non tamen claudicationis, quia ista est defectus quidam et priuatio pertinens non ad causam progressionis, nec ad ipsam progressionem, sed ad tibiam deficientem.

Quecunque sunt eiusdem speciei, quidquid uni conuenit, conuenit et reliquo, est com. animi concept. Intelligitur essentialiter uel de predicatis essentialibus, similiter de accidentibus propriis. De aliis enim multum fallit.

Quod diuturnius est, id prestantius .  Subaudi saltem si cetera sunt paria, et ea que comparantur sint bona. Sic uita, que in actione uirtutum per omne tempus equabiliter uersatur, quod longior fuerit, eo melior.

Quod rei bone propinquius est aut similius, aut meliori similius, id melius . Ut qui uitam apostolicam aut Christi opt. max. magis imitantur quam ceteri.

Qui dicit animam gaudere uel tristari, dicit eam texere et edificare . Intelligitur: qui dicit se sola anima gaudere uel tristari, dicit eam texere, sic quod Philosophus uult quod non solum conuenit anime, sed prout est coniuncta corporis. Rectius et breuius Egidius, ibidem: Minus proprie dicit, qui solum animam dicit gaudere, uel tristari, magis proprie qui hominem.

Quorum efficientia sunt bona ipsa sunt bona. uelut aliqui proferunt. Quorum cause sunt bone ipsa sunt bona . Limitatur uerum esse qua ratione a  bonis causis proueniunt. Nam etsi a bonis causis mala quedam nascuntur , non tamen ab illis proueniunt, qua ex parte sunt bona. Sepe etiam effectus qui a bona causa non malus nasceretur, ab alia mala uitiatur, ut si quis restituat alienum gladium ut homicidium aliquod perpetretur. Quin etiam sepenumero cum cause omnes sunt bone, mala una circumstantia potest effectum reddere uitiosum. Itaque si causa est bona effectusque ab ipsa prouenit, qua ex parte bona est, tum demum erit bonus, si aliunde non uitietur.

Quidquid potest in maius, potest in minus . Intelligitur per se et uirtute propria, et de illis que sunt eiusdem generis. Non enim ualet: Potest componere librum, ergo coquere cibum communem, quod minus est , sed bene ualet: Potest componere librum, ergo epistolam, uel tres, quatuorue congruas lineas.

Quorum generationes sunt bone, illa bona .  Intelligitur per se, siue quantum est ex parte generationis, siue ex parte efficientis. Quia stat patrem esse bonum, et filium non, ob propriam filii uoluntatem.

Quorum corruptiones sunt bone, ipsa corrupta sunt mala. Intelligitur quorum corruptiones per se sunt bone; si enim per accidens sunt bone, ipsa corrupta non propterea sunt mala. u. g., mors Christi innocentis per se mala fuit, bona autem quatenus ab eo oblata in redemptionem nostram. Contra, mors Herodis tyranni bona fuit per se. At si secuta esset indigna illa nobilium strages, quam ille morti proximus optarat, et sorori, quasi testamento, reliquerat, per accidens fuisset mala.

Quod uere est, nulli accidit . Id est, substantia nullius est accidens, sermo est de substantia proprie dicta, similiter etiam de accidente, item de his que dicuntur uniuoce, non analogice. Nam scientia est substantia in Deo, in homine autem  est accidens. Et ratio huius propositionis est, quoniam, ut dicitur in Predicamentis, commune est omni substantie in subiecto non esse. Hoc autem proprium est omnis accidentis. Quare sicut hec sunt contradictoria, esse in subiecto, et non esse, sic esse subiectum et accidens.

Quod omni tempore est utilius, hoc est eligibilius . Et sic sequeretur quod fortitudo esset eligibilior temperantia, uel iustitia, eo quod fortitudo omni tempore est utilis. Respondetur quod fortitudo capitur dupliciter. Uno modo quoad habitum, alio modo quoad actum, et sic fortitudo est operatio fortitudinis, et illo modo non semper est utilis actualiter, quia si omnes essemus iusti, tali fortitudine non indigeremus

Quidquid est in effectu, est in causa . Et sic sequeretur quod omnis imperfectio esset in Deo. Intelligitur ergo sic: Quidquid est perfectionis in effectu, hoc etiam est in causa, non quidem formaliter, sed uirtualiter, uel  reductiue, quia etiam omnis perfectio ultimate ordinatur ad primam causam.

Querere quare quedam appropriantur in eodem genere quibusdam entibus, est summa fatuitas. Unde non est petendum quare terra sit terra, aut ignis sit ignis, et querere in re simplici, ut quare homo est homo? Est nugatio .

Quantitas non est de genere actiuorum . Intelligitur uno modo, quod quantitas, ut quantitas, non est de genere actiuorum, et sic est uera, sed quantitas, ut substantia, bene est de genere actiuorum. Alio modo dicitur: quantitas secundum suam essentiam non est de genere actiuorum, licet bene secundum suas dispositiones.

Quod non contingit aliter se habere, necesse dicimus ita se habere . Nota duplex necessarium quod ibid. tradit Arist., nempe necessarium  simpliciter, et necessarium tanquam melius, et conuenientius, hoc est ad finem aliquem aliquid esse necessarium dupliciter. Uno modo, sine quo aliquid esse non potest, sicut cibus est necessarius ad conseruationem humane uite. Alio modo per quod melius et conuenientius peruenitur ad finem, sicut equus necessarius est ad iter.

Quando ex ignobiliori nobilius generatur, generatio est simpliciter et secundum quid corruptio; quando uero opposita ratione ex nobiliori, id quod ignobilius est gignitur, simpliciter quidem corruptio, secundum quid autem generatio est .

Quod potentia est, contingit non esse .

Quod parum, tanquam nichil distare uidetur .

Quantitati nichil est contrarium.

Quod non credit quis, non mouet eum ad timendum, uel sperandum .

 Quod consuetum est, ueluti innatum est .

Quidquid fuerit superabundantius et maius quam esse debebat, hoc est malum .

Quod breuius est, semper est delectabilius .

Quod dictum est, non potest amplius sumi .

Quod frequenter dicitur, conturbat audientem .

Qui uirtutis nominum sunt ignari, facile decipiuntur .

Qui dicit naturam non agere propter finem, tollit sollicitudinem Dei circa ista inferiora .

Quod non est, nusquam est .

Qui caret sensu, caret intellectu illius generis sensibilium .

Quecunque differunt in subiecto, differunt in esse .

Qui nichil sentit, nichil addiscit, nec intelligit .

Quod est in potentia est priuatio eius, quod est in actu .

Quidquid potest causa secundaria, potest etiam causa primaria, nobiliori et altiori modo .

Qui inquirit philosophiam, inquirit gradus altissimos et diuinos .

Qui inuenerit philosophiam, inuenit uitam in utroque seculo .

Qui dubitat, et admiratur, ignorare uidetur .

Qualis unus quisque est, taliter uiuit .

Que simpliciter sunt bona hominibus, pro his orant .

Quanto maior est fortuna, tanto minus est secura .

Quod cum maiore labore acquiritur, magis diligitur  .

Quedam delectant noua, que postea non similiter delectant .

Qui alteri seruit, non est per se sufficiens .

Quod est parum, quasi nichil differt ab eo quod est nichil .

Quidquid dicturus es, antequam aliis dixeris, tibi dices .



R

Remissio fit per admixtionem contrarii, colligitur ex mente Philosophi  uera est propositio in habentibus contrarium; nam in contrarietate carentibus locum non habet, lumen enim intenditur, et remittitur propter uirtutem, aut debilitatem agentis. In habentibus etiam contrarium, uniuersaliter etiam locum non habet, nam in simplicibus in sua puritate consideratis, unum elementum in qualitate est remissum, respectu alterius.

 Rationem querere eorum que sensu patent, infirmitas quedam est intellectus . Ubi Themistius inquit, perridiculum, ubi sensus fidem facit rationem querere, quedam adeo imbecillitas retusioque animi est, non statim perspicere quid desideret rationem: habentur enim nonnulla que certiora illustrioraque sunt quam ut rationem ullam expostulent. uide hoc idem axioma in littera Q explicatum.

Ridiculum est conari demonstrare naturam, quia hoc est per se notum . Respondetur quod uult ridiculum esse uelle demonstrare naturam, u. g., quoad quid est et similia, quia hoc est notum de se, non autem quoad alia quesitiua.

Radices in plantis sunt similes ori in animalibus . Ratio quia secundum Philosophum ibidem, tam radix quam os recipit alimentum, per quod res in esse indiuiduali conseruatur.

Res naturales et artificiales sunt distincte .  Intelligitur secundum denominationem sic, quod denominatio artificialis est posterior naturali, et sic distinguuntur secundum rationem, non autem secundum rem, nempe ars se habet ad naturam, sicut modus rei ad rem, unde non realiter, sed tantum formaliter ab ea distinguitur.

Repetitio in rebus arduis fieri debet . Talia enim  non possunt perfecte declarari, nisi sepius pertractata fuerint. Ita etiam scribit lucidis. Themist. in III Phys., in expos. tex. com. 15, ubi Aristotelicam repetit motus definitionem sub aliis uerbis; inquit enim: Sed denuo illa eadem repetamus, non modo iterum, sed ter et quater, et, si libuerit, etiam sepius, ut difficultates appareant et enodentur, illasque saltem frequenti tractatu facile assequamur.

Recipiens debet esse denudatum a natura recepti, tam in receptione reali, quam in receptione spirituali  . Ista propositio intelligitur a natura illius speciei, et non a natura sui generis et maxime remoti, et maxime eius quod dicitur secundum equiuocationem.

Relatiua sunt simul natura . Ubi aduertendum duo esse necessaria ut aliqua sint simul natura: unum, quod mutua sit ab uno ad alterum consequentia, quantum ad eorum existentiam; alterum, ut neutrum sit causa alterius. Defectu prioris, superius et inferius non sunt simul natura. Quia etsi ualeat, homo est, ergo animal est, non tamen ualet: animal est, ergo homo est. Defectu posterioris, sol et lux non sunt simul natura, quia sol est causa lucis; utrumque autem habent relatiua. ualet enim consequentia mutua ab uno ad alterum, et unum alterius non est causa. Que tamen due conditiones in eis uerificantur, quatenus relatiua sunt, siue secundum ipsam formam relationis, non autem secundum fundamentum et subiectum relationis.  Homo enim ille qui est pater, utique prior est homine qui est ipsius filius, et est causa eius; attamen, quatenus pater, non est prior filio, nec magis dependet secundum hanc relationem ab ea filius quam ipse a filio, sed est mutua prorsus dependentia, et ideo uel neutrum est causa alterius, ut communiter dicunt doctores, uel sicut sibi inuicem causa, ut dicit Simplicius cum Archita.

Rerum alie sunt uniuersales, alie particulares .

Rhetor non semper persuadet, nec medicus semper sanat .

Ruditas est non cognoscere quorum oportet querere demonstrationem, et quorum non oportet .

Refrenationes sunt medicine uoluptatum .

Rex debet se habere ad subditos, sicut pastor ad oues .

Regens naturaliter dignius est recto .

 Requies necessario est delectabilis, quia est medicina tristitie que consistit in labore .

Remedia non prosunt, ni immorentur .

Rerum effectus exhibitione operis declarantur .

Responsio que datur interrogationibus que dicuntur equiuoce, debet dari cum distinctione .

Ros est pluuia subtilis descendens in nocte .

Rationi fides adhibenda est, si que demonstrantur conueniunt cum his que sensu percipiunt rebus .

Requies et ludus in uita uidentur esse necessaria .

Rationem conturbat uinum non modice sumptum, intellectum hebetat, memoriam eneruat, obliuionem immittit, errorem infundit, et ignorantiam inducit. Modice  uero sumptum acuit ingenium .



S

Semper in uno genere est contrarietas una . uerum est de contrarietate secundum esse et non esse, id est, secundum priuationem et habitum, nam in omni genere est una contrarietas, scilicet priuatio et forma, uel secundum contrarias differentias condiuidentes illud genus.

Semper diuisio generis est in plures species . Intelligitur, quodlibet genus est semper diuisibile diuisione logicali, per differentias oppositas in plures species actuales, aptitudine in genere existentes: et illarum specierum ad minus debent esse due: cum hoc tamen stat, quod possunt esse plures.

Sunt ergo ea, que sunt in uoce, earum, que sunt in anima, passionum note . In hac propositione Philosophus per ea que sunt in uoce  intelligit signa uocalia, et per passiones in anima intelligit terminos mentales, et conceptus, et tunc sensus auctoritatis est quod signa uocalia sunt nota, id est, signum conceptuum seu terminorum mentalium: tunc ex illa auctoritate colligitur commune dictum, quod uoces significant conceptus ad placitum ultimate, licet ipsi conceptus quibus subordinantur significent naturaliter.

Sola species habet proprium . Intelligitur quod proprium magis attribuitur speciei quam alteri, quia proprium influit ab essentia rei, id est, specie; uel dicitur quod ipse capit speciem communiter pro quolibet subiecto communi.

Sophista plus appetit apparenter esse sapiens et non existenter, quam existenter et non apparenter . Intelligitur quod Philosophus uult tantum, quod proprium sophistice est apparere, et non existere.

Solius est metaphysici de quid ditatibus omnium rerum considerare . Respondetur, uerum  est in communi, non autem in particulari. Hominem enim, terram, aliasque res naturales quidditatiue considerat physicus.

Si hoc uerbum, est, purum dixeris, ipsum quoque nichil est . Intelligitur. Si hoc uerbum est pure dixeris, id est, solitarie, ipsum quoque nichil est, id est, nec significat uere nec false. Alii autem habent aliam auctoritatem sic, Nec hoc uerbum est purum dixeris: et tunc intelligitur sic, non ita quod si hoc uerbum purum dixeris quod ipsum nichil sic significet, imo aliquid significat: sed quia significat quamdam compositionem, quam tamen sine extremis non est intelligere, ideo merito dicitur nichil significare.

Singularia sunt sensui propinquiora . Contra dicitur ibidem quod uniuersalia sunt notiora singularibus; dicitur quod intellectus cognoscit primo sub conceptu singulari, magis tamen uago uel communi, ut prius cognoscat aliquid esse quoddam animal  quam quemdam hominem, et prius quemdam esse hominem quam esse hunc hominem.

Semper honorabilius est agens patiente, et principium, id est causa efficiens, nobilior est quam materia . Intelligitur propositio de similibus in forma, et gradu forme, et etiam secundum potentiam: nam actio insequitur multitudinem forme, et multitudo forme insequitur multitudinem materie. Alio modo glossatur de passo respondente ipsi agenti, quia non oportet absolute quodlibet agens nobilius esse quolibet passo, nam certum est quod sensitiue anime uirtutes sunt passiue, ut patet in II de Anima tex. com. 51, uirtutes anime nutritiue sunt actiue, non tamen dicimus illas esse nobiliores simpliciter uirtutibus sensitiuis, etc.

Separatur autem hoc ab hoc, sicut perpetuum a corruptibili . Intelligitur sic: Potentia intellectiua separatur ab aliis potentiis tanquam perpetuum  a corruptibili. Alii autem dicunt quod Philosophus comparat ibi potentiam intellectiuam in homine ad animam sensitiuam in animali bruto, et uegetatiuam in plantis: et sic est uerum quod intellectus separatur a uegetatiuo et sensitiuo, tanquam perpetuum a corruptibili: non tamen est uerum, prout ille potentie sunt in uno subiecto, scilicet in homine. Sed alii intelligunt sic, separatur autem hoc, id est intellectus diuinus, ab hoc, id est intellectu humano, tanquam perpetuum a corruptibili. Etsi enim secundum rei ueritatem intellectus humanus sit incorruptibilis, tamen forte secundum Arist. corruptibilis est, cuius tamen error nos nichil debet morari.

Substantia non fit ex non substantiis . Ratio est, Alioquin substantia uel fieret ex nichilo uel accidente, et sic accidens esset prius substantia. uide Arist., uII Metaph., tex. 4.

Si unum contrariorum fuerit in rerum natura, oportet quod sit reliquum . uera est propositio  de contrariis positiuis que sunt ad perfectionem uniuersi, nam uniuersum in qualibet hora completum et perfectum est; unde omnes species que sunt ad perfectionem uniuersi, semper actu sunt in uniuerso. Licet enim apud nos in hac hora cum sit hiems, non sint rose, tamen in alia regione in qua in hac hora est uer, bene reperiuntur rose, sed fallit hoc in priuatiue oppositis, quia non sequitur: In rerum natura est plenum, ergo in rerum natura est uacuum: neque sequitur est finitum, ergo erit et infinitum. Aliter pronuntiatur et limitatur hoc modo.

Si unum contrariorum fuerit in natura, erit reliquum. Respondetur uerum esse in positiuis, et secundum physicam considerationem, non secundum logicam. Similiter, licet generatio et corruptio sint inter se contraria, non tamen conuertitur quod ubi est contrarietas, ibi sit generatio et corruptio; quia in celo est contrarietas secundum rarum et densum, et non est ibi generatio neque corruptio. uide Simplicium in II Celi super hunc textum et text. 41.

 Simpliciter id melius est magisque eligendum, quod melior disciplina eligendum precipit . Ut quod moralis philosophia, quam quod medicina.

Sensus est quedam alteratio . Respondetur quod sensus siue sensatio est quedam alteratio saluatiua.

Sola metaphysica est scientia communis . Respondetur quod Philosophus ibi considerat scientiam esse communem, ratione principiorum uel obiectorum, et sic respectu aliarum scientiarum, metaphysica utique est communis, quia considerat communiora.

Sophisticus dialecticus et metaphysicus uersantur circa idem: quia dicit Commentator, metaphysicus et dialecticus conueniunt in subiecto. Respondetur quod uerum est quia conueniunt in subiecto naturali, sed tamen differunt in subiecto formali. Unde metaphysica formaliter et de per se, siue principaliter, considerat ens, in quantum ens, sed sophisticus et dialecticus  considerant ens rationis per se et principaliter, et sic ex consequenti ens considerant, et sic conueniunt in subiecto naturali, et hoc modo non est inconueniens idem a pluribus considerari.

Sicut res habet esse, ita etiam habet cognosci . Intelligitur uno modo, sicut res habet esse per causam, sic etiam habet cognosci per causam. Sed tamen non conuertitur sic, quod res habeat esse sicut cognoscitur, cognoscitur enim uniuersaliter, non tamen habet esse uniuersaliter, quia omne quod est ideo est quia unum numero est, ut patet per Bet.

Sola species definitur . uerum est, sola species definitur tanquam definibile propinquum definitione quid ditatiua et essentiali, licet genus et indiuiduum possint definiri tanquam definita remota. Dicitur etiam hoc respectu equiuocorum, que ut sic, non sunt alicuius speciei, et proinde etiam ut sic non definiuntur.

Sublata quacunque parte integrante, tollitur totum  . uerum est, si accipiatur nomen totius pro toto integro qua totum integrum est. Nam sic accipiatur pro re cui attribuitur integritas, non qua integra est, falsum est. uerbi causa, si Socrati abscissus est digitus, licebit colligere Socratem non esse integrum; non tamen recte colliges, Socratem non esse: quia Socrates etsi integer sine digito non est, potest tamen sine digito in rerum natura coherere. Quare si late uolueris accipere nomen totius, hanc moderationem adhibeas necesse erit, ut nomen partis integrantis accipias pro parte necessaria , non pro quacunque sine discrimine. Quacunque enim parte necessaria sublata, omnino tollitur res cuius uita est pars. Hinc dissoluitur illud: Quedam pars hominis candidi non est candida , igitur homo candidus non est candidus. Sic enim occurres, Recte sequi hominem candidum, cum aliqua eius particula sit non candida: non tamen  recte colligi hominem candidum non esse candidum. Hoc enim non efficietur, nisi qui argumentatur ostendet non esse maiorem hominis candidi portionem omnino candidam, que tamen omnino candida esse debet ut ille sit candidus.

Solius substantie est definitio . Respondetur, Solius substantie est definitio quidditatiue, essentialis, propria, non tamen uoluit negare Philosophus quin accidens possit definiri per additamentum sue substantie; sicut enim non habet esse proprium, siue per se, more substantie, sed esse quoddam dependens a substantia, ita definitionem cum additamento.

Substantia prior est accidente, tempore, natura, et definitione . Ratio: Cum enim accidens per se non subsistat, necessario presupponit substantiam. Hoc autem intelligendum est, uel de accidente terminato ,  uel de substantia late sumpta. Nam licet quantitas interminata sit natura prior forma, natura tamen posterior est materia prima.

Sensus uisus pre omnibus sensibus diligitur . Intelligitur respectu scientie et secundum representationes, quas faciunt sensus secundum se, tunc sensus uisus pre omnibus diligitur, quia plures differentias rerum nobis ostendit, u. g., non solum corpora inferiora, sed etiam superiora illa et celestia. Deinde quia clarius et remotius plures res sunt sensibiles per uisum quam per alios sensus. Denique cum minori difficultate nobis uisus representat quam alii sensus.

Secundum sensum tactus nos discernimus sapientes ab insipientibus . Et subditur ratio ibidem, quia molles quidem carne, aptos mente dicimus: et sic Philosophus non uult quod simus sapientes, secundum tactum; sed uult quod secundum tactum tanquam signum dicimus dispositos et aptos ad scientiam. Hoc autem est uerum de mollitie orta  ex bonitate temperamenti, siue de mollitie sanguinea, non de mollitie illa phlegmatica que est in mulieribus.

Similia sunt quorum qualitas est una . Et sic sequeretur quod terminus uocalis non significaret terminum scriptum, quia non habet qualitatem unam, nec similitudinem. Respondetur quod tametsi terminus uocalis et terminus scriptus non sint similes qualitate, uel etiam similitudine quadam reali, sunt tamen similes qualitate uel similitudine representationis, et sic unus alium significat. Porro non debet esse una numero qualitas in similibus, sed satis est quod sit una specie.

Scientia est de numero perpetuorum . Hoc est, ueritates quarum sunt demonstrationes et scientie, nunquam mutantur, nec mutari possunt. Semper enim triangulus habebit tres angulos equales duobus rectis, semper compositum ex quatuor elementis erit corruptibile, etc.

 Scientia diuiditur in eam que utilitatis, et in eam que cognitionis causa queritur. Respondetur, quod Philosophus ibi distinguit scientias in speculatiuas et practicas; et practicas quidem dicit esse que pro fine habeant opus, et utilitatem speculationis que cognitionem, non quod ista quoque cognitio non sit bona et ordinabilis in bonum, et hoc nomine utilis, sed quod non habeat pro fine opus, nec ita pertineat ad necessitatem uite istius communis, sicut scientia practica.

Species rerum habent se sicut numeri . Intelligitur quod sicut numerus denarius additur alteri numero, et tunc resultat una noua species numeri, ut addendo decem ad decem erunt uiginti, et addendo unum ad tria, erunt quatuor; sic simili modo, quando uni speciei additur aliquod essentiale, quod non est essentia illius, resultat alia species.

Subiecti non est demonstratio . Intelligitur quod nulla scientia habet demonstrare suum  subiectum esse, sed presupponit illud. In omni scientia, ut habetur I posteriorum, de subiecto presupponitur quid nominis, et an sit, sed quid rei inuestigatur, et qualis sit res per demonstrationem ostenditur.

Sensus est singularium, intellectus uero uniuersalium . Respondetur sensum esse, non quod intellectus non etiam intelligat singularia, sed quod solus uniuersalia et uniuersaliter. Hoc enim potest sensus, sed sola cognoscit singularia et singulariter. Breuius dici potest hoc axioma: Sensus est duntaxat singularium, intellectus non tantum singularium est, uerum etiam uniuersalium.

Substantia non est idem cum accidente . Intelligitur essentialiter, quia accidens et suum subiectum faciunt quidem unum numero, sed de per accidens, ut patet uII Metaphys.

Si pulcher es, lauda naturam; si diues, lauda fortunam; si sapiens es, lauda teipsum . Sententia  hec ex toto non est uera; imo si sapiens es, principaliter lauda naturam. Nam, ut inquit uictorinus, natura facit habilem, ars facilem, usus uero potentem.

Scientia secatur, quemadmodum et res . Propositio hec ueritatem habet de scientia nostra, quia de illa loquitur. Arist. Fallit autem de scientiis Dei et intelligentiarum, quia scientia in Deo et intelligentiis non diuiditur secundum diuisionem que datur per potentiam et actum, nec per uniuersale et particulare, sed scientia in intelligentiis non diuiditur secundum diuersitatem scientiarum, etc. Scientia Dei de entibus est, tali modo, quali nulla aliarum intelligentiarum particeps esse potest, quia entia nichil diuersum sunt a scientia Dei, ut in illa contineatur, et nullibi ens simpliciter omnibus modis est idem cum intellectu scientis, sicut in primo principio.

Si predicatum sequitur subiectum, incrementum predicati sequitur incrementum subiecti. Quod si predicatum  non sequitur subiectum, nec incrementum sequetur incrementum. Quod quidem sic efferri solet: ut simpliciter ad simpliciter, sic magis ad magis, et maximum ad maximum . Ut si maior uirtus est melior aut maxima optima, uirtus utique est bona. Est enim par ratio. Quod si maior non esset melior, aut maxima optima, nec uirtus omnino esset bona. Item, ut si bonum honestum est per se bonum, honestius melius, et honestissimum optimum. Et si facere iniuriam malum ex se est, maiorem facere peius, et maximam pessimum. Limitatur tamen axioma, quod intelligi soleat in predicatis que per se dicuntur de subiectis. Alioquin non usquequaque ueritatem continet. Nec enim recte dixeris: Maior uini usus est peior, aut maximus pessimus; igitur usus uini est malus. Nec item: Exercitatio corporis est bona; igitur maior est melior, et maxima optima. Causa est, quia nec maiori usui uini conuenit per se ut sit peior, aut maximo ut sit pessimus.  Nec exercitatio corporis est per se aut ex se bona, sed per accidens , alioqui omnis exercitatio corporis esset bona, et omnis uini usus malus.

Si infinita puncta concurrerent, lineam non facerent . Respondetur quod Philosophus loquitur de punctis indiuisibilibus, et sic uult: Si infinita puncta indiuisibilia concurrerent, lineam non facerent. Quod uerum est, ex indiuisibilibus enim diuisibile non componitur, licet continuetur.

Separatio forme a materia, est eius corruptio . Respondetur quod Philosophus loquitur ibi de forma, que est educta de potentia materie, ut est forma bruti.

Solius incomplexi est definitio . Respondetur, uerum est de definito propinquo, non autem remoto.

Simile non patitur a simili .

 Si est turpe, non posse defendere se corpore, turpius est non posse defendere se sermone .

Simpliciter dico, quod nullo addito dico .

Simpliciter notum non est quod ab omnibus notum est, sed a bene dispositis intellectu .

Semper sunt ponenda uera discenti .

Scientes uniuersale, sepe ignorant ipsum singulare .

Sentire est singularis, sed sensus est uniuersalis .

Scientiarum alia est perfecta, que est per causam; alia imperfecta, que est sine causa .

Si possibile esset nos esse in esse non transmutabili .

Sedendo et quiescendo, anima fit prudens .

 Substantia est dignior accidente .

Stelle non uidentur de die, propter lumen solis .

Sensus, semper dicit uerum in particularibus, sed non in uniuersalibus; intellectus autem, e conuerso .

Sicut probis probitas est premium, ita malis, nequitia est supplicium .

Solutio dubitationis est inuentio ueritatis .

Surgere de nocte, ad sanitatem et ad philosophie studia prodest quam plurimum .



T

Tunc cognoscimus unumquodque cum omnes eius causas cognoscimus . Propositio intelligenda  est de cognitione rei perfecta simpliciter et de causis per se. Et ratio est, quoniam sicut se habet res ad esse ita ad cognosci . Ad producendum autem esse cuiuslibet rei concurrunt omnes cause, tam propinque quam remote. Hinc collige nullam rem posse perfecte sciri per unam scientiam tantum, sed uel ex parte, uel secundum aliquam considerationem solum.

Tantum uni unum opponitur . Intelligitur in eadem specie oppositionis, quia in diuersis speciebus non est inconueniens, quod uni plura opponantur.

Tantum duo sunt elementa . Intelligitur: Tantum duo sunt elementa, id est, principia prima uera, scilicet, materia et forma; quatuor autem sunt elementa uocata, scilicet, er, ignis, aqua et terra. Hec enim quidam antiqui prima rerum principia posuere et uocauere, licet non essent prima, sed ex primis illis, materia et forma constarent.

 Tale additum suo tali, facit ipsum magis tale . Intelligitur de qualitatibus positiuis et naturalibus sic, quod qualitas positiua addita qualitati positiue ad idem subiectum, faciet illud magis tale. Et dicitur  quia in priuatiuis non est uerum, ex quo una negatio addita alteri eius uirtutem non fortificat, sed magis interimit; etiam intelligitur de tali quod non est infinitum. Id quod notanter dicitur propter perfectionem Dei, que est infinita, et ideo etiam nichil potest illi addi quod faciat ipsum magis tale.

Triplex est substantia, scilicet, forma, materia et totum compositum . Et sic Philosophus uidetur uelle quod materia et forma distinguuntur contra totum compositum; et uidetur esse contra eum  ubi dicit quod totum est sue partis. Respondetur quod Philosophus distinguit materiam et formam, et totum compositum diuisim sumpta, et non coniuncta. Sed illa auctoritas Philos.   intelligitur quod totum nichil aliud est nisi sue partes coniuncte, uel simul sumpte.

Ternarius est prima multitudo . Et sic uidetur quod duo non sunt multa. Respondetur quod Philosophus uult quod ternarius est prima multitudo excedens alium numerum, et sic est uerum.

Theorice finis est ueritas, practice uero opus . Respondetur quod Philosophus loquitur de operatione que fit extra, licet igitur logica et alie artes etiam operentur dum speculantur, id tamen est ab intra.

Tunc unumquodque est perfectum, cum tangit propriam uirtutem . Respondetur quod Philosophus uult quod unumquodque maxime est perfectum, cum attingit debitum gradum, et extremum perfecta uirtutis sibi conuenientis.

Tempus non est motus . Respondetur quod Philosophus uult quod illa non est predicatio essentialis. Tempus est motus, sed bene accidentalis et conuertibilis, quia cum dico Tempus est motus,  subiectum predicatur de propria passione.

Tempus est ubique . Intelligitur commensuratiue, quia omnis successio mensuratur tempore.

Tempus non est numerus, quo numeramus . uerum est capiendo numerum pro numero numerante principali, et etiam instrumentali intrinseco, scilicet, ratione anime discretiue, licet sit numerus extrinsecus, scilicet res cognita subiecta mensure, secundum quam anima uenit in cognitionem mensure minus note.

Tempus est sensibile ratione consequentie, eo quod tempus est motus, sed motus est sensibilis; consequenter ergo tempus . Duplex est esse temporis secundum commentatorem, scil. formale et materiale. Formale est ratio discretiua anime, materiale est motus. Modo auctoritas est uera, quoad esse materiale.

Tactus est in carne . Contradicitur in  II de Partibus animalium, quod sensorium tactus est aliquid aliud intus existens, etc. Respondetur sensorium tactus totum et adequatum, etiam apud Aristotelem esse triplex, scil. cor, neruum et carnem, cor, ut originem primam facultatis sensitiue et tactiue, uerum ut hanc facultatem participans et deferens carnem, ut quiddam hanc facultatem, licet non perinde deferens a corde, tamen etiam participans. Ad illud igitur ex II de Partibus animalium dicitur Arist. loqui de organo primario, uel de organo non tam participante facultatem sensitiuam, seu factiuam, quam deferente. Et tunc uerum est carnem non esse organum tactus, sed cor uel neruos.

Terra est res quiescens . Intelligitur secundum se totam, licet moueatur secundum partes, quia quotidie alteratur secundum suas partes, imo etiam mouetur localiter secundum quasdam partes.

 Terra est in aqua, tanquam in loco proprio et naturali . Respondetur quod Philosophus habet ibi modum loquendi uulgarium, secundum quem modum id dicitur esse in alio, cuius maior pars se secundum, et quamlibet sui ab alio circumdatur; et sic terra est in aqua; tamen non habet unum locum proprium, qui esset aqua tantum, uel mare tantum.

Totum non cognoscitur ignoratis partibus quibus constat . Ratio est, quia sicut se res habet ad esse, ita ad cognosci. Ex partibus autem resultat esse totius. Si igitur fuerit totum essentiale et secundum qualitates, ut ait Auer., debent fieri partes eius essentiales, ut materia et forma. Sin autem fuerit totum secundum qualitatem, debent fieri partes eius non communicantes, id est, que situ distincte ac separate sunt, et una est extra aliam.

Totum sapit naturam suarum partium communis propositio. uerum est, quoad significatum, non autem  quoad modum significandi.

Totum et perfectum sunt penitus idem . Intelligitur quando totum capitur categorematice, et non quando capitur syncategorematice.

Turpe est ignorare quod omnibus scire conuenit .

Tristitia corrumpit naturam habentis .

Turba multa melius iudicat, quam unus tantum .

Triplex est bonum, anime corporis, et bonum extrinsecus adueniens .

Tempora maxime distinguuntur per motum solis .

Tam triste est a turpibus laudari, quam ob turpia laudari .



U

 Unius rei tantum una est natura . Intelligitur quod una natura est productiua unius duntaxat motus, et non diuersorum, secundum speciem distinctorum; interim sicut possunt unius rei plures esse nature, quarum una est productiua motus ut forma, et alia subiectiua, ut materia.

Unum et multa opponuntur . Et sic sequeretur, quod termini de predicamento quantitatis contrarientur, contra Philosoph. dicentem quantitati nichil esse contrarium. Respondetur quod hic equiuocatur oppositio, accipitur enim large pro qualibet repugnantia.

Uniuersale est unum in multis, et unum de multis . Intelligitur sic: Uniuersale est unum in multis, sicut superius in suo inferiori, uel est unum in multis significatiue. Multa enim significat secundum unam communem rationem, et est unum de multis, id est, predicatur de pluribus.

 Uniuersale nichil est, aut posterius est suis singularibus . Intelligitur: Uniuersale in essendo secundum imaginationem Platonis nichil est, ut autem importat conceptum communem unius rei ad alios, sic posterius est rebus singularibus, a quibus causatur. Cum enim multa indiuidua considerantur ab intellectu, quatenus similia in natura humana, non diuisibili ac uariabili per aliquas differentias essentiales et accidentales, mox istam considerationem consequitur ratio uniuersalis respectu nature humane, nempe ratio speciei. Nempe sicut si quis uertat faciem ad speculum, naturaliter ibi eius species apparet, ita rem obiectiue dicto modo existentem in intellectu naturaliter consequitur aliqua talis proprietas intentionalis, uel aliquod eiusmodi ens rationis, genus, species, etc.

Usus rei cuius est bonus, id bonum est; et: Usus rei alicuius si est malus, id malum est ?. Limitatur quod sit uerum, si intelligatur usus rei,  quam ipsa per se atque ex natura sua sibi uindicat , alioquin ex malo usu iurisperitie, aut medicine, aut eloquentie  licebit concludere has artes esse perniciosas, contraque ex bono usu illarum iniuriarum, odii, et inimicitiarum  licebit colligere iniurias, odia et inimicitias, esse res bonas, quod absurdissimum est. Hoc cum non animaduertant ceci heretici nostri temporis, ex abusu sacerdotii, pontificatus, et aliorum sacrorum ministeriorum ac piorum exercitiorum Ecclesie, quo non pauci notantur et arguuntur, colligunt, quasi ex proprio harum rerum usu, tollenda omnino esse de medio hec sacra ministeria et pia exercitia. Quod quanta sit absurditate ac cecitate plenum dici non potest, quia, una excepta uirtute,  nulla res adeo est bona et excellens, ut ea praui homines abuti non ualeant.

Unius cause tantum unus est effectus . Intelligitur, Unius cause eodem modo se habentis, respectu eiusdem causati, est unus effectus; quia cause diuersimode se habentis aliquando sunt plures effectus, scilicet unus mediatus, alius immediatus.

Uniuersalia sunt difficillima ad cognoscendum, eo quod sunt a sensibus remotissima . Solet glossari communiter de uniuersalibus in causando, quemadmodum est, Deus et intelligentie, talia namque entia abstricta cum a sensibus sint remotissima, sunt difficillima cognitu.

Uniuersale est ubique . Intelligitur de uniuersali in causando, et tale est Deus gloriosus; similiter dicitur quod uniuersale in predicando est ubique, scilicet quatenus tale non determinat sibi hic et nunc, sed abstrahit ab huiusmodi conditionibus indiuiduantibus.

Uniuersale est causa suorum singularium .  Respondetur quod Philosophus ibi loquitur secundum opinionem Platonis, qui dixit quod uniuersale est quidditas singularium.

Uniuersale est eternum et incorruptibile . Intelligitur quod propositio uniuersalis posterioristica est eterne ueritatis; uel sic quod ex terminis uniuersalibus potest constitui propositio eterne ueritatis.

Uniuersalia sunt notiora singularibus . Respondetur quod Philosophus loquitur ad hunc sensum, uidelicet quod uniuersalia, id est magis confusa, sunt notiora singularibus, id est minus confusis. uide supra in littera A axioma illud, Ab uniuersalibus proceditur.

Uniuersalia per se existunt . Non quod substant seorsim, ut Platonici delirarunt, sed quod ut talia non sint hoc aliquid, et proinde etiam non recipiant hoc uel illud accidens, ita ut unum uniuersale respectu alterius posset dici idem, uel diuersum  alteri secundum accidens. Nam de eodem et diuerso ibi agit Aristoteles.

Ubicunque est sensus, ibi est appetitus . Intelligitur secundum Themist. de appetitu concupiscibili, qui est appetitus conuenientis et delectabilis, non autem intelligitur de appetitu irascibili et intellectuali.

Ubi maximus intellectus, ibi minima fortuna . Et ratio auctoritatis est, quia hominibus intelligentibus et magis sapientibus, minus ueniunt effectus fortuito quam insipientibus, eo quod sapientes semper agunt tum deliberatione, et ideo pauciora ipsis accidunt preter intentionem.

Unum et idem ens est naturale et artificiale . intelligitur respectu diuersorum.

Uno inconuenienti dato, alia contingunt . Id est, ex uno dato et concesso absurdo, multa alia sequuntur; uel ex uno falso dato multa absque difficultate procedunt.

 Uni unum dicitur esse contrarium . Respondet Alexander dicendo, quod quando hoc sumitur simpliciter, sic uni unum est contrarium, sed quando non intelligitur simpliciter, non inconuenit uni plura esse contraria, nam aliquid secundum aliud et aliud, licet numero sit idem, potest plura habere contraria. Nam eadem nix numero, alba et frigida est, et habet calorem et nigritiam contraria, respectu alterius et alterius.

Unum subiectum unam formam . Et ratio, quia unius rei est unum esse. Limitatur propositio quod intelligatur de forma substantiali in esse completo, quia per talem formam substantialem, res est hoc aliquid et in actu, II de Anima, tex. com. 2. Et ideo quidquid aduenit tali enti, in actu est accidens.

Unumquodque diuiditur in ea ex quibus est . Unus est tantum princeps . Ibi dicitur quod non ualet pluralitas principium, et subdit Philosophus: Sit ergo unus princeps, id est,  unus est motor uel una causa prima. Sed secundum fidem sic intelligitur: Unus est tantum princeps, id est, unus est Deus singularis in essentia, et trinus in personis, a quo cunctis donatum est esse et uiuere, his quidem clarius, his obscurius, ut patuit in principio huius libelli; ubi dicitur: Ab hoc quidem ente dependet celum et tota natura, ab hoc ente, id est a Deo, qui sit benedictus in secula seculorum, Amen.



u

uirtus moralis in medio consistit quoad nos, determinata ratione . Hoc est, uirtutis medium non est rei, sed rationis, quod uerum est causaliter et effectiue, non autem essentialiter, quasi ipse actu rationis ad medium reducatur. Et ratio est, quoniam uirtus moralis non perficit actum rationis, sed actum uirtutis appetitiue. Et ideo per ea ipse actus rationis non reducitur ad medium. Et pro  uberiori intelligentia huius axiomatis, nota quod medium rationis in materia uirtutum est facere opus quando oportet, et prout oportet, secundum regulam a prudentia prescriptam, sic ut nec excedat, nec deficiat; excessus uero est operari opus quando non oportet, et sicuti non oportet, ubi affirmatur materia et negantur circumstantie: defectus uero est quando negatur materia et affirmantur circumstantie, ut non delectari quando oportebat delectari. Medium uero rei est equalitas a parte rei determinata: si enim debes centum, et restituas centum, seruasti medium rei; nam centum sunt equalia aliis centum. Et hoc medium rei est duplex. Arithmeticum, quod in equalitate duarum qualitatum consistit. Secundum est geometricum, quod in equalitate proportionum consistit, quod semper seruatur a iustitia distributiua: habet enim in officio iustitia distributiua, distribuere unicuique secundum propria merita, u. g., si dux in bello debet distribuere bona  parta militibus, oportet ut obseruet istam proportionem quod reddat unicuique militum secundum propria merita.

 uisus et illuminatio fiunt in instanti, similiter et delectatio . Cui opposito suffragatur ratio, quia quando debet fieri illuminatio medii de nouo, oportet quod hoc fiat per applicationem lucidi ad medium, et per generationem noui lucidi et per priuationem obstaculi, modo ista non possunt fieri in instanti. Respondetur ergo quod uisus illuminationem et delectationem, quantum est de se, non repugnat fieri in instanti. Unde si per impossibile totum medium applicaretur in instanti, utique lumen in instanti produceretur in eo. Sed quia totum medium non potest per potentiam naturalem applicari in instanti, ideo per potentiam naturalem illuminatio totius medii non potest fieri in instanti. Attamen eius spatii seu medii quod recte applicatur, illuminatio tota et perfecta fit in instanti. Non sic calefactio aut alia similis alteratio, quia et si quidpiam bene applicetur igni, non tamen in instanti perfecte calefit, sed paulatim et successiue.

 uirtus perfectio quedam est. Unumquodque enim tunc maxime perfectum est, cum adeptum est propriam uirtutem, et maxime secundum naturam. uitium autem corruptio horum, et remotio est . Profecto magna uirtutis laus. Tunc dicitur completus homo, cum uirtutem habet; tunc diminutus, cum uitium.

uirtutem moralem in uoluptatibus, et tristitiis esse accidit . Intelligitur in domandis passionibus appetitus. Nota hic quod Stoici tunc esse uirtutem putabant, cum nullus est in sensu appetitus motus, nec passionis ullius insultus, et ideo impassibilitates eas uocabant, quasi ex tali passionum negatione insurgerent uirtutes. At Peripatetici tum uirtutem esse existimabant, cum passiones et motus sensuum secundum rationem, frenati sunt. Unde licet insurgant contra rationem, tamen a ratione superantur, et eas moderatur ratio.

uirtutes sunt fortiores in dextera parte quam in sinistra  . Super hoc problema fundatur ratio, quare anima incipiat motum a parte dextera, et non sinistra, dicendum uero quod dictum hoc intelligendum sit de uirtutibus motiuis, non autem cognitiuis, ut cuiuis facile patet.

uirtus est habitus qui habentem perficit, et opus eius laudabile reddit . Sensus est quod uirtus reddat opus bonum non principaliter, sed dispositiue, quia disponit uoluntatem semper ad bonum, ut prompte et delectabiliter illud operetur. Nihilominus uoluntas ex sua potentia etiam potest elicere bonum, sed non potest tam prompte et ita delectabiliter, sicut cum uirtute.

uirtus consistit in diuisibili . Respondetur quod Philosophus loquitur de uirtute perfecta.

uirtuosus et felix non operantur odibilia et mala . Respondetur quod Philosophus non uult quod uirtuosus nullo modo possit operari mala et odibilia; sed uult quod raro nec de facili, tanto enim  rarius et minus faciliter, quanto in uirtute est magis formatus et perfectus.



SECTIO SECUNDA. SENTENTIAE EX CICERONE COLLECTAE.



PRAEFATIO.

 Nunc quoniam auctoritatum Aristotelis longitudo et magnitudo creuit, commodius est in secundo presentis opusculi tractatu de ceteris beate uite prouerbiis deinceps exponere, ne qua possit animum defatigatio retardare. Non est enim temere factum, eos addere flores, quibus imago uirtutis ante oculos  locatur, que sole stemmatis addunt eternitatem, ut ille dicit: Sola nobilitas atque unica uirtus est, profecto uehemens et constans animi militia uirtus, que fastidioso aditu excitata, inuida ingenia ad se penetrare patitur; quo euenit ut et humili loco nati, ad summam dignitatem consurgant, et generosissimi homines in aliquod reuoluti dedecus acceptam a maioribus lucem, in tenebras conuertant. Itaque maturabitur,  et quod negotio diminutum fuerit, exequabitur industria, ut pro uestro in nos officio, et pro nostro uite studio munus hoc accumulatissime uestre largiatur uoluntati.

Itaque inter Aristotelis Ciceronisque libros, quos de Republica utrumque constituisse constat, hoc interesse prima fronte perspicitur, quod ille rempublicam ordinauit, hic retulit; alter qualis esse deberet, alter qualis esset a maioribus instituta disseruit. Aristotelis autem libros superiori libro excerptos dedimus, nunc Ciceronis dare presentis est intentio, quem preterire turpe et extremum dedecus esset. Nam studii humanitatis maximus fuit cultor, qui ingenio ab adolescentia eruditus, et in dicendo plurimum exercitatus, facile et sine labore cogitationes suas mandare litteris poterat. Hac igitur felicitate ingenii, hoc nature munere, hac denique sapientia et eruditione fretus, a pueritia ad exitum uite multa prescripsit: inter que quedam studiorum et doctrine  sunt opera, que adolescentiam agunt, senectutem oblectant; secundas res ornant, aduersis profugium ac solatium prebent; delectant domi, non impediunt foris; pernoctant nobiscum, reddunt nos simillimos diis immortalibus, et ob excellentem illarum artem et uenustatem uidemur omnino non mori posse debere. Itaque primo de omni officio humano ex Officiorum libris Marci Tullii Ciceronis deleguntur auctoritates.



Ex libro primo Officiorum M. Tull. Ciceronis.

Nulla enim uite pars neque publicis, neque priuatis, neque forensibus, neque domesticis in rebus, neque si tecum agas quid, neque si cum altero contrahas, uacare officio potest, in eoque excolendo sita est uite honestas omnis, et negligendo turpitudo.

Omnis enim que a ratione suscipitur de aliqua re institutio, debet a definitione proficisci, ut intelligatur quid sit id de quo disputatur.

Cum enim utilitas ad se rapere honestas e contra  a se reuocare uidetur, fit ut distrahatur in deliberando animus, afferatque ancipitem curam cogitandi.

Principio generi animantium omni est a natura tributum, ut se, uitam corpusque suum tueatur, declinetque ea que nocitura uideantur, omniaque que sint ad uiuendum necessaria inquirat et paret, ut pastum et latibula, et alia eiusmodi generis.

Commune autem omnium animantium est coniunctionis appetitus procreandi causa, et cura quedam eorum est que procreata sunt. Sed inter hominem et belluam hoc maxime interest, quod hec tantum quantum sensu mouetur, ad id solum quod adest, quodque presens est, se accommodat, paululum admodum sentiens preteritum aut futurum. Homo autem qui rationis est particeps, per quam consequentia cernit, causas rerum uidet, earumque progressus et quasi antecessiones non ignorat, similitudines comparat, rebusque presentibus adiungit  atque annectit futuras, facile totius uite cursum uidet, ad eamque degendam preparat res necessarias.

His enim rebus que tractantur in uita, modum quemdam et ordinem adhibentes, honestatem et decus conseruabimus.

Omnes enim trahimur et ducimur ad cognitionis et scientie cupiditatem, in qua excellere pulchrum putamus; labi autem, errare, nescire, decipi et malum et turpe dicimus.

Quod in rebus honestis et cognitione dignis opere cureque ponetur, id iure laudabitur.

uirtutis enim laus omnis in actione consistit, a qua tamen fit intermissio. Sepe multique dantur ad studium reditus.

Omnis enim cogitatio motusque animi aut in consiliis capiendis de rebus honestis, et pertinentibus ad bene beateque uiuendum, aut in studiis scientie cognitionis uersabitur.

 Iustitia est, in qua uirtus est splendor maximus, ex qua uiri boni nominantur; et huic coniuncta beneficentia, quam eadem uel benignitatem uel liberalitatem appellari licet. Et iustitie primum munus est, ut ne cui quis noceat nisi lacessitus iniuria; deinde ut communibus pro communibus utatur, priuatis, ut suis.

Preclare scriptum est a Platone: Non nobis solum nati sumus, ortusque nostri partem patria uindicat, partemque amici.

Atque, ut placet Stoicis, ea que in terris gignuntur, ad hominum usum omnia creari, homines autem hominum causa esse procreatos, ut ipsi inter se alii aliis prodesse possint. In hoc naturam debemus ducem sequi, communes utilitates afferre in medium, commutatione officiorum dando, accipiendo: cum artibus, tum opera, tum facultatibus deuincire hominum inter homines societatem; fundamentum autem omnis iustitie est fides, id est, dictorum conuentorumque  constantia et ueritas.

Iniustitie duo sunt genera: unum eorum qui inferunt: alterum eorum qui ab iis quibus infertur, si possunt, non propulsant iniuriam. Nam qui iniuste impetum in quempiam facit, aut ira aut perturbatione aliqua incitatus, is quasi manus uidetur inferre socio; qui autem non defendit, nec obsistit si potest iniurie, tam est in uitio quam si aut parentes, aut amicos, aut patriam deserat.

Expetuntur autem diuitie tum ad usus uite necessarios, tum ad perfruendas uoluptates.

Delectant etiam magnifici apparatus uiteque cultus cum elegantia et copia; quibus rebus effectum est ut infinita pecunie cupiditas esset. Nec uero rei familiaris amplificatio nemini nocens uituperanda est, sed fugienda semper iniuria est.

Maxime autem adducuntur plerique ut eos iustitie capiat obliuio, cum in imperiorum, honorum, glorie cupiditatem inciderint. Quod enim est apud Ennium, Nulla sancta societas nec fides regni est, id latius  patet. Nam quidquid eiusmodi est in quo non possunt plures precellere, in eo fit plerumque tanta contentio, ut difficillimum sit seruare sanctam societatem.

In omni iustitia permultum interest utrum perturbatione aliqua animi, que plerumque breuis est et ad tempus, an consulto et cogitata fiat iniuria: leuiora enim sunt ea que repentine et motu aliquo accidunt, quam ea que meditata et preparata inferuntur: hoc ipsum iam iustum est quod recte fit, si est uoluntarium.

Est enim difficilis cura rerum alienarum.

Aequitas enim per se lucet.

Nec promissa seruanda sunt ea que sunt iis quibus promissa sunt inutilia. Nec si plus tibi ea noceant, quam illi prosint cui promiseris: contra officium enim est, maius damnum anteponi minori.

In republica maxime conseruanda sunt iura belli. Nam cum sunt duo genera decertandi: unum per  disceptationem, alterum per uim, cumque illud sit proprium hominis, hoc belluarum, confugiendum est ad posterius, si uti non licet superiore. Quare suscipienda quidem bella sunt ob eam causam ut sine iniuria in pace uiuatur: parta autem uictoria conseruandi sunt hi qui non crudeles in bello neque immanes fuerunt.

Mea quidem sententia paci, que nichil habitura sit insidiarum, semper consulendum putaui

Et cum iis quos ui deuiceris, consulendum est, tum hi qui armis positis ad imperatoris fidem confugerint, quamuis murum aries percusserit, recipiendi.

Etiam si quid singulis temporibus sacramento adacti hosti promiserint, in eo ipso fides seruanda est.

Meminerimus autem etiam aduersus infimos iustitiam esse seruandam; est autem infima conditio et fortuna seruorum. Cum autem duobus modis, id est aut ui aut fraude fiat iniuria, fraus quasi uulpecule,  uis leonis uidetur, utrumque ab homine alienissimum.

Totius autem iniustitie nulla capitalior quam eorum qui tum cum maxime fallunt, id agunt ut uiri boni esse uideantur.

Beneficentia ac liberalitate nichil est natura hominis accommodatius, sed habet multas cautiones. uidendum est enim primum ne obsit benignitas et iis ipsis quibus benigne uidebitur fieri et ceteris, deinde ne maior sit benignitas quam facultates; tum ut pro dignitate cuique tribuatur, id est enim iustitie fundamentum, ad quam referenda sunt omnia. Nam et qui gratificantur cuipiam, quod obsit illi cui prodesse uelle uideantur, non benefici neque liberales, sed perniciosi et assentatores iudicandi sunt. Et qui aliis nocent ut in alios sint liberales, in eadem sunt iniustitia ut si in suam rem alienam conuertant. Sunt autem multi quidem cupidi splendoris et glorie qui eripiunt aliis quod aliis largiantur: hique se arbitrantur  beneficos in suos amicos uisum iri, si locupletent eos quacunque ratione. Id autem tantum abest ab officio, ut magis officio possit esse contrarium. uidendum est igitur ut ea liberalitate utamur que prosit amicis, nemini noceat. Qui benigniores esse uolunt quam res patiatur, primum in eo peccant quod iniuriosi sunt in proximos: quas enim copias his suppeditari equius est et relinqui, eas transferunt ad alienos. Inest autem in tali liberalitate cupiditas plerumque rapiendi et auferendi per iniuriam, ut ad largiendum suppeditent copie. uidere enim licet plerosque non tam natura liberales, quam quadam gloria ductos, multa facere ut benefici uideantur; que proficisci ab ostentatione magis quam a uoluntate uidentur.

Talis autem simulatio uanitati est coniunctior quam aut liberalitati aut honestati.

Mores eius erunt spectandi in quem beneficium conferetur, ut animus erga nos, et communitas ac  societas uite, et ad nostras utilitates beneficia collata.

Nemo omnino est negligendus, in quo aliqua significatio uirtutis apparet.

Primum illud est in officio, ut et plurum deamemus, a quo plurimum diligimur. Sed beneuolentiam non adolescentulorum more, ardore quodam amoris, sed stabilitate potius et constantia iudicemus.

Etenim si in eos quos speramus nobis profuturos non dubitamus officia conferre, quales in eos esse debemus qui iam profuerunt?

Multi enim faciunt multa temeritate quadam sine iudicio, uel modo in omnes, uel repentino quodam quasi uento impetu animi incitati: que beneficia ita eque magna non sunt habenda atque ea que iudicio considerato constantique delata sunt. Sed in collocando beneficio, et in referenda gratia si cetera paria sunt, hoc maxime officii est ut quisquis maxime opis indigeat, ita ei potissimum opitulari, quod contra fit a plerisque: a quo enim plurimum sperant,  etiamsi ille his non eget, tamen ei potissimum inseruiunt. Optime autem societas hominum coniunctioque seruabitur, si ut quisque erit coniunctissimus, ita in eum benignitatis plurimum conferetur.

In Grecorum prouerbio est, Amicorum esse communia omnia.

Sanguinis autem coniunctio et beneuolentia deuincit homines caritate: magnum est enim eadem habere maiorum monumenta, eiusdem uti sacris, sepulcra habere communia.

Sed omnium societatum nulla prestantior est, nulla firmior, quam cum uiri boni moribus similes sunt familiaritate coniuncti. Nihil enim amabilius nec copulatius quam morum similitudo bonorum. In his in quibus eadem studia sunt, eedem uoluntates, in his fit ut eque quisque altero delectetur ac seipso; efficiturque id quod Pythagoras uult in amicitia, ut unus fiat ex pluribus.

 Est ea iocundissima amicitia quam similitudo morum coniugauit.

Sunt officia que aliis magis quam aliis debentur, ut uicinum citius adiuueris in fructibus percipiendis, quam aut fratrem aut familiarem: at si lis in iudicio sit, propinquum potius et amicum quam uicinum defenderis.

Nemo qui fortitudinis gloriam consecutus est, insidiis aut malitia laudem adeptus est, itaque uiros fortes, magnanimos, eosdem bonos et simplices ueritatis amicos, minimeque fallaces esse uolumus.

Scientia que est remota a iustitia, calliditas potius quam sapientia est appellenda. Difficile est cum prestare omnibus concupiueris, seruare equitatem, que est iustitie maxime propria.

Nullum enim tempus est quod iustitia uacare debeat: fortes igitur et magnanimi sunt habendi, non qui faciunt, sed qui propulsant iniuriam.

Etenim qui ex errore imperite multitudinis pendet, hic in magnis uiris non est habendus.

 uix inuenitur qui laboribus susceptis, periculisque aditis, non quasi mercedem rerum gestarum desideret gloriam.

Pecunie est fugienda cupiditas: nichil enim est tam angusti animi, tamque parui, quam amare diuitias. Nihil honestius magnificentiusque quam pecuniam contemnere, si non habeas; si uero habeas, ad munificentiam libertatemque conferre.

Cauenda est etiam glorie cupiditas: eripit enim libertatem, pro qua magnanimis uiris omnis debet esse contentio. Nec uero imperia expetenda, ac potius non accipienda interdum, aut deponenda nonnunquam.

In omnibus negotiis priusquam aggrediare, adhibenda est preparatio diligens.

Parua enim sunt foris arma, nisi sit consilium domi.

Bellum autem ita suscipiatur ut nichil aliud nisi pax quesita uideatur: fortis uero animi et constantis  est, non perturbari in rebus asperis, nec tumultu animo uti ac consilio, nec a ratione discedere.

Temere autem in acie uersari, et manu cum hoste confligere, immane quiddam et belluarum simile est. Sed cum tempus necessitasque postulat, decertandum manu est, et mors seruituti turpitudinique anteponenda.

Fugiendum etiam illud, ne offeramus nos periculis sine causa, quo nichil potest esse stultius.

In tranquillo tempestatem aduersam optare, dementis est; subuenire autem tempestati quouis animo, quauis ratione, sapientis est.

Omnino qui reipublice presunt, duo Platonis precepta teneant: unum, ut utilitatem ciuium sic tueantur, ut quidquid agant, ad eam referant, obliti commodorum suorum; alterum, ut totum corpus reipublice curent, ne dum partem aliquam tueantur, reliquas deserant. Ut enim tutela, sic procuratio reipublice ad eorum utilitatem qui commissi sunt,  non ad eorum quibus commissa est, gerenda est. Qui autem partem ciuium consulunt, partem negligunt, rem perniciosissimam in ciuitatem inducunt, seditionem atque discordiam. Ex quo euenit ut alii populares, alii studiosii optimi cuiusque uideantur, pauci uniuersorum.

Miserrima omnino est ambitio honorumque contentio. Nihil enim laudabilius, nichil magno et preclaro uiro dignius, placabilitate atque clementia. Omnis autem animaduersio et castigatio contumelia uacare debet; neque ad eius qui punit aliquem, aut uerbis castigat, sed reipublice utilitatem referri debet.

Cauendum est etiam ne maior pena quam culpa sit, et ne iisdem de causis alii plectantur, alii ne appellentur quidem. Prohibenda autem maxime est ira in puniendo. Nunquam tantum iratus qui accedet ad penam, mediocritatem illam tenebit que est inter nimium et parum.

 Optandum est ut hi qui presunt reipublice legum similes sint, que ad puniendum non iracundia, sed equitate ducuntur. Atque etiam in rebus prosperis, et ad uotum nostrum fluentibus, superbiam magnopere et fastigium arrogantiamque fugiamus.

Nam ut aduersas res, sic secundas immoderate ferre leuitatis est; preclaraque est equabilitas in omni uita, et idem semper uultus eademque frons. Recte precipere uidentur qui monent ut quanto superiores sumus, tanto submissius nos geramus.

In secundissimis rebus maxime est utendum consilio amicorum, iisque maior etiam quam ante est tribuenda auctoritas: his temporibus cauendum est ne assentatoribus patefaciamus aures, neque adulari nos sinamus, in quo falli facile est. Tales enim nos esse putamus, ut iure laudemur, ex quo nascuntur innumerabilia peccata, cum homines inflati opinionibus turpiter irritentur, et in maximis uersantur erroribus.

Nam negligere quid de se quisque sentiat, non  solum arrogantis est, sed etiam omnino dissoluti.

Omnis autem actio uacare debet temeritate et negligentia, nec uero agere aliquid cuius non possis causam probabilem reddere. Efficiendum est enim ut appetitus obediant rationi, eamque neque precurrant propter temeritatem, nec propter pigritiam aut ignauiam deserant: sintque tranquilli, atque omni perturbatione animi careant, ex quo eluceat omnis constantia, omnisque moderatio.

Appetitus omnes contrahendi sedandique sunt, excitandaque animaduersio et diligentia, ut ne quid temere ac fortuitu inconsiderate negligenterque agamus. Neque enim a natura ita generati sumus, ut ad ludum et iocum facti esse uideamur, sed ad seueritatem potius et ad quedam studia grauiora atque maiora. Ludo autem et ioco uti illo quidem licet, sed sicut somno et quietibus ceteris, tum cum grauibus seriisque rebus satisfecerimus; ipsumque genus iocandi non profusum nec immodestum, sed ingenuum  et facetum esse debet. Ut enim pueris non omnem ludendi licentiam damus, sed eam que ab honestatis actionibus non sit aliena, sic in ipso ioco aliquid probi ingenii lumen eluceat.

Ludendi etiam est quidam modus retinendus, ut ne nimis omnia profundamus, elatique uoluptate in aliquam turpitudinem dilabamur.

Hominis mens discendo alitur, et cogitando semper aliquid aut inquirit aut agit, uidendique et audiendi oblectatione ducitur.

Si quis est paulo ad uirtutem erectior, quamuis uoluptate capiatur, occultat et dissimulat appetitum uoluptatis propter uerecundiam. Ex quo intelligitur corporis uoluntatem non satis esse dignam hominis prestantia, eamque contemni et reiici oportere: sin sit quispiam qui aliquid tribuat uoluptati, diligenter et tenendum esse eius fruende modum. Itaque uictus cultusque corporis ad ualetudinem referantur, et ad uires non ad uoluptatem. Atque etiam si considerare  uolumus que sit in natura hominis excellentia et dignitas, facile intelligimus quam sit turpe diffluere luxuria, et delicate ac molliter uiuere, quamque honestum parce, continenter, seuere, sobrie.

Ut enim in corporibus magne dissimilitudines sunt, alios enim uidemus uelocitate ad cursum, alios uiribus ad luctandum ualere, itemque in formis aliis dignitatem inesse, aliis uenustatem; sic in annis existunt etiam maiores uarietates.

Neque enim attinet nature repugnare, neque quidquam sequi quod assequi non queas.

Ideoque, ut aiunt, nichil decet inuita minerua, id est, aduersante et repugnante natura.

Ad quas igitur res aptissimi erimus, in his potissimum elaborabimus. Sin aliquando necessitas nos ad ea detruserit que nostri ingenii non erunt, omnis adhibenda erit cura, meditatio, diligentia, ut ea si non decore, attamen minime indecore facere  possimus. Nec tamen est enitendum ut bona que nobis data non sint sequamur, quam ut uitia fugiamus.

Nam regna, imperia, nobilitates, honores, diuitie, opes et ea que sunt his contraria, in casu sita, temporibus reguntur et gubernantur. Ipsi autem quam personam gerere uelimus, a nostra uoluntate proficiscitur. Itaque se alii ad philosophiam, alii ad ius ciuile, alii ad eloquentiam applicant, ipsarumque uirtutum in alia alius mauult excellere. Quorum uero patres aut maiores aliqua gloria prestiterunt, hi student plerumque eodem in genere laudis excellere.

Imprimis autem constituendum est qui nos et quales esse uelimus, et in quo genere uite; que deliberatio est omnium difficillima. Ineunte enim adolescentia, cum inest maxima imbecillitas consilii, tum id sibi quisque genus etatis degende constituit quod maxime adamauit. Itaque ante implicatur aliquo certo genere cursuque uiuendi, quam potuit quod optimum  esset iudicare. Plerumque parentum preceptis imbuti ad eorem consuetudinem moremque deducimur. Alii multitudinis iudicio feruntur, queque maiori parti pulcherrima uidentur ea maxime exoptant.

Multo enim firmior est et constantior natura quam fortuna.

Amicitie que minus delectant, et minus probantur magis decere censent sapientes sensum diluere, quam repente precidere. Commutato autem genere uite omni ratione curandum est ut id bono consilio fecisse uideamur.

Est igitur adolescentis maiores natu reuereri, ex hisque deligere optimos et probatissimos, quorum consilio atque auctoritate nitatur.

Maxime autem hec etas a libidinibus est arcenda, exercendaque in labore patientiaque et animi et corporis, ut eorum in bellicis et ciuilibus officiis uigeat industria. Atque etiam cum relaxare animos, et dare se iocunditati uolent, caueant intemperantiam, meminerint  uerecundie; quod facilius erit, si in eiusmodi quidem rebus maiores natu uelint interesse.

Senibus autem labores corporis minuendi, exercitationes animi etiam augende uidentur. Danda uero est opera, ut et amicos et iuuentutem, et maxime rempublicam consilio et prudentia quam plurimum adiuuent. Nihil autem cauendum magis est senectuti, quam ne languori se desidieque dedant. Luxuria uero cum omni etati sit turpissima, tum senectuti est fedissima. Sin autem libidinum intemperantia accesserit, duplex malum est, quod et ipsa senectus dedecus concipit, et adolescentiam facit impudentiorem intemperantiam.

Est igitur proprium munus magistratus, intelligere se gerere personam ciuitatis, debereque eius dignitatem et decus sustinere, leges seruare, iura distribuere, eaque fidei sue commissa meminisse.

Nihil autem est quod tam deceat quam in omni re gerenda capiendoque consilio seruare constantiam.

 Duo maxime sunt fugienda, ne quid effeminatum aut molle, et ne quid durum aut rusticum fiat.

Cum autem pulchritudinis duo genera sint, quorum in altero uenustas sit, in altero dignitas: uenustatem muliebrem dicere solemus, dignitatem uirilem. Ergo et a forma remoueatur omnis uiro non dignus ornatus, et huic simile uitium in gestu motuque caueatur. Forme autem dignitas coloris bonitate tuenda est, et color exercitationibus corporis. Adhibenda est preterea munditia non odiosa neque exquisita nimis, tantumque effugiat agrestem et inhumanam negligentiam. Eadem ratio est habenda uestitus, in quo, sicut in plerisque rebus, mediocritas optima est. Cauendum est autem ne aut tarditatibus utamur in ingressu mollioribus, ut pomparum ferculis similes esse uideamur: aut in festinationibus suscipiamus nimias celeritates, que cum fiunt, anhelitus  mouentur, uultus mutatur, ora torquentur, ex quibus magna significatio fit non adesse constantiam. Sed multo etiam magis elaborandum est, ne animi motus a natura recedant, quod assequimur si cauebimus ne in perturbationes atque exanimationes incidamus, et si attentos animos ad dedecoris conseruationem tenebimus. Curandum est ut cogitatione ad res optimas utamur, appetitum rationi obedientem prebeamus.

In omni uita rectissime precipitur ut perturbationes fugiamus, id est, motus animi nimios rationi non obtemperantes.

Maxime curandum est ut eos quibuscum sermonem conferimus, et uereri et diligere uideamur.

Ira procul absit, cum qua nichil recte fieri, nichil considerate potest. Magna autem parte clementi castigatione licet uti, grauitate tum adiuncta, ut seueritas adhibeatur, et contumelia repellatur. Que cum aliqua perturbatione fiunt, ea nec constanter  fieri possunt, neque ab his qui adsunt approbari.

De forme etiam de ipso predicare falsa presertim, et cum irrisione audientium imitari militem gloriosum.

Ornanda est enim dignitas domo, at non ex domo tota querenda: nec domo dominus, sed domino domus est honestanda.

Mediocritas ad omnem usum cultumque uite transferenda est. In omni autem actione suscipienda tria sunt tenenda. Primum, ut appetitus rationi pareant, quo nichil est ad officia conseruanda accommodatius. Deinde ut animaduertatur quanta illa res sit quam efficere uelimus, neue maior minorue cura et opera suscipiatur, quam causa postulat. Tertium ut caueamus ut ea que pertinent ad liberalem speciem et dignitatem moderata sint. Horum trium tamen prestantissimum est, appetitus obtemperare rationi.

Turpe enim ualdeque uitiosum est in re seuera, conuiuio dignum aut delicatum aliquem inferre sermonem.

 Decet non solum manus, sed etiam oculos abstinentes habere.

Fit etiam, nescio quomodo, ut magis in aliis cernamus quam in nobisipsis si quid delinquitur. Sine uerecundia nichil rectum esse potest, nichil honestum.

Omnium rerum ex quibus aliquid requiritur, nichil est agricultura melius, nichil uberius, nichil dulcius, nichil libero homine dignius.

Studiis officiisque scientie preponenda sunt officia iustitie, que pertinent ad hominum utilitatem, qua nichil homini debet esse antiquius.

Magnitudo animi, remota iustitia humanaque comitate et coniunctione, feritas quedam fit et immanitas. Omne officium quod ad coniunctionem hominum et societatem tuendam ualet, anteponendum est illi officio quod coniunctione et scientia continetur.

 Cogitationem prudentiamque sequitur considerata actio. Ita fit ut agere considerate pluris sit quam cogitare prudenter.

Prima officia diis immortalibus, secunda patrie, tertia parentibus. Deinde gradatim reliquis debeantur.



Ex libro secundo Officiorum M. T. Ciceronis.

Quid enim est per deos optabilius sapientia, quid prestantius, quid melius, quid homine dignius? Hanc igitur qui expetunt philosophi nominantur, nec quidquam aliud est philosophia, si interpretari uelis, preter studium sapientie.

Qui parum perspiciunt, hi sepe uersutos homines et callidos admirantes, malitiam sapientiam iudicant. Quorum error eripiendus est, opinioque omnis ad eam speciem traducenda, ut honestis consiliis iustisque factis, non fraude et malitia se intelligant, eaque uelint consequi posse.

 Deos placatos pietas efficiet et sanctitas.

Proprium hoc statuo esse uirtutis, conciliare animos hominum, et ad suos usus adiungere.

Secunde res, honores, imperia, uictorie, quanquam fortuna sint, tamen sine hominum operibus et studiis neutram in partem effici possunt.

Male enim se res habet, cum quod uirtute effici debet, id tentatur pecunia.

Atque etiam subiiciunt se homines imperio alterius et potestati de causis pluribus. Ducuntur enim aut beneuolentia, aut beneficiorum magnitudine, aut dignitatis prestantia, aut spe sibi utile futurum, aut metu ne ui parere cogantur, aut spe largitionis promissionisque capti, aut postremo mercede conducti. Omnium autem rerum nec aptius est quidquam ad opes tuendas ac tenendas quam diligi, nec alienius quam timeri.

Malus enim custos diuturnitatis metus, contraque beneuolentia fidelis uel ad perpetuitatem.

 Quod igitur latissime patet, neque ad incolumitatem solum, sed etiam ad opes et potentiam ualet plurimum, id amplectamur, ut metus absit, caritas retineatur: ita facillime que uolemus et priuatis in rebus et in republica consequimur. Etenim qui se metui uolunt, a quibus metuuntur eosdem metuant ipsi necesse est.

Nec uero ulla uis imperii tanta est, que premente metu possit esse diuturna.

Certum igitur hoc sit, idque et primum et maxime necessarium familiaritates habere fidas animantium nos amicorum et mirantium nostra.

uehementer autem multitudinis amor commouetur ipsa fama et opinione liberalitatis, beneficentie, iustitie, fideique, omniumque earum uirtutum que pertinent ad mansuetudinem morum ac facilitatem.

Fides autem ut adhibeatur, duabus rebus effici potest, si existimabimur adepti coniunctam cum iustitia prudentiam. Nam et his fidem habemus quos  plus intelligere quam nos arbitramur, quosque et futura prospicere credimus. Et cum res agat, in discrimenque uentum sit, experire rem et consilium ex tempore capere posse. Hanc enim utilem homines existimant ueramque prudentiam: iustis autem et fidis hominibus, id est bonis uiris, ita fides habetur, ut nulla sit in his frandis iniurieque suspicio. Itaque his salutem nostram, his fortunam, his liberos rectissime committi arbitramur. Harum igitur duarum iustitia plus pollet ad fidem faciendam: quippe cum ea sine prudentia satis habeat auctoritatis, prudentia sine iustitia nichil ualet ad fidem faciendam. Quo enim quis uersutior et callidior, hoc inuisior et suspectior probabitur detracta opinione probitatis.

Popularibus enim uerbis est agendum et usitatis, cum loquimur de opinione populari.

Non enim omnes eos contemnunt, de quibus male existimant. Contemnuntur autem hi qui nec sibi nec alteri, ut dicitur, prosunt, in quibus nullus labor,  nulla industria, nulla cura est. Admiratione autem afficiuntur hi qui anteire ceteros uirtute putantur, et cum omni carere decore, tum uero his uitiis quibus alii non possunt facile obsistere.

Nemo iustus esse potest qui mortem, qui dolorem qui exsilium, qui egestatem timet, aut qui ea que sunt his contraria, equitati anteponit.

Maxime admiramur eum qui pecunia non mouetur, quod in quo uiro perspectum sit, hunc dignum spectatu arbitramur. Omnis ratio atque institutio uite hominum adiumenta desiderat, inprimisque ut habeat quibuscum familiares possit conferre sermones, quod est difficile, nisi speciem per te boni uiri feras.

Iustitie tanta uis est, ut ne illi quidem qui maleficio et scelere pascuntur, possint sine ulla particula iustitie uiuere. Nam qui eorum cuipiam qui una latrocinantur furatur aliquid, aut eripit, is sibi ne in latrocinio quidem relinquit locum. Cum igitur tanta  uis iustitie sit, ut ea etiam latronum opes firmet atque augeat, quantum eius uim inter leges et iudicia et instituta fore putamus?

Omni igitur ratione colenda et retinenda iustitia est, tum ipsa per se; nam aliter iustitia non esset, tamen propter amplificationem honoris et glorie.

Preclare Socrates hanc uiam ad gloriam proximam et quasi compendiariam dicebat esse, si quis id ageret, ut qualis haberi uellet, talis esset. Quod si qui simulatione et inani ostentatione, et ficto non modo sermone, sed etiam uultu, stabilem se posse gloriam consequi, uehementer errant. uera enim gloria radices agit atque etiam propagatur, ficta omnia celeriter tanquam flosculi decidunt.

Nec simulatum quidquam potest esse diuturnum. Qui igitur adipisci ueram gloriam uolet, iustitie fungatur officiis.

Si quis ab ineunte etate habet causam celebritatis et nominis, aut a patre acceptam aut aliquo casu  aut fortuna, in hunc oculi omnium coniiciuntur, atque in eum quid agat, aut quemadmodum uiuat inquiritur, tanquam in clarissima luce uersetur, nullum eius dictum aut factum potest obscurum esse. Quorum autem etas prima propter humilitatem et obscuritatem in hominum ignorantia uersatur, hi simul ac iuuenes esse ceperint, magna spectare, et ad ea rectis studiis debent contendere: quod eo firmiore animo facient, quia non modo non inuidetur illi etati, uerum etiam fauetur. Ut reliquis in rebus multo maiora sunt opera animi quam corporis, sic ee res quas ingenio ac ratione prosequimur, gratiores sunt quam ille quas uiribus.

Facillime autem et in optimam partem cognoscuntur adolescentes, qui se ad claros, sapientes uiros, bene consulentes reipublice contulerunt, quibuscum si frequentes fuerint, opinionem afferunt populo, eorum fore se similes quos sibi ipsi delegerint ad imitandum.

 Difficile dictu est quantopere conciliet animos comitas affabilitasque sermonis.

Magna est admiratio copiose sapienterque dicentis, quem qui audiunt, intelligere etiam et sapere plus quam ceteros arbitrantur. Si uero inest in oratione mixta modestie grauitas, nichil admirabilius fieri potest, eoque magis si ea sunt in adolescente.

Hoc preceptum officii diligenter tenendum est, ne unquam innocentem iudicio capitis arcessas. Id enim sine scelere nullo modo fieri potest. Nam quid est tam inhumanum quam eloquentiam a natura ad salutem hominum et conseruationem datam ad bonorum pestem perniciemque conuertere? Ne tamen ut hoc fugiendum, ita est habendum religioni nocentem, quandoque et nefarium impiumque defendere. uult hoc multitudo, patitur consuetudo, fert etiam humanitas.

Iudicis est semper in causis uerum sequi, patroni uero nonnunquam uerisimile, etiam si minus sit uerum defendere. Maxime autem et gloria paratur et  gratia defensionibus, eoque maior, si quando accidit ut ei subueniatur, qui potentis alicuius opibus circumueniri urgerique uideatur.

Preclare in epistola quadam Alexandrum filium Philippus accusat, quod largitione beneuolentiam Macedonum consectetur: Quod te malum, inquit, rationis in istam spem induxit, ut eos tibi fideles fore putares, quos pecunia corrupisses? An tu id agis Macedones non te regem suum, sed ministrum et prebitorem existiment? Quid sordidius regi, melius etiam, quam largitionem corruptelam esse dixit. Fit enim deterior qui accipit, atque ad idem semper exspectandum paratior.

Nonnunquam tamen est largiendum, nec hoc benignitatis genus omnino repudiandum. Et sepe idoneis hominibus de re familiari impendendum est, sed diligenter atque moderate. Multi enim et patrimonia effuderunt inconsulte largiendo. Quid autem est stultius quam quod libenter facias, curare ut id diutius  facere non possis? Atque etiam sequuntur largitionem rapine. Cum enim dando egere ceperint, alienis bonis manus inferre coguntur. Ita cum beneuolentie comparande causa beneficii esse uelint, non tanta assequuntur studia eorum quibus dederunt, quanta odia eorum quibus ademerunt. Quamobrem nec ita claudenda est res familiaris, ut eam benignitas aperire non possit; nec ita reseranda, ut omnibus pateat. Modus adhibeatur, isque ad facultates referatur. Omnino meminisse debemus id quod a nostris hominibus sepissime usurpatum est, iamque in Prouerbii consuetudinem uenit, largitionem fundum non habere. uitanda tamen suspicio auaritie est. Causa igitur largitionis est, si aut necesse est, aut utile, in his autem ipsis mediocritatis regula optima est; propensior autem benignitas esse debet in calamitosos, nisi forte erunt digni calamitate.

Conueniet autem tum in dando munificum esse, tum in exigendo non acerbum, in omnique re contrahenda,  emendo, uendendo, conducendo, locando, uicinitatibus et confiniis equum et facilem, multa multis de suo iure concedentem, a litibus uero quantum liceat, et nescio an et paulo plus quam liceat abhorrentem. Est enim non modo liberale, paululum nonnunquam de suo iure decedere, sed interdum etiam fructuosum. Habenda autem ratio est rei familiaris, quam quod dilabi sinere flagitiosum est, sed ita, ut illiberalitatis auaritieque absit suspicio.

Recte a Theophrasto est laudata hospitalitas. Est enim, ut mihi quidem uidetur, ualde decorum patere domus hominum illustrium illustribus hospitibus. Est autem etiam uehementer utile iis, qui honeste multum posse uolunt, per hospites apud extraneos populos ualere opibus et gratia.

Nam in iure cauere, consilio iuuare, atque hoc scientie genere prodesse multis, uehementer ad opes augendas pertinet, et ad gratiam. Itaque cum multa preclara maiorum, tum eisdem optime constituta  iuris ciuilis summo semper in honore cognitio fuit atque interpretatio.

Cum autem omnes non possint, ne multi quidem, aut iurisperiti esse aut diserti, licet tamen opera prodesse multis, beneficia petentem, commendare iudicibus aut magistratibus, uigilantem pro re alterius aut eos ipsos qui consulunt aut defendunt rogando. Quod qui faciunt, plurimum gratie consequuntur, latissimeque eorum manat industria. Iam illud non sunt admonendi. Est enim in promptu ut animaduertant cum iuuare alios uelint, ne quos offendant. Sepe enim aut eos ledunt quos non debent, aut eos quos non expetit, si scientes, temeritatis; si imprudentes, negligentie est. Utendum est etiam excusatione aduersus eos quos inuitus offendas, quacunque possis. Quare id quod feceris necesse fuerit, nec aliter facere potueris. Melius apud bonos quam apud fortunatos beneficium collocari puto. Danda tamen omnino opera est, ut omni genere satisfacere possimus.  Sed si res in contentionem ueniet, nimirum Themistocles est auctor adhibendus, qui cum consuleretur, utrum bono uiro pauperi an minus probato diuiti filiam collocaret: Ego uero, inquit, malo uirum qui pecunia egeat, quam pecunia que uiro. Sed corrupti mores deprauatique sunt admiratione diuitiarum, quarum magnitudo quid ad unumquemque nostrum pertinet, illum fortasse adiuuat qui habet, nec id quidem semper.

Extremum autem preceptum in beneficiis operaque danda est, ne quid contra equitatem contendas, ne quid pro iniuria. Fundamentum enim perpetue conseruationis et fame, est iustitia, sine qua nichil potest esse laudabile.

In primis uidendum erit ei qui rempub. administrabit, ut suum quisque teneat, neque de bonis priuatorum publice diminutio fiat.

Hanc enim ob causam maxime, ut sua tuerentur, respublica ciuitatesque constitute sunt. Nam et duce  natura homines congregabantur. Tamen spe custodie suarum urbium presidia querebant.

Danda erit opera ut omnes intelligant, si salui esse uelint, necessitati parendum. Atque etiam omnes qui rempublicam gubernabunt, consulere debebunt, ut earum rerum copia sit, que sunt necessarie.

Caput autem est in omni procuratione negotii et muneris publici, ut auaritie pellatur etiam minima suspicio. Nullum igitur uitium tetrius est, ut eo unde egressa est, reuertatur oratio, quam auaritia, presertim in principibus rempub. gubernantibus. Habere enim questui rempub. non modo turpe est, sed sceleratum et nefarium.

Nulla autem re conciliare facilius beneuolentiam multitudinis possunt hi qui reipub. presunt, quam abstinentia et continentia.

Nam cui res erepta est, est inimicus; cui data est, etiam si dissimulat se accipere uoluisse, et maxime in pecuniis creditis, occultat suum gaudium, ne uideatur  non fuisse soluendo. At uero ille qui accipit iniuriam, et meminit, et pre se fert suum dolorem.

Ea est summa ratio et sapientia boni ciuis, commoda ciuium non diuellere, atque omnes equitate eadem continere.

Qui rempub. tuebuntur, inprimis operam dabunt, ut iuris et iudiciorum equitate suum quisque teneat, et neque tenuiores propter humilitatem circumueniantur, neque locupletibus ad sua, uel tenenda, uel recuperanda, obsit inuidia. Res autem familiaris queri debet iis rebus a quibus abest turpitudo, conseruari autem diligentia et parcimonia, eisdem etiam rebus augeri. hec ex II Officiorum.



Ex libro tertio Officiorum M. T. Ciceronis.

Dubitandum non est quin nunquam possit utilitas cum honestate contendere.

Detrahere autem alteri sui commodi causa, et ex hominis incommodo suum commodum augere, est  magis contra naturam quam mors, quam paupertas, quam dolor, quam cetera cuncta que possunt aut corpori accidere aut rebus externis. Nam ut sibi quisque malit quod ad usum uite pertineat, quam alteri acquirere, concessum est, non repugnante natura. Illud quidem natura non patitur, ut aliorum spoliis nostras facultates, copias opesque augeamus. Neque hoc uero solum natura, id est, iure gentium, sed etiam legibus populorum, quibus in singulis ciuitatibus respub. continetur, eodem modo constitutum est, ut non liceat sui commodi causa alteri nocere. Hoc enim spectant leges, hoc uoluit incolumem esse ciuium coniunctionem, quam qui dirimunt, eos morte, exsilio, uinculis, damno cercent. Atque hoc efficit multo magis ipsa nature ratio, que est lex diuina et humana; cui parere qui uelit  nunquam committet ut alienum appetat, et id quod alteri detraxerit sibi assumat. Etenim multo magis est secundum  naturam excelsitas animi et magnitudo, itemque communitas, iustitia, liberalitas quam uoluptas, quam auaritia, quam diuitie. Que quidem contemnere et pro nichilo ducere, comparantem cum utilitate communi, magni animi est et excelsi. Itemque magis est secundum naturam pro omnibus gentibus  conseruandis aut iuuandis maximos labores molestiasque suscipere, imitantes Herculem illum, quem hominum fama beneficiorum memor in concilio celestium collocauit, quam uiuere in solitudine non modo sine ullis molestiis, sed etiam in maximis uoluptatibus, abundantem omnibus copiis, ut etiam excellas pulchritudine et uiribus. Quocirca optimo quisque splendidissimoque ingenio longe illa uita huic anteponitur. Ex quo efficitur hominem nature obedientem homini nocere non posse.

Qui autem rationem suorum ciuium dicunt habendam, externorum negant, hi dirimunt communem humani generis societatem; qua sublata beneficentia.  liberalitas, bonitas, iustitia, funditus tollitur. Que qui tollunt, etiam aduersus deos immortales impii iudicandi sunt.

Iustitia enim una uirtus omnium est, domina et regina uirtutum.

Suum cuique incommodum ferendum est potius quam de alterius commodis detrahendum.

Nihil uero utile, quod non idem honestum; nichil honestum quod non idem utile; et ubi turpitudo, ibi utilitas esse non potest; ad honestatem enim nati sumus.

Satis enim nobis  persuasum esse debet, si omnes deos hominesque celare possimus, nichil tamen auare, nichil iniuste, nichil libidinose. nichil incontinenter esse faciendum.

Honesta enim bonis uiris occulta queruntur.

Nec nostre nobis utilitates obmittende sunt, aliisque tradende, cum iis ipsi egeamus: sed sue cuique utilitati quod sine alterius iniuria fiat seruiendum  est.

Scite enim Chrysippus, Qui stadium  currit, eniti et contendere debet quam maxime possit, ut uincat, supplantare eum quicum certet, aut manu pellere nullo modo debet. Sic in uita sibi quemque petere quod pertineat ad usum, non iniquum est; sed alteri diripere ius non est.

Neque contra tempus, neque contra iusiurandum ac fidem, amici sui causa uir bonus faciet. Nam si omnia facienda sint que amici uelint, non amicitie tales, sed coniurationes putande sunt. Nam cum id quod utile uidetur in amicitia, cum eo quod honestum est comparatur, iaceat utilitatis species, ualeat honestas. Cum autem in amicitia, que honesta non sunt postulant, religio et fides anteponatur iustitie.

Nihil quod crudele, utile. Est enim hominum nature, quam sequi debemus, maxime inimica crudelitas.

Male etiam que peregrinos urbibus uti prohibent, eosque exterminant. Nam esse pro ciue, qui ciuis non  sit, rectum esse non licere; usu uero urbis prohibere peregrinos, sane inhumanum est.

Ex omni uita simulatio dissimulatioque tollenda est. Tollenda est igitur ex rebus contrahendis omne mendacium.

Ennius ait nequidquam sapientem sapere, qui sibi prodesse non querit. Est autem sapientis nichil contra mores, leges, instituta facere, habere rationem rei familiaris. Neque enim solum nobis diuites esse uolumus, sed liberis, propinquis, amicis, maximeque reipub. Singulorum enim facultates et copie, diuitie sunt ciuitatis.

Nec ulla pernicies uite maior inueniri potest, quam in malitia simulatio intelligentie. Mihi quidem etiam uere hereditates non honeste uidentur, si sunt malitiosis officiorum blanditiis non ueritate, sed simulatione, quesite. Atque in talibus rebus aliud utile interdum, aliud honestum uideri falso solet.

Homo iustus, quem sentimus bonum uirum, nichil  cuiquam quod in se transeat detrahet. Hoc qui admiratur, is se quid sit uir bonus, nescire fateatur. At uero si quis uoluerit animi sui complicatam notionem euoluere, iam seipsum doceat eum bonum uirum esse, qui prosit quibus possit, et noceat nemini nisi lacessitus iniuria. Itaque talis uir non modo facere, sed nec cogitare quidem quidquam audebit, quod non ualeat predicare. Nec uero turpe est philosopho dubitare que nec rustici quidem dubitant. Cadit igitur in uirum bonum mentiri emolumenti sui causa, criminari, eripere, fallere, nichil profecto minus. Est ergo ulla res tanti, aut commodum ullum tam expetendum, ut uiri boni et splendorem et nomen amittas. Quid est quod afferre utilitas ista possit, si boni uiri nomen arripuerit, et fidem iustitiamque detraxerit. Quid enim interest utrum ex homine conuertat se quis in belluam, an hominis figura immanitatem gerat bellue? Qui si omnia recta et honesta negligunt, dummodo potentiam consequuntur,  nonne immanitatem bellue gerunt? Quid si tyrannidem occupare, si patriam prodere conabitur pater, silebitne filius? Imo uero obsecrabit patrem filius, ne id faciat; si nichil proficiet, accusabit, minabitur etiam ad extremum, si ad perniciem patrie res spectabit; patrie salutem saluti patris anteponet.

Pacta et promissa semper seruanda sunt, que nec ui nec dolo malo  facta sunt.

Neque semper deposita reddenda sunt. Si gladium quis sana mente apud te deposuerit, et repetat insanus, reddere peccatum, officium non reddere. Quod si quis qui apud te pecuniam deposuerit, bellum inferat patrie, pactumne reddes depositum? non credo. Facies enim contra rempub., que debet esse carissima. Sic multa que honesta uidentur natura, temporibus fiunt non honesta. Facere promissa, stare conuentis, reddere deposita commutata utilitate fiunt non honesta.

 Peruertunt homines ea que sunt fundamenta nature, cum utilitatem ab honestate seiungunt. Omnes enim expetimus utilitatem, ad eamque rapimur, nec facere aliter ulla modo possumus. Nam quis est qui utilia fugiat, aut quis potius est qui ea non studiosissime prosequatur? sed quia non possumus nisi laude, decore, honestate utilia reperire, propterea illa et prima et summa habemus. Utilitatis uero nomen non tam splendidum quam necessarium putamus, unde omnium regula una est, quam tibi cupio esse notissimam: Aut illud quod utile esse uidetur, ne turpe sit: aut si turpe, ne uideatur esse utile.

Est enim iusiurandum affirmatio religiosa: quod autem affirmando quasi Deo teste promiseris, id seruandum est. Non enim falsum iurare, periurare est; sed quod animi tui sententiam iuraueris, sicut uerbis concipitur in ore nostro, id non facere, periurium est: nam nullum uinculum ad stringendam fidem iureiurando nostri maiores esse arctius uoluerint. Est autem ius etiam bellicum fidesque iurisiurandi  sepe cum hoste seruanda.

Non debet ratum esse quod actum est per uim, quasi uero forti uiro uis non possit adhiberi.



Ex M. T. Ciceronis libro de Amicitia.

Existimare debes hominum oculos in te esse coniectos, unum te sapientem et appellant et existimant, non solum natura et moribus, sed etiam studio et doctrina: neque sicuti uulgus, sed ut eruditi solent appellare sapientem. Hanc esse sapientiam in te existimant, quod omnia tua in te posita esse ducas, humanosque casus uirtute inferiores putes.

Tu autem quod mihi tantum attribui dicis, quantum ego nec agnosco nec postulo, facis amice.

Nullo casu arbitror hoc constanti homini posse contingere, ut ulla intermissio fiat officii.

Suis incommodis grauiter angi, non amicum, sed seipsum amantis est.

 Quid dicam de moribus facillimis, de pietate in matrem, libertate in sorores, bonitate in suos, iustitia in omnes: hec omnia nota sunt nobis.

Quam autem hic ciuitati charus fuit, merore funeris iudicatum est. Quid ergo paucorum annorum accessio hunc iuuare potuisset. Quamobrem uita quidem talis fuit uel fortuna uel gloria, ut nichil ultra posset accedere, moriendi autem sensum celeritas abstulit.

Ego uero uos hortari tantum possum, ut amicitiam omnibus rebus humanis anteponatis. Nihil est tam nature aptum, tamque conueniens ad res uel secundas uel aduersas; sed hoc inprimis censeo, nisi inter bonos amicitiam esse non posse.

Nos autem ea que sunt in usu uitaque communi, non ea que finguntur aut optantur spectare debemus.

Agamus igitur pingui  Minerua, qui ita se gerunt, ita uiuunt, ut eorum probetur fides, integritas,  equabilitas, liberalitas: nec sit in eis ulla cupiditas, libido, auaritia, sitque magna constantia: hos uiros bonos ut habiti sunt, sic etiam appellandos putemus, qui assequantur quantum homines possunt naturam optimam bene uiuendi ducere.

Sic enim perspicere uideor mihi, ita natos esse nos, ut inter omnes societas quedam sit maior, aut ut quisque proxime accedit, itaque ciues potiores quam peregrini, propinqui quam alieni. Cum his enim natura ipsa peperit amicitiam, sed ea nichil non habet firmitatis. Namque hoc prestat amicitia propinquitati, quod ex propinquitate beneuolentia tolli potest, ex amicitia non potest; sublata enim beneuolentia, amicitie nomen tollitur, propinquitatis manet.

Quanta autem uis amicitie sit, ex hoc intelligi potest maxime quod ex infinita societate humani generis, quam conciliauit ipsa natura, ita contracta res est, in angustumque deducta, ut omnis caritas aut inter duos aut paucos coniungeretur.

 Est enim amicitia nichil aliud nisi omnium diuinarum humanarumque rerum cum beneuolentia et caritate consensio. Qua, quod haud scio an excepta sapientia quidquam melius sit hominibus a diis immortalibus datum. Diuitias alii preponunt, bonam alii ualetudinem, alii potentiam, alii honores, alii quidem uoluptates corporis. Belluarum hoc quidem extremum est, illa autem superiora et caduca et incerta, sunt posita non tam in nostris consiliis quam in fortune temeritate. Qui autem in uirtute summum bonum ponunt, illi quidem preclare agunt: sed hec ipsa uirtus amicitiam et gignit et continet, quia nec sine uirtute amicitia ullo pacto esse potest. Tales igitur inter uiros amicitia tantas opportunitates habet, quantas uix queo dicere. Principio qui potest esse uita uitalis, ut ait Ennius, qui non in amici mutua beneuolentia conquiescat? Quid dulcius quam habere quicum omnia audeas sic loqui ut tecum? Quis esset tantus fructus in prosperis rebus, nisi haberes qui illis eque ac tu ipse gauderet? Aduersas uero res  ferre, difficile esset sine illo qui grauius etiam quam tu ferret. Denique cetere res que expetuntur opportune sunt singule rebus fere singulis: Diuitie ut utare, opes ut colare, honores ut laudere, uoluptates ut gaudeas, ualetudo ut dolore careas et muneribus fungare corporis. Amicitia res plurimas continet, quocunque te uerteris presto est, nullo modo, nullo loco excluditur: nunquam intempestiua, nunquam molesta est. Itaque non aqua, non igne  locis pluribus magis utimur quam amicitia. Neque ego de uulgari aut de mediocri, que tamen et ipsa delectat et prodest, sed de uera et perfecta loquor, qualis eorum qui pauci nominantur, fuit. Nam et secundas res splendidiores facit amicitia, et aduersas patiens communicansque leuiores. Cumque plurimas et maximas commoditates amicitia contineat, tamen illa nimirum prestat omnibus, quod bonam spem prelucet in posterum, nec debilitari animos aut cadere patitur: uerum etiam amicum qui intuetur, tanquam  exemplar aliquod intuetur sui. Quocirca et absentes adsunt, et egentes abundant, et imbecilles ualent: et quod difficilius est dictu, mortui uiuunt. Tantos eos honor memoria, desiderium prosequitur amicorum, ex quo illorum beata mors uidetur, horum uita laudabilis. Quod si exemeris ex rerum natura beneuolentie coniunctionem, nec domus ulla, nec urbs stare poterit, nec agricultura permanebit. Id si minus intelligitur, quanta uis amicitie concordieque sit, ex dissensionibus atque discordiis percipi potest. Que enim domus tam stabilis, que tam firma ciuitas est, que non odiis et dissidiis funditus possit euerti: ex quo quantum boni sit in amicitia iudicari potest.

Amor enim ex quo amicitia nominata est, princeps est, ad beneuolentiam coniungendam. Nam utilitates quidem etiam ab his percipiuntur sepe, qui simulatione amicitie coluntur, et obseruantur temporis causa.

In amicitia autem nichil fictum est, nichil simulatum,  et quidquid est, id uerum est et uoluntarium. Quapropter a natura mihi uidetur potius quam ab indigentia orta amicitia, applicatione magis animi cum quodam sensu amandi, quam cogitatione quantum illa res utilitatis esset habitura. Quod quidem quale sit, etiam in bestiis quibusdam animaduerti potest, que ex se natos ita amant ad tempus, ab eisque amantur, ut facile earum sensus appareat, quod in homine est multo euidentius. Primum ex ea caritate, que est inter natos et parentes, que dirimi nisi detestabili scelere non potest. Deinde consimilis sensus exstitit amoris, si aliquem nacti sumus cuius et moribus et natura coniungamur, ita quod in eo quasi lumen aliquid probitatis et uirtutis perspicere uideamur.

Nihil enim uirtute amabilius, nichil quod magis alliciat ad diligendum, quippe cum propter uirtutem et probitatem etiam eos quos nunquam uidimus quodammodo diligamus. Quod si tanta uis probitatis est,  ut eam uel eos quos nunquam uidimus  in hoste diligamus, quid mirum est, animi hominum moueantur cum eorum quibuscum usu coniuncti esse possunt, uirtutem et probitatem conspicere uideantur. Quanquam confirmatur amor et beneficio accepto, et studio perfecto, et consuetudine adiuncta. Quibus rebus ad illum primum motum animi et amoris adhibitis, admirabilis quedam exardescit beneuolentie magnitudo. Quam si qui putant ab imbecillitate proficisci, ut res sit per quam assequatur quod quisque desideret, humilem sane relinquunt et minime generosum  ortum amicitie, quam ex inopia atque indigentia notam uolunt.

Ut enim benefici liberalesque sumus, non ut exigamus gratiam , scilicet natura propensi ad liberalitatem sumus: sic amicitiam non spe mercedis adducti, sed quod eius omnis fructus in ipso amore inest, expetendam putamus. Nam si utilitas amicitiam conglutinaret, eadem  commutata dissolueret; sed quia natura mutari non potest, idcirco uere amicitie sempiterne sunt. Scipio nichil difficilius esse dicebat quam amicitiam usque ad extremum uite diem permanere. Mutari etiam mores hominum sepe dicebat: alias ex diuersis rebus, alias etate ingrauescente, atque earum rerum exemplum ex similitudine ineuntis etatis capiebat, quod summi puerorum amores sepe una cum pretexta uel toga deponerentur. Sin autem longius in adolescentiam produxissent, dirimi tum interdum contentione uel luxurie, uel conditionis uel commodi alicuius, quod idem adipisci uterque non posset. Quod si qui longius in amicitia prouecti essent, tamen sepe labefactari, si in honoris contentionem incidissent. Pestem enim nullam maiorem esse in amicitiis, quam in plerisque pecunie cupiditatem, in optimis quibusque honoris certamen et glorie, ex quo inimicitias maximas sepe inter amicissimos exstitisse: magna etiam dissidia plerumque  iuxta nasci dicebat, cum aliquid ab amicis quod rectum non esset postularetur, ut aut libidinis ministri, aut adiutores essent ad iniuriam. Quod qui recusarent quamuis honeste id facerent, ius tamen amicitie deserere arguerentur ab his quibus obsequi nollent. Illos autem qui quiduis ab amico auderent postulare, postulatione ipsa profiteri omnia se amici causa esse facturos, eorum querela inueterata, non modo familiaritates exstingui solere, sed etiam odia gigni sempiterna, idem dicebat Scipio.

Nulla enim excusatio peccati si amici causa peccaueris: nam cum conciliatrix amicitie uirtutis opinio fuerit, difficile est amicitias permanere, si a uirtute deflexeris. Quod si rectum statuerimus uel concedere amicis quidquid uelint, uel impetrare ab his quidquid uelimus, perfecta quidem sapientia sumus si nichil habeat res uitii. Hec igitur in amicitia lex sanciatur, ut neque rogemus res turpes, neque faciamus rogati. Turpis enim excusatio est et minime  accipienda, cum in ceteris peccatis, tum si quis contra rempublicam se amici causa fecisse fateatur.

Mihi non minori cure est qualis respublica post mortem meam futura sit quam qualis sit hodie.

Hec igitur prima lex in amicitia sanciatur, ut ab amicis honesta petamus, et amicorum causa honesta faciamus: nec exspectemus quidem dum rogemur, studium semper adsit, cunctatio absit: consilium uerum dare gaudeamus libere. Plurimum in amicitia amicorum bene suadentium ualet auctoritas, eaque adhibeatur ad monendum non modo aperte, sed etiam acriter si res postulabit, et adhibite pareatur.

Solem enim e mundo tollere uidentur qui amicitiam de uita tollunt, qua nichil a diis immortalibus melius habemus, nichil iucundius.

uideas rebus iniustis iustos maxime dolere, imbecillibus fortes, flagitiosis modestos. Ergo hoc proprium est animi bene constituti, et letari bonis rebus, et dolere contrariis. Quamobrem si cadit in  sapientem animi dolor, qui profecto cadit nisi ex eius animo exstirpetur, humanitatem arbitramur, qui causa est cur amicitiam funditus tollamus e uita, ne aliquas propter eam suscipiamus molestias.

Quid enim tam absurdum est quam delectari multis rebus inanibus, ut honore, ut gloria, ut edificio, ut uestitu cultuque corporis, animo autem uirtute predito, atque eo uel qui amare, uel ut ita dicam, remunerari possit non admodum delectari. Nihil est enim remuneratione beneuolentie, nichil uicissitudine studiorum officiorumque iucundius, quod si etiam illud addimus, quod recte addi potest, nichil esse quod ad rem se ullam tam alliciat et tam attrahat, quam ad amicitiam similitudo. Conceditur profecto uerum esse, ut bonos boni diligant, accersentque sibi quasi propinquitate coniunctos atque natura.

Nam quis est, proh deorum atque hominum fidem! qui uelit ut neque diligat quemquam, neque ipse diligatur ab ullo, circumfluere omnibus copiis, atque in omni rerum abundantia pauperrime uiuere. Nec  enim in tyrannorum uita, in qua nulla fides, nulla caritas, nulla stabilis potest beneuolentie esse fiducia, omnia semper suspecta atque sollicita sunt, nullus amicitie locus. Quis enim aut eum diligat quem metuat, aut eum a quo se metui putat. Coluntur tamen simulatione duntaxat ad tempus: quod si forte  ceciderint, tum intelligunt quam fuerint inopes amicorum.

Non solum ipsa fortuna ceca est, sed eos etiam plerumque cecos efficit quos complexa est. Itaque illi efferuntur fere fastidio et contumacia, nec quidquam insipiente fortunato intolerabilius fieri potest. Quid autem stultius quam cum plurimis copiis, facultatibus, opibus possint cetera parare que parantur pecunia, equos, famulos, uestem egregiam, uasa pretiosa: amicos uero parare optimam et pulcherrimam uite  supellectilem. Etenim cetera cum parant, cui parantur nesciunt, nec cuius causa laborant. Eius enim est istorum quodque qui  uincit uiribus. Amicitiarum sua cuique permanet stabilis et firma possessio, ut etiamsi illa maneant que sunt quasi dona fortune, tamen uita inculta et deserta ab amicis non possit esse iucunda.

Quam multa enim que nostri causa nunquam faceremus, amicorum causa facimus: precari pro amico indigno, supplicare, tum in aliquem acerbius inuehi insectarique uehementius, que in nostris rebus non satis honeste, in amicorum sunt honestissime. Multeque sunt res in quibus de suis commodis uiri boni multa detrahunt, detrahique patiuntur, ut his amici potius quam ipsi fruantur. Beneuolentiam ciuium blanditiis et assentando colligere turpe est, uirtus quam sequatur caritas minime repudianda est.

Sunt igitur firmi et stabiles et constantes eligendi, quos amicitia idoneos iudicamus, cuius generis est magna penuria, et iudicare difficile est sane, nisi prius sit expertum. Experiendum est autem in ipsa  amicitia, ita precurrit amicitia iudicium, tollitque experiendi potestatem.

Ubi eos inueniemus qui honores, magistratus, imperia, potestates, opes, amicitie non anteponant: ut cum ex altera parte proposita hec sint, ex altera uis amicitie, non multi illa malint? Imbecillis est enim natura ad contemnendum potentiam. Ubi enim istum inuenies qui honorem amici anteponat suo? Itaque uere amicitie difficillime reperiuntur in his qui in honoribus reipublice uersantur. Qui omni in re grauem, constantem, stabilem se in amicitia prestiterit, hunc maxime ex raro hominum genere debemus iudicare, et pene diuino. Firmamentum autem stabilitatis constantieque eius quam in amicitia querimus, fides est: nichil enim stabile quod infidum est. Simplicem preterea et communem et consentientem, qui rebus eisdem moueatur, eligi par est: que omnia pertinent ad fidelitatem. Neque enim fidum potest esse multiplex ingenium et tortuosum.

 Neque uero qui non eisdem rebus mouetur, nature consentit, aut stabilis aut fidus esse potest. Addendum eodem est, ut ne criminibus aut inferendis delectetur amicus, aut credat oblatis, que omnia pertinent ad eam quam dudum tracto constantiam: ita fit uerum illud quod dicitur, amicitiam nisi inter bonos esse non posse. Est enim boni uiri, quem eumdem sapientem licet dicere, hec duo tenere in amicitia. Primum ne quid fictum sit, neue simulatum. Aperte enim amare uel odisse magis ingenuum est, quam fronte occultare sententiam. Deinde non solum illatas ab aliquo criminationes repellere, sed ne ipsum quidem esse suspiciosum, semper aliquid existimantem ab amico fuisse uiolatum. Accedat huc suauitas quedam sermonum oportet, atque morum, haud quoque mediocre condimentum amicitie. Tristitia quidem et in omni re seueritas absit: habent illa quidem grauitatem, sed amicitia remissior esse debet, et liberior, et dulcior, et ad omnem comitatem  salsitatemque procliuior. Non enim debent esse amicitiarum sicut aliarum rerum societates. ueterrima queque ut uina que uetustatem ferunt esse debent suauissima. uerum illud est quod dicitur, multos modios salis simul edendos esse ut amicitie munus expleatur. Nouitates autem si speciem offerant, ut tanquam in herbis non fallacibus fructus appareat, non sunt ille quidem repudiande, uetustas tamen suo loco conseruanda est.

Maxima enim uis est consuetudinis, atqui in ipso equo si nulla res impediat, nemo est qui non eo quo consueuit libentius utatur quam intacto et nouo. Nec uero in hoc quod est animal, sed in his etiam que sunt inanimata, consuetudo ualet, cum locis ipsis delectemur montuosis et siluestribus, in quibus diutius commorati sumus. Sed maximum est in amicitia superiorem esse inferiori.

Fructus enim ingenii et uirtutis, omnisque prestantie tum maximus capitur, cum in proximum quemque confertur. Ut igitur qui sunt in amicitie  coniunctionisque necessitudine superiores, exequare se cum inferioribus debent, sic inferiores non dolere se a suis amicis aut ingenio, aut fortuna, aut dignitate superari. Odiosum sane genus hominum officia exprobrantium, que meminisse debet is potius in quem collata sunt, non commemorare qui contulit.

Dispares mores disparia studia sequuntur, quorum dissimilitudo separat amicitias; nec ob aliam causam ullam boni improbis, improbi bonis amici esse non possunt, nisi quod tanta est inter eos quanta maxime potest esse morum studiorumque distantia.

In omni re considerandum est, et quod postules ab amico, et quod patiare a te impetrari.

Nihil est enim turpius quam cum eo bellum gerere quo cum familiariter uixeris. Quamobrem primum danda est opera, ne qua amicorum dissidia fiant, tumque etiam cauendum est, ne in graues inimicitias amicitie se conuertant, ex quibus iurgia,  maledicta contumelieque gignuntur: que tamen si tolerabiles fuerint, ferende erunt, et is honos ueteri amicitie tribuendus est, ut is in culpa sit qui faciat, non is qui patiatur iniuriam. Omnino omnium uitiorum horum atque incommodorum una cautio est atque una prouisio, ut ne nimis cito diligere incipiant, neue non dignos. Digni autem amicitia sunt, quibus in ipsis inest causa cur diligantur. Charum genus equidem omnia preclara rara, nec quidquam difficilius quam reperire quod sit ex omni parte in suo genere perfectum. Sed plerique neque in rebus humanis quidquam bonum norunt, nisi quod fructuosum est, et amicos tanquam pecudes eos potissimum diligunt, a quibus sperant se maximos fructus esse capturos. Itaque pulcherrima illa et naturali maxime carent amicitia per se et propter se expetenda, nec ipsi sibi exemplo sunt. uerus igitur amicus nunquam reperitur. Est enim is quidam tanquam alter idem, qui et se ipse diligat, et alterum acquirat, cuius animum  ita cum suo misceat, ut efficiat pene unum ex duobus. Sed plerique peruerse, ne dicam imprudenter, talem amicum uolunt, quales ipsi esse non possunt, queque ipsi non tribuunt amicis, hec ab ipsis desiderant. Par est autem primum ipsum esse uirum bonum, tum alterum similem sui querere. In talibus enim stabilitas amicitie confirmari potest, cum homines beneuolentia coniuncti primum cupiditatibus his quibus ceteri seruiunt, imperabunt; deinde equitate iustitiaque gaudebunt, omniaque alter pro altero suscipiet, nec quidquam unquam nisi honestum et rectum alter ab altero postulabit, neque solum colent inter se ac diligent, sed etiam uerebuntur. Nam maximum ornamentum amicitie tollit, qui ex ea tollit uerecundiam; itaque perniciosus error est in his qui existimant libidinum peccatorumque omnium patere in amicitia licentiam. uirtutum amicitia adiutrix a natura data est, non uitiorum comes, ut quoniam solitaria non possit uirtus ad ea que summa sunt peruenire, coniuncta et consociata cum altera  perueniret.

Cum iudicaueris, diligere oportet, non, cum dilexeris, iudicare.

Multi diuitias despiciunt, quos paruo contentos tenuis uictus cultusque delectat; honores uero, quorum cupiditate quidam inflammantur, quam multi ita contemnunt, ut nichil minus, nichilque esse leuius existiment. Itemque cetera que quibusdam admirabilia uidentur, permulti sunt qui pro nichilo putent. De amicitia omnes ad unum idem sentiunt, et hi qui ad rempub. se contulerunt, et hi qui in rerum cognitione doctrinaque delectantur, et hi qui suum negotium gerunt otiosi; postremo hi qui se totos uoluptatibus tradiderunt, sine amicitia uitam esse nullam sentiunt, si modo aliqua uelint ex parte liberaliter uiuere. Serpit enim per omnium uitas amicitia, nec ullam etatis degende rationem patitur esse expertem sui, quin etiam si asperitate ea est aliquis, et inhumanitate nature, ut congressus hominum  fugiat atque oderit, tum is pati non posset, quin noscet aliquem, apud quem spiritum sue acerbitatis euomeret.

Natura nichil solitarium amat.

Est enim uarius et multiplex usus amicitie, multeque cause suspicionum offensionumque dantur, quas tum euitare, tum eleuare eum uelle ferre, sapientis est. Tua illa subleuanda est offensio, ut et utilitas in amicitia et fides retineatur.

Nam et monendi amici sepe sunt et obiurgandi; et hec accipienda sunt amice, cum beneuole fiunt.

Sed nescio quomodo uerum est quod in Adria meus familiaris dixit: Obsequium amicos, ueritas odium parit. Molesta est enim ueritas, siquidem ex ea nascatur odium, quod est uenenum amicitie; sed obsequium multo molestius, quod, peccatis indulgens, precipitem animum ferri sinit; maxima autem culpa in eo qui et ueritatem aspernatur, et in fraudem obsequio impellitur. Omni igitur hac in re habenda est  ratio et diligentia, primum ut monitio acerbitate, deinde obiurgatio contumelia careat.

In obsequio autem communitas adsit, assentatio uitiorum adiutrix procul amoueatur, que non modo amico, sed ne libero quidem digna est. Aliter enim cum tyranno, aliter cum amico uiuitur. Cuius autem aures ueritati clause sunt, ut ab amico uerum audire nequeat, huius salus desperanda est. Scitum enim est illud prouerbium Catonis: multo melius acerbos inimicos de quibusdam mereri, quam eos amicos qui dulces uideantur. Illos uerum sepe dicere, hos nunquam; atque illud absurdum est, quod dum mouentur, eam molestiam capiant, qua debent uacare. Peccasse enim se non anguntur, obiurgari moleste ferunt, quod contra oporteret; ut igitur et monere et moneri proprium est uere amicitie, et quidem alterum libere facere, non aspere, alterum patienter accipere, non repugnanter, sic habendum est nullam in amicitiis pestem esse maiorem, quam adulationem,  blanditiam et assentationem.

Cum autem omnium rerum simulatio uitiosa est , tum amicitie repugnat maxime. Delet enim ueritatem, sine qua nomen amicitie manere non potest. Nam cum amicitie uis sit in eo, ut unus quasi animus fiat ex pluribus, quomodo id fieri poterit, si non in unoquoque unus animus erit, idque semper, sed uarius, cominutabilis et multiplex? Quid enim potest esse tam flexibile, tamque deuium, quam animus eius qui ad alterius non modo sensum atque uoluntatem, sed etiam uultum atque nutum conuertitur. Negat quis, nego; ait, et aio: postremo imperaui egomet mihi, omnia assentari, ut Terentius ait.

Secerni autem blandus amicus a uero, et internosci tam potest adhibita diligentia, quam omnia fucata et simulata a sinceris atque ueris.

Assentatio quanquam perniciosa sit, nocere tamen nemini potest, nisi ei qui eam recipit, atque in illa  delectatur. uirtute enim ipsa non tam multi prediti esse quam uideri uolunt, hos delectat assentationis uictus; ad eorum uoluntatem sermo cum adhibetur, orationem illam uanam testimonium esse laudum suarum putant. Nulla est igitur hec amicitia, cum alter uerum audire non uult, alter ad mentiendum paratus est. Nec parasitorum nobis assentatio in comediis faceta commendaretur, nisi essent milites gloriosi. Semper enim auget assentator id quod is ad cuius uoluntatem dicitur uult esse magnum. Quamobrem quanquam ista blanda uanitas apud eos ualeat qui ipsi illectant et inuitant, tamen etiam grauiores constantioresque admonendi sunt, ut animaduertant ne callida assentatione capiantur. Aperte enim adulantem nemo non uidet, nisi qui admodum est excors. Callidus ille et occultus adulator, ne se insinuet, studiose cauendum est; nec enim faciliter agnoscitur, quippe qui etiam assentando sepe aduersetur, et litigare se simulans blanditur, atque ad extremum det manus, uincique se patiatur, ut is qui  illusus sit plus uicisse uideatur. Quid autem turpius quam illudi? quod ne accidat, magis cauendum est.

uirtus et conciliat amicitias, et conseruat. In ea est enim rerum et morum conuenientia, in ea est stabilitas, in ea constantia, que cum se extulit et ostendit suum lumen, et idem aspexit et agnouit in alio, ad id se admouet, uicissimque accipit illud quod in altero est, ex quo exardescit siue amor, siue amicitia. Utrumque enim ab amando dictum est. Amare enim nichil aliud est, nisi eum ipsum diligere quem amas, nulla utilitate quesita: hac nos adolescentes beneuolentia senes dileximus, hec etiam magis elucet inter equales. Sed quoniam res humane fragiles caduceque sunt, semper omnia breuia tolerabilia esse debent, etiamsi magna sint.

uos autem hortor, ut ita uirtutem locetis, sine qua amicitia esse non potest, ut ea excepta, nichil amicitia prestabilius putetis. Et hec sufficiant de Amicitia, sequitur de Senectute.



Ex M. T. Ciceronis libro de Senectute.


Nunquam satis digne laudari philosophia poterit, cui qui pareat, omne tempus etatis sue sine molestia possit degere. Quibus enim nichil est in ipsis opis ad bene beateque uiuendum, his omnis etas grauis est.

Qui autem omnia bona a seipsis petunt, iis nichil potest malum uideri, quod nature necessitas afferat. Quo in genere inprimis est senectus, quam ut adipiscantur omnes optant, eamdem accusant adeptam. Tanta est inconstantia, stultitia atque peruersitas! Obrepere quidem eam aiunt, et citius quam putauissent.

Pares cum paribus ueteri prouerbio facillime congregantur

Moderati enim et non difficiles, nec inhumani senes tolerabilem agunt senectutem.

Importunitas autem et inhumanitas omni etati molesta est.

 Propter opes et copiam et dignitatem tolerabiliorem senectutem uideri, aiunt nonnulli. Neque enim in summa inopia leuis esse senectus potest, nec sapienti quidem, nec insipienti senectus in summa quoque copia non grauis. Aptissima omnino non sunt arma senectutis, artes scilicet, exercitationesque uirtutum, que in omni etate culte, cum diu multumque uixeris, mirificos afferunt fructus, non solum quia nunquam deserunt, ne in extremo quidem etatis tempore , uerum etiam quia conscientia bene acte uite multorumque beneficiorum recordatio iucundissima est.

Non omnes possunt esse Scipiones aut Maximi, ut urbium expugnatores, ut pedestres naualesue pugnas, ut bella a se gesta, ut triumphos recordentur. Est etiam quiete et pure atque eleganter acte etatis, placida ac leuis senectus, qualem accepimus Platonis, qui uno et octuagesimo anno scribens mortuus est; qualem Isocratis, qui eum librum qui Panathenaicus inscribitur quarto et nonagesimo anno scripsisse  dicitur, uixitque quinquennium postea. Cuius magister Leontinus Gorgias centum et septem compleuit annos, neque unquam in studio suo atque opere cessauit. Qui cum ex eo quereretur, cur tandiu uelit esse in uita: Nihil habeo, inquit, quod accusem senectutem. Preclarum responsum, et docto homine dignum. Sua enim uitia insipientes, et suam culpam in senectutem conferunt. Ennius iam annos LXX natus, ita ferebat duo que putantur maxima onera, paupertatem et senectutem, ut eis pene delectari uideretur.

Etenim cum complector animo, quatuor causas reperio, cur senectus misera uideatur: unam, quod auocet a rebus gerendis; alteram, quod corpus faciat infirmius; tertiam, quod priuet fere omnibus; quartam, quod haud procul absit a morte. A rebus gerendis senectus abstrahit; a quibus? An his que geruntur in iuuentute et uiribus? Nulle ne igitur res sunt seniles que uel infirmis corporibus, animo  tamen administrentur? Nihil igitur afferunt, qui in re gerenda cessare senectutem negant. Similes sunt, ut si qui gubernatorem in nauigando nichil agere dicant, cum alii malos scandunt, alii per fores cursent, alii sentinam exhauriant; ille autem, manu clauum tenens, sedeat quietus in puppi. Non facit ea que iuuenes, at uero multa maiora et meliora facit. Non uiribus, aut uelocitate, aut celeritate corporum res magne geruntur, sed consilio, auctoritate, sententia, quibus non modo non orbari, sed etiam augeri senectus solet.

Nam manet memoria senibus, modo permaneat studium et industria. Memoria enim minuitur, nisi eam exerceas.

Nemo est tam senex, qui se annum non putet uiuere posse; sed idem in his elaborant, que sciunt omnino nichil ad se pertinere. Serunt arbores, que alteri seculo prosunt, ut ait Statius noster in Senephebis. Aedepol, senectus si nichil aliud quidquam  uitii apportet secum cum aduenit, unum id satis est, quod diu uiuendo multa que non uult uidet.

Ut enim adolescentibus bona indole preditis sapientes senes delectant, leuiorque fit senectus eorum qui a iuuentute coluntur et diliguntur, sic adolescentes senum preceptis gaudent, quibus iuuenes ad uirtutum studia ducuntur.

Solonem uersibus gloriantem uidimus, qui se quotidie aliquid addiscentem dicit senem fieri.

Nec hunc quidem uires. Is enim erat locus alter de uitiis senectutis, plus quam adolescens uires tauri aut elephantis desiderabam. Quidquid est, eo uti decet, et quidquid agas, agere pro uiribus.

Nec ulli bonorum artium magistri non beati putandi, quamuis consenuerunt uires, atque defecerunt, etsi ipsa ista deflexio uirium adolescentie uitiis sepius efficitur quam senectutis. Libidinosa etenim et intemperans adolescentia effetum corpus tradit senectuti.

 Cursus est certus etatis et una uia nature, eaque simplex, suaque propria. Cuique parti tempestiuitas est data, ut est infirmitas puerorum, et ferocitas iuuenum, et grauitas iam constantis etatis; sic et senectutis maturitas naturale sibi quidem habet, quod suo tempore percipi debeat.

Potest exercitatio et temperantia etiam in senectute conseruare aliquid pristini roboris. Non sunt in senectute uires, nec postulantur quidem uires a senectute. Ergo et legibus scriptis et institutis uacat etas senum, et muneribus his que possunt sine uiribus sustineri. Itaque non modo quod non possumus, sed ne quantum possumus quidem cogimur. Atque ita multi sunt imbecilles senes, ut nullum officium omnino aut munus exsequi possint, at id quidem non proprium est uitium senectutis, sed commune inualetudinis et senectutis.

Quid mirum igitur in senibus, si infirmi sunt aliquando, cum id nec adolescentes quidem effugere possint? Resistendum senectuti est, eiusque uitia  diligentia compensanda. Pugnandum namque sicut contra morbum, sic contra senectutem. Habenda est ratio ualetudinis; exercitationibus utendum modicis; tantum cibi et potionis adhibendum, ut reficiantur uires, non opprimantur. Nec uero corpori solum subueniendum est, sed etiam menti atque animo multo magis. Nam hec quoque nisi tanquam lumini oleum instillaris, exstinguuntur senectute. Et corpora quidem defatigatione exercitationum ingrauescunt, animi autem se exercendo leuantur. Senilis ista stultitia, que deliratio appellari solet, senum leuium est, non omnium. Nam quatuor filios robustos, et quinque filias, tantam domum, et tantas clientelas Appius regebat et senex et cecus. Intentum ei animum tanquam arcum habebat, nec languescens succumbebat senectuti. Tenebat non solum auctoritatem, sed et imperium in suos; metuebant serui, reuerebantur liberi, charum omnes habebant, uigebat in ea domo mos patrius et disciplina. Itaque  senectus honesta est, si seipsam defendit, si ius suum retinet, si sine uitio, si nulli mancipata est, si usque ad extremum spiritum dominatur in suos. Ut enim adolescentem, in quo senile aliquid, sic senem in quo aliquid adolescentie sit, probo. Quod si sequetur, senex esse corpore poterit, animo nunquam erit. He sunt exercitationes ingenii, hec mentis curricula, in his defundans atque laborans corporis uires non magnopere desiderat. Neque intelligit quando obrepat senectus.

Senectutem uituperant quidam. Et hec quidem tertia obiurgatio senectutis, quod eam carere dicunt uoluptatibus; sed o preclarum munus etatis, si quidem id aufert nobis, quod est in adolescentia uitiosissimum. Archyta enim Tarentinus nullam capitaliorem pestem, quam uoluptatem corporis hominibus dicebat a natura datam, cuius uoluptatibus auide libidines temere et effrenate ad potiendum incitarent. Hinc patrie proditiones, hinc rerum publicarum  euersiones, hinc cum hostibus clandestina colloquia nasci dicebat. Nullum denique scelus, nullum malum facinus esse, ad quod suscipiendum non libido uoluptatis impelleret. Stupra uero et adulteria et omne tale flagitium nullis aliis illecebris incitari nisi uoluptatibus. Cumque homini, siue natura, siue quis deus nichil mente prestabilius dedisset, huic diuino muneri ac dono nichil esse tam inimicum quam uoluptatem. Neque enim libidine dominante temperantie locum esse, neque omnino in uoluptatis regno uirtutem posse consistere. Quod quo magis intelligi posset, fingere animo iubebat tanta incitatum aliquem uoluptate corporis, quanta percipi posset maxima, nemini censebat fore dubium quin tandiu ita gauderet, nichil agitare mente, nichil ratione, nichil cogitatione consequi posset. Quocirca nichil esse tam detestabile, tamque pestiferum, quam uoluptatem, siquidem ea cum maior esset atque longior, omne animi lumen exstingueret. Impedit  autem consilium uoluptas rationi inimica, ac mentis  perstringit oculos, nec habet ullum cum uirtute commercium. Quorsum igitur tam multa de uoluptate, quia non modo uituperatio ulla, sed etiam summa laus senectutis est, quod eas uoluptates nullas magnopere desiderat et caret epulis, exstructisque mensis et frequentibus poculis. Caret ergo uinolentia, cruditate et insomniis.

Quanquam autem immoderatis caret epulis senectus, modicis tamen conuiuiis delectari potest. Neque ipsorum conuiuiorum delectationem uoluptatibus corporis magis quam cetu amicorum et sermonibus metiri debemus.

Si uero senectus habet aliquid tanquam pabulum studii atque doctrine, nichil est otiosa senectute iucundius.

Que sunt igitur epularum, aut ludorum, aut scortorum uoluptates cum his uoluptatibus comparande, atque hec quidem studia doctrine, que prudentibus et bene institutis pariter cum etate crescunt,  qua uoluptate animi nulla certe maior esse potest.

uoluptates agricolarum, quibus maxime delector, nulla impediuntur senectute, et mihi ad sapientis uitam proxime uidentur accedere. Habent enim rationem cum terra, que nunquam sine usura reddit quod accepit, quanquam me quidem non fructus modo, sed etiam ipsius terre uis ac natura delectat. Neque uero segetibus solum, et pratis, et uineis, et arbustis res rustice lete sunt, sed hortis etiam et pomariis, tum pecudum pastu, tum apum examinibus, et florum omnium uarietate. Agro namque bene culto nichil potest nec usu esse uberius, nec specie ornatius, nec natura pulchrius, ad quem fruendum non modo retardat, uerum etiam inuitat atque oblectat senectus. Mea quidem sententia haud scio an ulla uita possit esse beatior. Neque solum quidem officio hominum cultura agrorum est salutaris, sed delectatione et saturitate copiaque rerum omnium que ad uitam hominum, ad cultum etiam  deorum pertinent. Hac igitur fortuna senibus frui licet, nec eos impedit quo minus et ceterarum rerum studia teneant, usque ad tempus ultimum senectutis.

Curio ad focum sedenti, magnum auri pondus Samnites cum attulissent, repudiati sunt. Non enim aurum habere preclarum duxit sibi uideri, sed aurum habentibus imperare. Poteratne tantus animus iucundam non efficere senectutem?

Extrema etas hoc beatior est, quam media, quod auctoritatis habeat plus minus uel laboris.

Apex est autem senectutis auctoritas, habet presertim senectus honorata tantam auctoritatem, ut ea pluris sit quam omnes adolescentie uoluptates. Sed in omni oratione mementote me eam senectutem laudare, que fundamentis adolescentie constituta sit. Ex quo illud efficitur, miseram esse senectutem, que se oratione defendit. Non cani, non ruge, repente auctoritatem eripere possunt, sed honeste acta superior etas fructus capit auctoritatis extremos.  Hec enim ipsa sunt honorabiliora, que uidentur leuia atque communia, scilicet, salutari, appeti, decedi, assurgi, deduci, reduci, consuli, que et apud nos et in aliis ciuitatibus, ut queque res optime morata est, ita diligentissime obseruantur.

In fragili corpore odiosa omnis offensio est.

Ut enim non omne uinum, sic non omnis etas nature uetustate coacescit.

Auaritia senilis quid sibi uelit non intelligo. Potest enim quidquam esse absurdius quam quo minus uie restat, eo plus uiatici querere? Quarta restat causa, que maxime angere atque sollicitam habere nostram etatem uidetur, appropinquatio mortis, que a senectute non potest longe abesse.

O miserum senem, qui mortem contemnendam esse in tam longa etate non uiderit, que aut plane negligenda est, si exstinguit omnino animum, aut etiam optanda multo magis, si aliquo eum deducit, ubi sit futurus eternus. Atqui certe tertium nichil  inueniri potest. Quid igitur timeam, si aut non miser post mortem, aut beatus etiam futurus sim? Quanquam quis est tam stultus, tam sui fidens, quamuis adolescens, cui sit exploratum se ad uesperum esse uicturum; quin etiam etas illa multo plures quam nostra mortis casus habet. Facilius in morbos incidunt adolescentes, grauius egrotant, tristius curantur. Itaque perpauci ueniunt ad senectutem, quod accideret, si melius et prudentius uiuerent. Mens enim et ratio et consilium in senibus est. Omni inquit Scipio etati mortem esse communem. At sperat adolescens diu se esse uicturum, quod sperare idem senex non potest, insipienter sperat. Quid enim stultius quam incerta pro certis habere, falsa pro ueris? At senex ne quidem habet quod sperat. At est eo meliore conditione, quam adolescens, cum id quod ille sperat sit consecutus; ille uult diu uiuere, hic diu uixit. Quanquam, o dii boni, quid est in uita hominis diu?

 Mihi quidem nec diuturnum quidquam uidetur, in quo est aliquod extremum. Cum enim id aduenit, tum illud quod preterit effluxit, tantum remanet quantum uirtute et benefactis consecutus sis. Hore quidem cedunt et dies et menses et anni, nec preteritum tempus unquam reuertitur. Nec quid sequatur sciri potest. Quod cuique temporis ad uiuendum datur, eo debet esse contentus.

Breue enim tempus etatis satis longum est ad bene honesteque uiuendum; sin processeris longius, non magis dolendum quam agricole dolent, preterita uerni temporis suauitate, estatem autumnumque uenisse. uer enim tanquam adolescentiam significat ostenditque fructus futuros. Reliqua autem tempora demetendis fructibus et percipiendis accommodata sunt. Fructus autem senectutis est ante partorum bonorum copia et memoria. Omnia uero que secundum naturam fiunt, sunt habenda in bonis. Quid est autem tam secundum naturam, quam senibus emori? Quod idem contingit adolescentibus  aduersante ac repugnante natura. Itaque adolescentes mori mihi sic uidentur, ut cum aque multitudine flamme uis opprimitur. Senes autem sic cum sua sponte, nulla ui adhibita, consumptus ignis exstinguitur. Et quasi poma ex arboribus cruda si sint, ui auelluntur, si matura et decocta, decidunt, sic uitam adolescentibus uis aufert, senibus maturitas, que iam mihi tam iucunda est, quo propius ad mortem accedam, quasi terram uideri uidear, et aliquando in portum ex longa nauigatione uenturus. Senectutis autem nullus certus est terminus, recteque in ea uiuitur, quoad minus officii exsequi possis et tueri, et tuto mortem contemnere, ex quo fit ut animosior etiam sit senectus quam adolescentia et fortior.

Sed uiuendi est finis optimus, cum integra mente certisque sensibus opus ipsa suum eadem que conglutinauit natura dissoluit; ut nauem et edificium facillime idem destruit, qui construxit, sic hominem  eadem optime que composuit natura dissoluit. Iam omnis conglutinatio recens egre, inueterata facillime dissoluitur. Ita fit ut facile illud breue uite reliquum nec auide appetendum senibus, nec sine causa differendum sit; uetatque Pythagoras iniussu imperatoris, hoc est, Dei, de presidio et statione uite discedere.

Solonis quidem sapientis eulogium est quo se negat uelle suam mortem dolore amicorum et lamentis uacare. Sed haud scio, an melius Ennius:

Nemo me lacrymis decoret neque funera fletu,
Faxit cur uolito uiuus per ora uirum.
Non censet lugendam esse mortem, quam immortalitas consequatur.

Hoc premeditatum ab adolescentia debet esse, mortem ut negligamus, sine qua meditatione tranquillo esse animo nemo potest. Moriendum enim certum est, et incertum an hoc ipso die. Mortem  igitur horis singulis impendentem metuens, quis poterit animo securo consistere?

Dum sumus inclusi in his compagibus corporis, munere quodam necessitatis et graui opere perfungimur. Est enim celestis animus ex altissimo domicilio depressus et quasi demersus in terram, obtinens diuine nature locum eternitatique contrarium. Sed credo deos immortales sparsisse animos in corpora humana, ut essent qui terras tuerentur, quique celestium ordinem contemplantes imitarentur eum, uite modo atque constantia. Nec me ratio impulit ut ita crederem, sed disputatio etiam et auctoritas ueterum et nobilium philosophorum, et in primis Pythagore, qui ex uniuersa mente diuina delibatos nos animos habere demonstrauit. Preterea Socratis, qui supremo uite die de immortalitate animorum disseruit. Quid multa? Sic persuasi mihi, sic sentio, cum tanta celebritas animorum sit, tanta memoria preteritorum, futurorumque prudentia, tot artes, tante  scientie, tot inuenta, non posse eam naturam que res tantas contineret esse mortalem. Plato etiam noster apud Xenophontem moriens hec dixit: Nolite arbitrari, o mihi karissimi filii, cum a uobis discessero, me nusquam aut nullum fore. Nec enim dum eram uobiscum, eum uidebatis animum qui hos artus regebat, sed esse eum in hoc corpore ex his rebus quas gerebam intelligebatis; eumdem igitur esse creditote, etiam si nullum uidebitis. Mihi quidem persuaderi nunquam poterat animos dum in corporibus essent mortalibus uiuere, cum exissent ex eis, mori. Nec uero eum animum esse insipientem, cum ex insipienti corpore euasisset, sed cum admistione corporis liberatus, purus et integer esse cepisset, tunc esse sapientem. Atque etiam cum natura hominis morte dissoluitur, ceterarum rerum perspicuum est quo  neque discedant. Abeunt enim illuc omnia unde orta sunt. Animus autem solus, nec cum adest, nec cum discedit, apparet. Iam uero uidetis nichil esse morte similius quam somnum,  atque dormientium animi maxime declarant diuinitatem suam: ex quo intelligitur facile quales futuri sint, cum se plane uinculis corporum relaxauerint. Non enim multi prestantes uiri, quos numerare non est necesse, tanta essent conati, que ad posteritatis memoriam pertinerent, nisi iudicassent animos immortales post defunctum corpus existere. Nonne melius multo fuisset otiosam etatem et quietam sine ullo labore maximo et contentione traducere? Quod quidem nisi ita se haberet ut animi immortales essent, non optimi cuiusque animus maxime ad immortalitatis gloriam niteretur. Quid? quod sapientissimus quisque equissimo animo moritur, stultissimus iniquissimo? Nonne uidetur uobis is qui plus cernit, et longius uidet, nosse se ad meliora proficisci, ille autem cuius obtusior sit acies non uidere? Non libet enim mihi deplorare uitam, quod multi indocti sepe fecerunt; neque me uixisse penitet, quoniam ita uixi, ut non frustra me natum  existimem; et e uita ita discedo tanquam ex hospitio, non tanquam e domo. Commorandi enim natura diuersorium nobis, non habitandi dedit. O preclarum diem, cum ad illud diuinorum animorum concilium cetumque proficiscar. Et si quis Deus mihi largiatur ut ex hac etate repuerescam, nec uero uelim quasi decurso spatio a calce iterum ad carceres reuocari. Quid enim habet uita commodi? Quid non potius laboris? Leuis est senectus, nec solum non molesta, sed etiam iucunda. Quod si non sumus immortales futuri, tamen exstingui homini suo tempore optabile est. Nam habet natura ut aliarum omnium rerum, sic uiuendi modum. Senectus autem etatis est peractio tanquam fabule, cuius defatigationem fugere debemus, presertim adiuncta societate.

Et hec de senectute, ad quam utinam perueniamus, ut ea que dicta sunt re experti probare possimus. Sequitur de Paradoxis eiusdem Marci Tullii  Ciceronis.



Ex M. T. Ciceronis libro de Paradoxis.

Nihil est tam incredibile quod non dicendo fiat probabile; nichil tam horridum, nichil tam incultum, quod non splendescat oratione.

Nunquam, me hercule, neque pecunias, neque tecta magnifica, neque opes, neque imperia, neque uoluptates in bonis rebus expetendis esse duxi.

Potestne bonum cuique malo esse, aut potest quisque in abundantia bonorum ipse esse bonus?

Irrideat si quis uult, plus apud me uera ratio ualebit quam uulgi opinio. Neque ego unquam dicam illum bona perdidisse, si quis pecus aut suppellectilem amiserit. Nec non sepe laudabo illum sapientem Biantem, cuius cum patriam Prienen cepisset hostis, ceterique ita fugerent, ut multa de suis rebus secum asportarent, cum esset admonitus a quodam ut ipse idem faceret: Ego uero, inquit, facio. Nam omnia mea mecum porto. Ille hec ludibria  fortune nec sua quidem putauit, que nos etiam appellamus bona.

Quid est igitur  bonum? Si quid recte fit, et honeste, et cum uirtute, id solum opinor bonum. Illud arcte quidam tenent, accurateque defendunt, uoluptatem esse summum bonum, que quidem mihi uox pecudum uidetur esse, non hominum. Tu cum tibi siue Deus siue mater  omnium rerum natura dederit animum, quo nichil est prestantius neque diuinius, sic te ipse abiicies atque prosternes, ut nichil inter te et quadrupedem putes interesse? ut enim quisque maxime est boni particeps, ita et laudabilis maxime. Neque est ullum bonum de quo is qui id habeat, honeste non possit gloriari. Quidnam horum est in uoluptate? melioremne efficit, aut laudabiliorem uirum? an quisquam in potiundis uoluptatibus gloriando in predicatione se efferet? Atque si uoluptas, que plurimum patrociniis defenditur, modo in rebus bonis  habenda non est, eaque quo maior est, eo magis mentem ex sua sede et statu dimouet, profecto nichil est aliud bene et beate uiuere, nisi honeste et recte uiuere.

Nemo potest non beatissimus esse, quique in se uno sua ponit omnia. Cui spes omnis et ratio et cogitatio pendet ex fortuna, huic nichil potest esse certi, nichilque quod exploratum habeat permansurum sibi unum diem.

Mors terribilis his quorum cum uita omnia exstinguuntur, non his quorum emori laus non potest. Exsilium terribile illis quibus quasi circumscriptus est habitandi locus, non his qui omnem orbem terrarum unam urbem esse dicunt.

Ut peccata non rerum euentu, sed uitiis hominum metienda sunt.

Que uis est que magis arceat homines ab omni improbitate, quam si senserint nullum esse in delictis discrimen.

 Modum rerum fingere non possumus, animorum modum tenere possumus.

Nihil neque meum est neque cuiuspiam, quod auferri, quod eripi, quod amitti potest.

Quomodo igitur et cui tandem hic libero imperabit, qui non potest suis cupiditatibus imperare? Refrenet primum libidines, spernat uoluptates, iracundiam teneat, cerceat auaritiam, et ceteras animi labes repellat. Tunc incipiet aliis imperare, cum ipse improbissimis dominis dedecori aut turpitudini parere desierit; dum quidem his obediet, non modo imperator, sed liber omnino habendus non erit

Dictum est ab eruditissimis, nisi sapientem, liberum esse neminem. Quid est enim libertas, nisi potestas uiuendi ut uelis? Quis igitur uiuit ut uult, nisi qui recta sequitur, qui gaudet officiis, cui uiuendi uia considerata atque prouisa est, qui legibus quidem nisi propter metum paret, sed eas sequitur, atque tollit id quod salutare maxime iudicat esse,  qui nichil facit, nichil dicit, nichil cogitat denique, nisi libenter ac libere, cuius omnia consilia resque omnes quas gerit ab ipso proficiscantur, eodemque feruntur? Nec est ulla res que plus apud eum polleat quam ipsius uoluntas atque iudicium. Cui etiam, que uim maximam habere dicitur, fortuna cedit ipsa. Sicut sapiens dicit peta: Suis quisque fingitur moribus. Soli igitur hoc contingit sapienti, ut nichil faciat inuitus, nichil dolens, nichil coactus. Unde illud breue confitendum est, nisi qui ita effectus sit, esse liberum neminem. Serui igitur improbi omnes, nec hoc tam re est quam dictu inopinatum atque mirabile. Non enim ita dicunt eos esse seruos ut mancipia, que sunt dominorum facta nexu aut aliquo iure ciuili: sed sic seruitus sit, sicut est obedientia fracti animi atque abiecti, et arbitrio carentis suo. Quis neget, licet reges, omnes leues, omnes cupidos, omnes denique improbos esse seruos? An ille mihi liber uidetur, cui mulier imperat, cui leges imponit,  prescribit, uetat, iubet quod uidetur, qui nichil imperanti negare potest, nichil recusare audet? Si poscit, dandum est; si uocat, ueniendum est. Eiicit abeuntem, minatur extimescendum. Ego uero non istum modo seruum, sed nequissimum seruum, etiamsi in amplissima familia natus sit, appellandum puto. An etiam eorum seruitus dubia est, qui peculii cupiditate nullam conditionem recusant durissime seruitutis? Hereditatis spes quod iniquitatis in seruiendo non suscipit, quem nutum locupletis orbi se uis non obseruat? Loquitur ad eius uoluntatem, quidquid denuntiatum sit, facit, assentatur, assidet, inuitat. Quid horum est liberi, quid denique serui non inertis? Quid iam illa cupiditas, que uidetur esse liberalior honoris et imperii prouinciarum, quam dura est domina, quam imperiosa, quam uehemens! Iudex uero quantum habet dominatum, quo timore nocentes afficit, an non est omnis metus seruitus? Omnis animi debilitas, et humilitas et fracti timiditas, seruitus est.

 Nihil quisquam debet, nisi quod est turpe non reddere. Quam enim intelligimus diuitem, at hoc uerbum in quo homine ponimus? Opinor in eo, cui tanta possessio est, ut ad liberaliter uiuendum facile contentus sit. Qui nichil querat, nichil appetat, nichil optet, animus oportet tuus se iudicet diuitem, non hominum sermo, neque possessiones tue; qui nichil deesse sibi putet, nichil curet amplius, satiatus est, aut contentus etiam pecunia, concedo, diues est. Sin autem propter auiditatem pecunie nullum questum turpem putas, cum isti ordini non honestus quidem possit esse ullus, si quotidie fraudas, decipis, poscis, pacisceris, aufers, rapis, si socios spolias, erarium expilas, si testamenta amicorum exspectas quidem, atque te ipse supponis, hec utrum abundantis, an egentis signa sunt? Animus hominis diues, non arca appellari solet, quamuis illa sit plena, dum te inanem uidebo, diuitem non putabo. Etenim ex eo quantum cuique satis est  metiuntur homines diuitiarum modum. Filiam quis habet, pecunia opus est. Duas, maiore; si plures, maiore etiam. At si  Danai quinquaginta sint filie alicui, tot dotes magnam querunt pecuniam. Quantum enim cuiquam opus est, ad id accommodatur, ut ante dixi, diuitiarum modus. Qui igitur non filias plures, sed innumerabiles cupiditates habet, que breui tempore magnas copias exhaurire possint, hunc ego quomodo appellabo diuitem, cum ipse egere se sentiat? Etenim diuitiarum fructus in copia est, copiam autem declarat satietas rerum, atque abundantia. Quis igitur  dubitet quoniam in uirtute diuitie sint, quoniam nulla possessio, nulla uis auri et argenti pluris quam uirtus estimanda est.

O dii immortales, non intelligunt homines quam magnum uectigal sit parcimonia. Uter igitur est ditior, cui deest, an cui superat, qui eget an qui abundat,  cui possessio quo maior est, eo plus requirit ad se tuendam, an qui suis uiribus se sustinet? Non estimatione census, uerum uictu atque cultu terminatur pecunie modus. Non esse cupidum pecunie, non esse tenacem uectigalis, contentum uero suis esse rebus, maxime sunt certissimeque diuitie. Etenim si isti callidi rerum estimatores prata et areas quasdam magni estimant, quod ei generi possessionum minime quasi noceri possit, quam est estimanda uirtus, que nec eripi nec surripi potest, neque naufragio neque incendio amittitur, nec tempestatum nec temporum perturbatione mutatur, qua prediti qui sunt, soli sunt diuites, soli enim possident res et fructuosas et sempiternas, solique quod est proprium diuitiarum, contenti sunt rebus suis; satis esse putant quod est, nichil appetunt, nulla re egent, nichil sibi deesse sentiunt, nichil requirunt. Improbi autem et auari quoniam incertas atque casu positas possessiones habent, et plus semper appetunt. nec eorum quisquam adhuc inuentus est, cui  quod habet satis est; non modo non copiosi ac diuites, sed etiam inopes ac pauperes estimandi sunt. Et hec de Paradoxis, sequitur nunc de questionibus Tusculanis.



Ex primo libro Tusculanarum questionum M. T. Ciceronis.

Facile est uincere non repugnantes. Bonos alit artes, omnesque incendimur ad studia gloria laudis, iacentque ea semper que apud quos improbantur.

Hominis est intemperantis, abutentis et otio et litteris.

Moriendum est omnibus. Que enim nobis in uita potest esse iucunditas, cum dies et noctes cogitandum sit iamiam esse moriendum? Antiquitas quo propius aberat ab ortu et diuina progenie, hoc melius ea fortasse que erant uera cernebat.

Nulla gens tam fera, nemo hominum tam immanis,  cuius mentem non imbuerit deorum opinio. Multi de diis praua sentiunt. Id enim uitioso more effici solet. Omnes non esse uim et naturam diuinam arbitrantur; nec uero id colluuio hominum aut consensus efficit, non institutis opinio est confirmata, non legibus. Omni autem in re consensu omnium gentium lex nature putanda est.

Que est melior in hominum genere natura, quam eorum qui se natos ad homines iuuandos, tutandos, conseruandos arbitrantur? Abiit ad deos Hercules, nunquam abiisset nisi, cum inter homines esset, eam sibi uiam muniuisset.

Nemo unquam sine magna spe immortalitatis se offeret pro patria ad mortem.

Magni autem est ingenii, reuocare mentem a sensibus, et cogitationem consuetudine abducere.

Quam quisque norit artem, in hac se exerceat.

Nihil est animo uelocius, nulla est celeritas que possit cum animi celeritate contendere; qui, si  permanet incorruptus, suique similis, necesse est ita feratur, ut penetret et diuidat omne celum: a quo quidem animo philosophia, tanquam ab oculis caliginem dispulit, ut omnia supera, infera, prima, media, ultima uideremus. Prorsus hec diuina mihi uidetur uis, que tot res efficiat, et tantas.

Nec uero Deus ipse qui intelligitur a nobis, alio modo intelligi potest, nisi mens soluta quedam et libera segregatione ab omni concretione mortali.

Socrates, cum pene in manu iam mortiferum illud teneret poculum, locutus ita est, ut non ad mortem trudi, uerum in celum uideretur ascendere. Ita enim censebat, itaque disseruit duas esse uias duplicesque cursus animarum corpore excedentium. Nam qui se humanis uitiis contaminassent, et se totos libidinibus dedissent, quibus cecati uel domesticis uitiis atque flagitiis se inquinauissent, uel in republica uiolanda fraudes inexpiabiles concepissent, iis deuium quoddam iter esse seclusum a concilio deorum.  Qui autem se integros castosque seruauissent, quibus fuisset minima cum corporibus contagio, seseque ab his semper reuocassent, essentque in corporibus humanis uitam imitati deorum, his ad illos a quibus essent profecti, reditum facile patere.

Cato autem sic abiit e uita, ut causam moriendi nactum se esse gauderet. Tota enim philosophorum uita commentatio mortis est. Nam quid aliud agimus cum a uoluptate, id est a corpore, cum a re familiari, que est ministra et famula corporis, cum a repub., cum a negotio omni reuocamus animum, quid, inquam, tum agimus, nisi animum ad seipsum aduocamus, secum esse cogimus, maximeque a corpore seducimus? secernere autem a corpore animum, nec quidquam est aliud, nisi emori discere. Quare hoc commentemur, mihi crede, disiungamusque nos a corporibus, id est, consuescamus mori. Hoc et dum erimus in terris, erit illi celesti uite simile, et cum illuc ex his uinculis emissi feremur, minus tardabitur cursus animorum. Quo cum uenerimus, tum  denique uiuemus. Nam hec quidem uita mors est, quam lamentari posses, si liberet.

Tanta caritas est patrie, ut eam non sensu nostro, sed salute ipsius metiamur. Itaque non deterret sapientem mors, que propter incertos casus quotidie imminet, et propter breuitatem uite nunquam potest longe abesse, quominus in omne tempus reipubl. suisque consulat, et posteritatem ipsam cuius sensum habiturus non sit, ad se putet pertinere.

Natura sic se habet, ut quomodo initium nobis omnium rerum ortus noster affert, sic exitum mors; que ut nichil pertinuit ad nos ante ortum, sic nichil post mortem ad nos pertinebit.

Que uero etas longa est, aut quid omnino homini longum? Nonne modo pueros, modo adolescentes in cursu a tergo insequens, nec opinantes, assecuta est senectus? Sed quia nichil ultra habemus, hoc longum dicimus, omnia ista perinde ut cuique data  sunt, pro rata parte uita longa aut breuis dicuntur.

Si exspectando et desiderando pendemus animis et cruciamur et angimur, proh dii immortales, quam optabiliter illud iter ineundum esse debet, quo confecto nulla reliqua cura, nulla sollicitudo sit futura?

Non miserabiliter uir clarus emoritur. Nec enim unquam bono quidquam mali euenire potest, nec uiuo nec mortuo, nec unquam eius res a diis immortalibus negligentur. Nos autem teneamus, ut nichil censeamus esse malum, quod sit a natura datum omnibus intelligamusque si mors malum sit, esse malum sempiternum. Nam uite misere mors finis esse uidetur. Mors si est misera, finis nullus esse potest.

Quanquam sensus abierit, tamen summis et propriis bonis laudis et glorie, quamuis non sentiant, mortui non carebunt.

 Non enim tam cumulus bonorum iucundus esse potest, quam molesta discessio.

Homines mortem uel optare incipiant, uel timere desistant. Nam si summus ille dies non exstinctionem, sed commutationem affert loci, quid optabilius? sin autem perimit et delet omnino, quid melius quam in mediis uite laboribus obdormiscere, et ita conueniente sommo consopiri sempiterno. Quod si fiat, melior est Ennii quam Solonis oratio. Hic enim noster:

Nemo me lacrymis decoret  nec funera fletu,
Faxit.

At uero ille sapiens:

Mors mea ne careat lacrymis, linquamus amicis
Merorem, ut celebrent funera cum gemitu.

Nos uero si quid tale acciderit, ut a Deo denuntiatum uideatur, ut exeamus e uita leti, et agentes gratias pareamus, emittique nos e custodia et leuari uinculis  arbitremur, ut aut in eternam et plane in nostram domum remigremus, aut omni sensu molestiaque careamus. Sin autem nichil denuntiabitur, eo tamen simus animo, ut illum horribilem diem aliis nobis faustum putemus, nichilque in malis ducamus, quod sit uel a diis immortalibus uel a natura parente omnium constitutum. Non enim temere nec fortuito facti et creati sumus. Portum itaque nobis paratum et profugium putemus, quo utinam uelis passis peruehi liceat. Si enim reflantibus uentis reiiciemur, tamen eodem paulo tardius referamur necesse est. Quod autem omnibus necesse est, id ne miserum uni esse potest.

Agamus ea potissimum, que leuationem habeant egritudinum, formidinum, cupiditatum, qui in omni philosophia est fructus uberrimus.



Ex libro secundo Tusculanarum questionum M. Tull. Ciceronis.

 Difficile est enim in philosophia pauca esse ei nota, cui non sint aut pleraque aut omnia. Nam nec pauca nisi e multis eligi possunt, nec qui pauca percepit, non idem reliqua eodem studio persequetur.

Nam qui id quod uitari non potest metuit, is uiuere animo quieto nullo modo potest. Sed qui non modo quia necesse est mori, uerum etiam quia nichil habet mors quod sit horrendum, mortem non timet, magnum is sibi presidium ad beatam uitam comparat.

Effectus eloquentie est audientium approbatio.

Efficit hoc philosophia, scilicet, medetur animus, inanes sollicitudines detrahit, cupiditatibus liberat, pellit timores, fortes enim non modo fortuna adiuuat, ut est in ueteri prouerbio, sed multo magis ratio, que quibusdam quasi preceptis confirmat uim fortitudinis.

Nam ut ager quamuis fertilis sine cultura fructuosus  esse non potest, sic sine doctrina animus. Cultura autem animi philosophia est, hec extrahit uera radicitus, et preparat animos ad sata suscipienda, eaque mandat his, et ut ita dicam, serit, que adulta fructus uberrimos ferant.

Firmandus est animus ad dolorem ferendum.

Sine prudentia ne intelligi quidem ulla uirtus, nedum esse potest.

Temperantia non sinet te quidquam immoderate facere.

Consuetudo enim laborum, perpessionem dolorum efficit faciliorem. Nam ferre laborem, contemnere uulnus consuetudo docet. Consuetudinis enim magna uis est. Qui bene instituti sunt, accipere plagam malunt quam turpiter uitare.

Appellata est a uiro uirtus; uiri autem proprium maxime est fortitudo, cuius munera sunt maxima duo, scilicet, mortis dolorisque contemptio. Utendum est igitur iis si uirtutis compotes, uel potius si  uiri uolumus esse, quoniam a uiris uirtus nomen est mutuata.

Nihil habet natura prestantius, nichil quod magis expetat, quam honestatem, quam laudem, quam dignitatem, quam decus.

Nos si pes condoluit, si dens, sed fac totum dolere corpus, ferre non possumus. Opinio est quedam effeminata ac leuis, nec in dolore magis quam eadem in uoluptate. Hoc enim maxime in dolore est prouidendum, ne quid abiecte, ne quid timide, ne quid ignaue, ne quid seruiliter muliebriterque faciamus. Ingemiscere nonnunquam uiro concessum est, idque raro, eiulatus ne mulieri quidem. Nec uero unquam ingemiscit uir fortis ac sapiens, nisi forte ut intendat se ad firmitatem, ut in stadio cursores exclamant quam maxime possunt. Faciunt idem cum exercentur athlete. Pugiles uero etiam cum feriunt aduersarium in iactandis cestibus, ingemiscunt, non quod doleant animo ne succumbant, sed quia profundenda uoce omne corpus intenditur, uenitque  plaga uehementior. Cum autem nichil imminuatur doloris, cur frustra turpes esse uolumus? Quid etiam est fletu muliebri uiro turpius?

Sepe enim multi qui aut propter uictorie cupiditatem, aut propter glorie amorem, aut etiam ut ius suum et libertatem tenerent, uulnera exceperunt fortiter, et tulerunt; iidem omissa contentione, dolorem morbi ferre non possunt. Neque enim illum quem facile tulerant, ratione aut sapientia tulerant, sed studio potius et gloria. Si omnia fugienda turpitudinis adipiscendeque honestatis causa faciamus, non modo stimulos doloris, sed etiam fulmina fortune contemnamus.



Ex libro tertio Tusculanarum questionum M. Tull. Ciceronis.

Sunt enim ingeniis nostris semina innata uirtutum, que si adolescere liceret, ipsa nos ad beatam uitam natura perduceret. Nunc autem simul atque  editi in lucem et suscepti sumus, in omni continuo prauitate, et in summa opinionum peruersitate uersamur, ut pene cum lacte nutricis errorem suxisse uideamur; cum uero parentibus redditi, deinde magistris traditi sumus, tum ita uariis imbuimur erroribus, ut uanitati ueritas et opinioni confirmate natura ipsa cedat.

Animus eger, ut ait Ennius, semper errat, neque pati neque perpeti potest; cupere nunquam desinit, profecto animi medicina est philosophia. Non autem omnes qui curare passi se sunt, continuo etiam conualescunt; animi autem qui se sanari uoluerunt, preceptisque parentum paruerint sapientum, sine ulla dubitatione sanantur. Et nisi sanatus sit animus, quod sine philosophia fieri non potest, finis miseriarum nullus est.

Munus animi est, ratione bene uti; et sapientis animus ita semper affectus est, ut ratione optime utatur.

uidentur enim omnia repentina grauiora.

 Premeditatio futurorum malorum lenit eorum aduentum, que uenientia longe ante uideris.

Anaxagoram ferunt nuntiata morte filii dixisse: Sciebam me genuisse mortalem. Que uox declarat iis esse hec acerba, a quibus non fuerant cogitata.

Ergo id quidem non dubium, quin omnia que mala putentur sint improuisa grauiora. Multum itaque possunt prouisio animi et preparatio ad minuendum dolorem. Nihil enim est quod tam obtundat eleuetque egritudinem, quam perpetua in omni uita cogitatio, nichil esse quod accidere non possit, quam meditatio conditionis humane, quam uite lex commentatioque parendi, que non hoc affert, ut semper mereamur, sed ut nunquam. Neque enim qui rerum naturam, qui uite uarietatem, qui imbecillitatem generis humani cogitat, meret cum hec cogitat, sed facilius fert, cum accidit quod posse accidere diu cogitauerit: que cogitatio una maxime molestias omnes extenuat et diluit.

 Quid est aut nequius aut turpius effeminato uiro?

Hostium repentinus aduentus magis aliquando conturbat, quam exspectatus, et maris subita tempestas, quam ante preuisa terret nauigantes uehementius, et eiusmodi sunt pleraque. Sed cum diligenter nec opinatorum naturam consideres, nichil aliud reperies nisi quidem omnia subita uideri maiora.

Sensim enim et pedetentim et progrediens extenuat dolor, non quo ipsa res immutari soleat aut possit, sed id quod ratio debuerat, usus docet minora esse, que sint uisa maiora.

Tolerabilius feret incommodum, qui cognouerit necesse esse homini tale quid accidere.

Ea enim lege nati sumus, ut nemo in perpetuum esse posset expers mali. Nam mortalis nemo est quem non attingit dolor morbusque.

Acta etas honeste ac splendide tantam affert consolationem ut eos qui ita uixerint, aut non attingat egritudo, aut leuiter pungat animi dolor.

Pueros uero et matres et magistri etiam castigare  solent, nec uerbis solum, sed etiam uerberibus, si quid in domestico luctu hilarius ab iis factum est aut dictum, plorare cogunt.

Theophrastus moriens accusasse naturam dicitur, quod ceruis et cornicibus uitam diuturnam, quorum id nichil interesset; hominibus quorum maxime interfuisset, tam exiguam uitam dedisset. Quorum si etas potuisset esse longinquior, futurum fuisse ut omnibus perfectis artibus, omni doctrina, hominum uita erudiretur. Querebatur igitur se tunc, cum illa uidere cepisset exstingui.

Preclarum illud est, et si queris, rectum quoque et uerum, ut eos qui nobis karissimi esse debeant, eque ac nosmetipsos amemus: at uero plus fieri nullo pacto potest. Ne optandum quidem est in amicitia ut me ille plus quam se amet, et ego illum plus quam me. Perturbatio enim uite, si ita sit, atque officiorum omnium consequetur.

Est enim proprium stultitie aliorum uitia cernere,  obliuisci suorum.

Hec officia sunt consolantium, tollere egritudinem funditus, aut sedare, aut detrahere quam plurimum, aut supprimere, nec pati manare longius, aut ad alia traducere. Sumendum tempus est non minus in animorum morbis quam in corporum.

Quid autem preclarum, non idem arduum? Hec ex tertio Tusc., sequuntur ex quarto.



Ex libro quarto Tusculanarum Questionum M. Tull. Ciceronis.

Ut bona natura appetimus, sic a malis natura declinamus. Omnium perturbationum natura fontem esse dicunt intemperantiam, que est a tota mente et recta ratione defectio. Nam quemadmodum temperantia sedat appetitiones omnes, et efficit ut hec recte rationi pareant, consumatque considerata iudicia mentis, sic huic inimica intemperantia omnem  animi statum inflammat, conturbat, incitat. Itaque et egritudines et metus et relique perturbationes omnes gignuntur ex ea.

Omnibus enim quorum mens abhorret a ratione, semper aliquis aliis dolor, aliis terror impendet. Homo frugi omnia recte facit.

Quid enim uideatur ei magnum in rebus humanis, cui eternitas omnis totiusque mundi nota sit magnitudo. Nam quid aut in studiis humanis aut in tam exigua breuitate uite magnum sapienti uideri potest, qui semper animo sic excubat, ut ei nichil improuisum accidere possit, nichil inopinatum, nichil omnino nouum? atque idem acerrimam in omnes partes aciem intendit, ut semper uideat sedem sibi ac locum sine molestia, atque angore uiuendi, ut quemcunque casum fortuna inuexerit, hunc apte et quiete ferat. Quod si faciet, non egritudine solum uacabit, sed etiam perturbationibus omnibus reliquis. His autem uacans animus perfecte atque absolute  beatos efficit, idemque concitatus et abstractus ab integra certaque ratione, non constantiam solum amittit, uerum etiam sanitatem.

Impunitas peccatorum data uidetur eis qui et ignominiam et infamiam ferunt sine dolore, morderi est melius conscientia.

In omnibus fere rebus mediocritatem esse optimam existimant.

Neque est enim ulla fortitudo, que rationis est expers. Contemnende sunt humane res, negligenda mors est, patibiles et labores et dolores putandi. Hec cum constituta sint iudicio atque constanti sententia, tamen est robusta illa et stabilis fortitudo.

Utile est enim uti motu animi, qui uti ratione non potest.

Non enim suscipere ipsi egritudines propter alios debemus, sed alios si possumus leuare egritudine.

Adhibita ratio cernit quid optimum sit, neglecta  multis implicatur erroribus.

Est autem utilis ad persuadendum ea que acciderunt ferri et posse et oportere, enumeratio eorum qui tulerunt.

Sint sane ista bona que putantur, honores, diuitie, uoluptates ceteraque; tamen in eis ipsis potiendis exsultans gestiensque letitia turpis est. Ut si irridere concessum sit, uituperetur tamen cachinatio. Eodem enim uitio est effusio animi in letitia, quo in dolore contractio, eademque leuitate cupiditas est in appetendo, qua letitia in fruendo. Et ut nimis afflicti molestia, sic animi elati letitia iure iudicantur leues. Et ut turpes sunt qui efferunt se letitia, tum cum fruuntur uenereis uoluptatibus, sic flagitiosi qui eas inflammato animo concupiscunt. Hec ex quarto, sequuntur nunc ex quinto et ultimo libro.



Ex libro quinto Tusculanarum M. Tull. Ciceronis.

 Omnium uitiorum peccatorumque nostrorum omnis a philosophia petenda correctio est, cuius in sinum cum a primis temporibus etatis nostre uoluntatis studiumque compulisset, his grauissimis casibus in eumdem portum ex quo eramus egressi, magna iactati tempestate confugimus. O uite philosophia dux, o uirtutis indagatrix, expultrixque uitiorum! Quid non modo nos, sed omnino uita hominum sine te esse potuisset? Tu urbes peperisti, tu dissipatos homines in societatem uite conuocasti, tu eos inter se primo domiciliis, deinde coniugiis, tum litterarum et uocum communione iunxisti; tu inuentrix legum; tu magistra morum et discipline fuisti. Ad te confugimus, a te opem petimus, tibi nos, ut antea, magna ex parte, sic nunc penitus totosque tradimus. Est autem unus dies bene et ex preceptis tuis actus, pene toti immortalitati anteponendus. Cuius igitur potius opibus utamur quam tuis, que et uite tranquillitatem largita nobis es, et  terrorem mortis sustulisti. Caue enim putes ullam in philosophia uocem emissam clariorem, ullumue esse philosophie promissum uberius aut maius, quam hec uox est, uirtutem satis posse ad beate uiuendum.

Motus turbulenti iactationesque animorum incitate et impetu inconsiderato elate rationem omnium repellentes, uite beate nullam partem relinquunt. Quis enim potest, mortem aut dolorem metuens, quorum alterum semper adest, alterum semper impendet, esse non miser? Quod si idem, quod plerumque fit, paupertatem, ignominiam, infamiam timet, si debilitatem, cecitatem, si denique quod non singulis hominibus, sed potentibus populis, sepe contingit, seruitutem, potest ea timens esse quisquam beatus? Quid qui non modo ea futura timet, uerum etiam fert sustinetque presentia? adde eodem exsilia, luctus, orbitates, qui rebus his fractus egritudine etiam cliditur, potest tandem esse non miserrimus?  Quid uero illum quem libidinibus inflammatum et furentem uidemus, omnia rapide appetentem cum inexplebili cupiditate, quoque affluentius uoluptates undique hauriat, eo grauius ardentiusque sitientem, nonne recte miserrimum dixeris? Quid elatus ille leuitate, inanique letitia exsultans, et temere gestiens, nonne tanto miserior, quanto sibi uidetur beatior? Ergo, ut hi miseri, sic contra illi beati, quos nulli metus terrent, nulle egritudines exedunt, nulle libidines incitant, nulle futiles letitie exsultantes, languidis liquefaciunt uoluptatibus. Quod si est qui uim fortune, qui omnia humana, que cuique accidere possunt, tolerabilia ducat, ex quo nec timor eum, nec angor attingat, idemque si nichil concupiscet, si nulla efferatur animi inani uoluptate, quid est cur beatus non sit? Et si hec uirtute efficiuntur, quid est cur uirtus ipsa per se non efficiat beatos?

Neque enim finem nunquam inuenit libido.

 Acute disputantis illud est, non quid quisque dicat, sed quid cuique dicendum sit, uidere.

Omnibus enim uirtutibus instructos et ornatos, tum sapientes, tum uiros bonos dicimus.

Non ex singulis uocibus philosophi spectandi sunt, sed ex perpetuitate atque constantia.

Rem enim opinor spectari oportere, non uerba.

Nam cui uiro ex seipso apta sunt omnia, que ad beate uiuendum ferunt, nec suspensa aliorum aut bono casu aut contrario pendere ex alterius euentis, et errare coguntur, huic optime uiuendi ratio comparata est. Neque enim letabitur unquam nec merebit nimis, qui semper in seipso omnem spem reponit sui.

Humanus animus decerptus ex mente diuina cum alio nullo, nisi cum ipso Deo, si hoc fas est dictu, comparari potest. Hic igitur si est excultus, et si eius acies curata ita est, ut ne cecaretur erroribus, fit perfecta mens, id est, absoluta ratio, que idem est  quod uirtus. Et si omne beatum est cui nichil deest, et quod in suo genere expletum atque cumulatum est, id uirtus est proprium, certe omnes uirtutis compotes beate sunt.

Quid enim deest ad bene beateque uiuendum ei qui confidit suis bonis, aut qui diffidit, beatus esse quis potest? uolumus enim eum qui beatus sit, tutum esse, inexpugnabilem, septum atque munitum, non ut paruo metu preditus sit, sed ut nullo.

Non sunt bona dicenda nec habenda, quibus abundantem licet esse miserrimum. An dubitas quin prestans ualetudine, uiribus, forma, acerrimis integerrimisque sensibus, adde etiam, si libet, pernicitatem et uelocitatem, da diuitias, honores, imperia, opes, gloriam, si fuerit is qui hec habet, iniustus, intemperans, timidus, hebeti ingenio atque nullo, dubitabisne tu eum miserrimum dicere?

Sic princeps ille philosophie disserebat, qualis cuiusque effectus esset, talem esse hominem; qualis autem homo ipse esset, talem esse eius orationem;  orationi autem facta simillima, factis uita. Affectus autem animi in bono uiro laudabilis, et uita igitur laudabilis boni uiri et honesti, ex quibus bonorum beatam uitam esse concluditur.

uir temperatus, constans, sine metu, sine egritudine, sine alacritate ulla, sine libidine, nonne beatus? Beata uita laudabilis, nec quidquam sine uirtute laudabile. Beata igitur ita uita uirtute conficitur.

Etenim ut stultitia, etsi adepta est quod concupiuit, nunquam se tamen satis consecutam putat, sic sapientia semper eo contenta est, quod adest, neque eum unquam sui penitet. Sic se res habet: te tua, me delectant mea.

Nunquam naturam mos uincit, est enim ea semper inuicta.

Sapientis est enim proprium, nichil quod penitere possit facere, nichil inuitum; splendide, constanter, grauiter, honeste omnia, nichil ita exspectare quasi certo futurum, nichil cum acciderit, admirari, ut inopinatum  aut nouum accidisse uideatur; omnia ad suum arbitrium referre, suis stare iudiciis; quo quid sit beatius, mihi certe in mentem uenire non potest. Ne mente quidem uti possumus, multo cibo et potione repleti nec unquam mihi placuit bis in die saturum fieri.

Quomodo iucunda uita esse potest, a qua absit prudentia, absit moderatio?

Dies deficiet, si uelim paupertatis causam defendere; aperta enim res est, et quotidie nos ipsa natura admonet, quam paucis, quam paruis rebus egeat, quamue uilibus. Num igitur ignobilitas, aut humilitas, aut etiam popularis offensio sapientem beatum esse prohibebit? uide ne plus commendatio in uulgus, et hec que expetitur gloria, molestie habeat quam uoluptatis.

An tibicines hique qui fidibus utuntur, suo, non multitudinis arbitrio, cantus numerosque moderantur? uir sapiens multo maiore arte preditus, non  quid uerissimum sit, sed quid uelit uulgus exquiret.

Iniurias fortune quas ferre nequeas, diffugiendo relinquas. Et hec sufficiant ex Questionibus Tusculanis Marci Tullii Ciceronis.



Ex libro sexto de Republica M. Tull. Ciceronis.

Fit enim sepe fere ut cogitationes sermonesque nostri pariant aliquid in somno, quale de Homero scribit Ennius, de quo uidelicet sepissime uigilans solebat cogitare et loqui.

Omnibus qui patriam conseruauerint, adiuuerint, auxerint, certum esse in celo definitum locum, ubi beati sempiterno euo fruantur; nichil est enim illi principi Deo, qui omnem mundum regit, quod quidem in terris fiat acceptius, quam concilia cetusque hominum iure sociati, que ciuitates appellantur, harum rectores et conseruatores hinc profecti huc reuertentnr.

Hi uiuunt qui e corporum uinculis tanquam e carcere  euolauerunt, uestra uero qui dicitur uita, mors est.

Nisi enim Deus, is cuius hoc templum est omne quod conspicis, istis te corporis custodiis liberauerit, huc tibi aditus patere non potest. Homines enim sunt hac lege generati, qui tuerentur illum globum, quem in hoc templo medium uides que terra dicitur, hisque animus datus est ex illis sempiternis ignibus, que sidera et stellas uocatis, que rotunde et globose, diuinis animate mentibus, circulos suos orbesque conficiunt celeritate mirabili. Quare tibi Publi et piis omnibus retinendus animus est in custodia corporis, nec iniussu eius a quo ille est nobis datus, ex hominis uita migrandum est, ne munus humanum assignatum a Deo defugisse uideamini. Sed sic Scipio iustitiam cole, et pietatem que cum magna in parentibus et propinquis, tum in patria maxima est, ea uita uia est in celum.

Hec celestia semper spectato, illa humana contemnito. Tu enim quam celebritatem sermonis hominum,  aut quam expetendam consequi gloriam potes, uides habitari raris et angustis in locis, et in ipsis quasi maculis, ubi habitatur, uastas solitudines interiectas, hosque qui incolunt non modo interruptos ita esse, ut nichil inter ipsos ab aliis ad alios manere possit; sed partim obliquos, partim transuersos, partim omnes aduersos stare uobis, a quibus spectare gloriam certe nullam potestis.

Non modo non eternam, sed ne diuturnam quidem gloriam assequi possumus.

Igitur alte spectare si uoles, atque hanc sedem et eternam domum contueri, neque te sermonibus uulgi dederis, nec in premiis humanis spem posueris rerum tuarum, suis te illecebris oportet ipsa uirtus trahat ad uerum decus. Quod de te alii loquantur, ipsi uideant, sed loquentur tamen. Sermo enim ille omnis et angustiis cingitur his regionum, quas uides. Nec unquam de ullo perennis fuit, obruitur hominum interitu, obliuione posteritatis exstinguitur.

 Cum pateat igitur id eternum esse quod a seipso moueatur, quis est qui hanc naturam animis esse tributum neget? Inanimatum uel inanimum autem est omne quod pulsu agitatur externo. Quod enim est animal, id motu cietur interiore et suo. Nam hec est propria natura anime atque uis, que si est una ex omnibus que sese moueat, neque nata certe est et eterna est, hanc tu exerce optimis in rebus. Sunt autem he optime cure de salute patrie, quibus agitatus et exercitatus animus uelocius in hanc sedem et domum suam peruolabit. Idque ocius faciet, si iam tunc cum inclusus erit in corpore, eminebit foras, ut ea que extra erunt contemplans, quam maxime se a corpore extrahat. Namque eorum animi qui se uoluptatibus corporis dediderunt, earumque se quasi ministros prebuerunt, impulsuque libidinum uoluptatibus obedientium, deorum et hominum iura uiolauerunt, corporibus elapsi circum terram ipsam uolutantur. Nec hunc in locum, nisi multis exagitati seclis, reuertuntur.



Quam atrox M. T. Ciceronis fuerit mors, his uerbis ualerius Maximus, de Ingratis, docet.


Marcus Cicero Cneum Pompilium Lenatem Picene regionis, rogatu Marci Celii, non minori cura quam elegantia defendit, eumque causa admodum dubia fluctuantem, saluum ad penates suos remisit. Hic Pompilius postea, nec re nec uerbo a Cicerone lesus ultro Marcum Antonium rogauit, ut ad illum proscriptum mitteretur persequendum et iugulandum. Impetratisque detestabilis ministerii partibus, gaudio exsultans, Caietam cucurrit, et uirum, omitto quod amplissime dignitatis, certe salubri studio et prestantis officii priuatim sibi uenerandum, iugulum  prebere iussit, ac protinus caput Romane eloquentie et pacis clarissimam dexteram per summum et securum otium amputauit, eaque sarcina tanquam opimis spoliis alacer in Urbem reuersus est. Neque ei scelestum portanti onus succurrit illud se caput ferre quod pro capite eius quondam perorauerat. Inualide ad hoc monstrum suggillandum littere, quamobrem qui talem casum Ciceronis satis digne deplorari queat, alius Cicero non exstat.



Epitaphium M. T. Cic. quod statua eius perplexum est, in ede magni Iouis apud Tullorum monumentum.



Hic iacet Arpinas manibus tumulatus amici,
   Qui fuit orator summus et eximius;
Quem nece crudeli mactauit ciuis et hostis.
   Nil agis, Antoni, scripta diserta manent.
uulnere nempe uno Ciceronem conficis, at te
   Tullius eternis uulneribus lacerat.

 Corpus in hoc tumulo magni Ciceronis humatum
   Contegitur, claro qui fuit ingenio,
Quique malis grauis erat, tutorque bonorum,
   Quo pene indigne consule Roma perit.
Sed uigili cura detectis hostibus, Urbem
   Supplicioque datis, prestitit incolumem.

Eloquii princeps magnis mirabilis actis,
   Tullius indigna cede peremptus obit;
Sed terras omnes impleuit nomine claro,
   Ingenium ceso corpore morte caret.
uiuit, et ingenii pollet uirtute per orbem,
   Cuius in hoc tumulo membra sepulta iacent.





uENERABILIS BEDAE PRESBYTERI PROuERBIORUM LIBER.



PROLOGUS.

 Cum nuper illa que dicuntur Senece Prouerbia per alphabeti ordinem distincta legissem, primo quidem mirabar tantam cuiquam infidelium prudentiam inesse potuisse, quanta in quibusdam eorumdem prouerbiorum dictis reperitur. Deinde non parum incitabar ad hoc, ut eum aliquo simili studio imitarer, colligendo scilicet, tam ex secularibus quam ex sacris litteris, tum etiam ex nostris, prouerbia aliqua ad edificationem fidelium congrua. Si enim idem Seneca, nullam fidem uel spem pro eterna uita obtinenda habens, sed tantummodo in hac uita morum probitate delectatur, studuit et se corrigere, et alios ad correctionem instruere, quanto magis ego qui credo Deum ubique esse presentem, eternamque uitam diligentibus se promittentem, quique scio omnibus dictum: Qui audit, dicat: ueni; et: Clama ne cesses; et: Annuntia populo meo scelera eorum; et, iuxta euangelicam parabolam alii quidem quinque talenta ad usuram data, alii uero duo, alii autem  unum, patrefamilias dicente, Negotiamini dum uenio; aliquos per concessa scientie dona ad edificationem trahere debeo! Et quam iucundum ac suaue uideri debet unicuique, ut aliqua sententie breuissime uerbula, per que emendari ualeat, in mente memoriaque sua iugiter teneat, quandoquidem sceleratum latronem paucis uerbis Domino supplicantem et dicentem: Memento mei, Domine, dum ueneris in regnum  tuum, scimus omnium ueniam peccatorum suorum impetrasse! Quem, rogo, intelligentie donum a Deo postulantem edocere non potest, qualiter hoc obtineat, si illum uersiculum sepius secum ruminat: Intellectus bonus omnibus facientibus eum? Certe, si tantummodo sensum eorumdem uerborum sciat, ueritatemque in his esse credat, sufficere ei possunt ad salutem. Docent namque illum quod si id bonum quod iam intelligit faciat, amplior ei intellectus ueniat. Nonne huiusmodi doctrina et promissio amplectenda est omni modo? Similis quoque doctrina potest inueniri in multis sententiis, quas hic posui. Sed predictam sententiolam in hoc prologo solummodo exposui, ut lectoris animum ad legenda non solum ista que hic collegi, sed etiam ad omnia sacre Scripture dicta incitarem. Nulli enim ad salutem sufficit quod sacra uerba sine intentione cordis audit, uel legit. Unde et Dominus noster in Euangelio auditores suos sepius admonet dicens: Qui habet aures audiendi  audiat. Ac si diceret: Qui habet uoluntatem et intentionem illam, ut preceptis diuinis obediens, bona que intelligit faciat, docentem me audiat. Alioquin nichil ei prodest uerba mea audire. Prouerbiorum autem hic collectorum dictis paruuli quilibet scholastici, si ita cuiquam uideatur, possunt post Psalterii lectionem apte instrui. Sunt enim multo breuioris et planioris sententie, quam illa fabulosa Aniani dicta;  sed et utiliora quam quedam Catonis uerba, que utraque omnes pene magistri legere solent ad prima puerorum documenta, non attendentes quod tam paruulis quam senioribus Christi fidelibus sacra potius quam gentilia rudimenta primitus sint exhibenda, ut in his aliquatenus instructi, postea seculares litteras arti grammatice congruas securius discant. Nam licet paruuli minus capaces sint discernere inter bonum et malum, facilius tamen et tenacius eis inherere solet malum quam bonum. Ideoque qui studiosi  esse uelint pro bono instruendorum paruulorum exitu, studeant etiam aliquid pro bono eorum introitu, sciantque quia difficillimum est homini recedere a malo, quod usu comprehendit diuturno. Preterea attendendum est, quia cum Deus prospicit super filios hominum, ut uideat si est intelligens aut requirens Deum, cernit etiam que sit cura uel intentio magistrorum in doctrina discipulorum, utrum eos doceant pro appetenda gloria seculari, an pro spirituali. Hec uos discipuli, pariterque notate magistri.



PROuERBIA.



A


Adiutorium nostrum in nomine Domini, qui fecit celum et terram.

Alleuat Dominus omnes qui corruunt, et erigit  omnes elisos.

Apud Dominum gressus hominis dirigitur, et uiam eius uolet.

Apud Dominum misericordia, et copiosa apud eum redemptio.

Apprehendite disciplinam, ne quando irascatur Dominus, et pereatis de uia iusta.

Arcta et angusta uia est, que ducit ad uitam.

Anima que peccauerit, ipsa morietur.

Anima iusti sedes est sapientie.

Audiens sapiens sapientior erit.

Auersio paruulorum interficiet eos, et prosperitas stultorum perdet illos.

Argentum electum lingua iusti.

Amicus stultorum efficietur similis.

Ambulans recto itinere, et timens Deum, despicitur ab eo qui infami graditur uia.

Agnum quocunque ierit sequi, specialiter congruit uirginitati.

 Auarus non impletur pecunia, et qui amat diuitias fructum non capit ex eis.

Accedens ad seruitutem Dei, sta in iustitia et timore Christi, et prepara animam tuam ad tentationem.

Ante ruinam exaltatur cor, et ante gloriam humiliatur.

Alter alterius onera portate, et sic adimplebitis legem.

Animalis homo non percipit ea que sunt spiritus Dei.

Abel esse renuit, quem Cain malitia non exercet.

Amor Dei nunquam est otiosus.

Abiiciens disciplinam, cito sentiet ruinam.

Amicus in necessitate probatur.

Amor seculi contemptus est Dei.

Amor seculi thesaurizat morti.

Alia percussio est qua peccator quilibet corrigitur, alia qua condemnatur.

Ad magna gaudia perueniri non potest, nisi per  magnos labores.

Ad mortem properat, qui cito de quoquam iudicat.

Amare filiorum, timere est seruorum.

Apud homines cor ex uerbis, apud Deum uero uerba pensantur ex corde.

Aqua nobis in uinum uertitur, quando sacra historia in spiritualem nobis intelligentiam commutatur.

Auarus proprie causa est miserie, ingerens sibi sitim auaritie.

Amicum res secunde parant, aduerse probant.

Auarus nichil recte facit, nisi quod moritur.

Auaro tam deest quod habet, quam quod non habet.

Auaritia semper odiosos, largitas claros facit.

Auaritia desideratis opibus non exstinguitur, sed augetur.

Ante conuersionem precedit turba peccatorum, post conuersionem sequitur turba tentationum.

 Alterius uirtutis ope uirtus indiget omnis.

Amare recta non poteris, nisi pro Christo humilieris.

Ad humilitatem non potes peruenire, nisi magna utriusque hominis contritione.

 Ardua fides robustos exigit annos.

Affectus carnis nisi mentis iure demantur, unumquemque hominem ducunt ad perditionem.

Ardua res nimium famulari post dominatum.

A Domino cuncta bona sunt omnino petenda.

Actio uirtutum constat perfectio morum.

Ante Dei uultum nil praui constat inultum.

Apertius et melius per opera quam per uerba insinuatur uia uite.

Ambitio multos mortales falsos fieri cegit.



B

Beati quorum remisse sunt iniquitates, et quorum tecta sunt peccata.

Benedictus Dominus Deus Isrel, qui facit mirabilia solus.

Beatus qui intelligit super egenum et pauperem, in die mala liberabit eum Deus.

Beatus qui tenebit et allidet paruulos suos ad  petram.

Brachia peccatorum conterentur, confirmat autem iustos Deus.

Bonus pastor animam suam dat pro ouibus suis.

Beati qui esuriunt et sitiunt iustitiam, quoniam ipsi saturabuntur.

Benedictus uir qui confidit in Domino, et erit Dominus fiducia eius.

Beatus uir qui inuentus est sine macula, et qui post aurum non ambulat, nec sperauit in pecunia et thesauris.

Beatus homo qui semper est pauidus; qui uero mentis est dure, corruet in malum.

Bene consurgit diluculo, qui bona querit.

Bonum est uiro cum portauerit iugum ab adolescentia sua.

Bonus est Dominus sperantibus in eum, anime querenti illum.

Breuis omnis malitia super malitiam mulieris.

Beatus qui habet partem in resurrectione prima.

 Beatus uir qui suffert tentationem, quoniam cum probatus fuerit, accipiet coronam uite.

Bene loqui et male uiuere, nichil est aliud nisi seipsum damnare.

Bonum intellectum habet, qui quod recte intelligit, facit.

Beneficium qui dare nescit, iniuste petit.

Bonorum mens quo duriora pro ueritate tolerat, eo certius eternitatis premia sperat.

Beatius est dare quam accipere.

Bonum si facere nequeas, non tamen culpes, uel prohibeas.

Bona conscientia in tenebris splendorem proprium tenet.

Breuitas uite presentis pensanda est ab uniuersis.

Bellum optimum agitur, cum spiritus carni aduersatur.

 Bellator fortis qui se poterit superare.

Bis gratum tribuit, qui quod debet cito reddit.

Blandus mansuetis sis, districtusque superbis.

Bestia crudelis est, cor praue mulieris.

Bibere et manducare nulli concessum est ad gulam explendam, sed ad famem sitimque restringendam.

Bonus non est, quem malorum improbitas non probauit.



C

Charitas non est ab ullo extorquenda, sed cum beneficiis exquirenda.

Charitas patiens est, benigna est.

Charitas operit multitudinem peccatorum.

Charos nemo suos Christo preponere debet.

Celi enarrant gloriam Dei, et opera manuum eius annuntiat firmamentum.

Cum electo electus eris, et cum peruerso peruerteris.

 Cor contritum et humiliatum Deus non despiciet.

Considerat peccator iustum, et querit mortificare eum.

Calix in manu Domini uini meri plenus misto.

Confitemini Domino quoniam bonus, quoniam in seculum misericordia eius.

Cum dederit dilectus suis somnum, ecce hereditas Domini.

Custodit Deus omnes diligentes se, et omnes peccatores disperdet.

Cum facis eleemosynam, nesciat sinistra tua quid faciat dextra tua.

Celum et terra transibunt, uerba autem Dei non transibunt.

Cecus si ceco ducatum prebeat, ambo in foueam cadunt.

Cogitatio humani cordis prona est in malum ab adolescentia sua.

Curatio cessare facit peccata maxima.

Cum placuerint Domino uie hominis, inimici quoque  eius conuertentur ad pacem.

Cogitationes iustorum iudicia.

Cor regis in manu Dei, ubicunque uoluerit inclinat illud.

Considera opera Dei, quod nemo possit eum corrigere, quem ille despexerit.

Circulus aureus in naribus suis, mulier pulchra et fatua.

Cor hominis disponit uiam suam, sed Domini est dirigere gressus eius.

Cor sapientium ubi tristitia est, et cor stultorum ubi letitia.

Cor quod nouit amaritudinem anime sue, in gaudio eius non miscebitur extraneus.

Conuertere ad Dominum, et relinque peccata tua.

Cani sunt sensus hominis, et etas senectutis uita immaculata.

Cui multum datur, multum ab eo exigitur.

Confortamini in Domino, et in potentia uirtus  eius.

Corde creditur ad iustitiam, ore autem confessio fit ad salutem.

Caro concupiscit aduersus spiritum, spiritus autem aduersus carnem.

Corpus quod corrumpitur aggrauat animam, et deprimit sensum multa cogitantem.

Corrumpunt mores bonos colloquia mala.

Confitemini alterutrum peccata uestra, et orate pro inuicem ut saluemini.

Cum Deus omnia facere possit, malum tamen quia nichil est, facere non potest.

Credens Deum omnia posse prestare, petita citius meretur obtinere.

Contra Deum consilium nec magnum nec minimum.

Causa que non preuidetur, non permittit quemquam ad meliora proficere.

Coactum seruitium Deus non querit.

 Custos castitatis est uirtus humilitatis.

Cito in crimina maiora corruit, qui parua pro nichilo ducit.

Caput est discordie, que ex communibus propria studet facere.

Continentia non corporis, sed animi est uirtus.

Consilio opus est facto.

Concordia parue res crescunt, discordia maxime dilabuntur.

Commoda queque cum habentur, parua uidentur; cum uero defuerint, apparent quanta fuerunt.

Carnis uirginitas quamuis sit celica uirtus, non prodest cuiquam sine mentis uirginitate.

Consuetudo mala uix aut nunquam superatur.

Celum non animum mutant, qui trans mare currunt.

Crescit amor nummi, quantum ipsa pecunia crescit.

Confer opem miseris quamcunque uales, et egenis.

 Copia uirtutum constat corpus uelut unum.

Crimen equale committunt, et is qui alicui detrahit, et qui detrahentem libenter audit.

Cum dolore abscindenda sunt, que leuiter sanari non possunt.

Cuius quisque facit opera, eius uocatur filius.

Cui gratum sit uocari filius Dei, ueneretur Deum ut patrem, faciens eius uoluntatem.

Captiuitas est maxima, ubi anime captiue ducuntur.

Cadens apertos oculos habet, qui recte quidem loqui scit, sed recte uiuere contemnit.

Cupiens agnoscere quanta Dei gratia sit circa se, inspiciat alios; et quantiscunque plus habere se senserit in sospitate, uel intelligentia, uel in possessione alicuius rei, tantis sciat se esse ditiorem in gratia Dei.

Communis morbus communiter est abigendus.

Corrige te primum, qui rector sis aliorum.

Conueniens quid sit perpendere conuenit omni.

 Compatitur nulli qui non sibi scit misereri.

Cum caput egrotat, corpus simul omne laborat.



D

Dominus de celo prospicit super filios hominum, ut uideat si est intelligens aut requirens Deum.

Dominus interrogat iustum et impium; qui autem diligit iniquitatem, odit animam suam.

Dominus dabit uerbum euangelizantibus uirtute multa.

Dominus uirtutem populo suo dabit. Dominus benedicit populo suo in pace.

Dominus scit cogitationes hominum, quoniam uane sunt.

Dulcis et rectus Dominus, propter hoc legem dabit delinquentibus in uia.

Deus iudex iustus, fortis et patiens.

Dominus uirtutum ipse est rex glorie.

 Deus manifeste ueniet, et non silebit.

Diuites eguerunt et esurierunt, inquirentes autem Dominum non minuentur omni bono.

Delectare in Domino, et dabit tibi petitiones cordis tui.

Declina a malo, et fac bonum.

Date et dabitur uobis.

Dimittite, et dimittetur uobis.

Deus non est mortuorum, sed uiuentium.

Dignus est operarius mercede sua.

Diliges Dominum Deum tuum ex toto corde tuo, et ex tota anima tua, et proximum tuum sicut teipsum.

Deus fidelis et absque ulla iniquitate.

Dominus pauperem facit et ditat, humiliat et sublimat.

Dominus mortificat, uiuificat, deducit ad inferos, et reducit.

Deum time, et mandata eius obserua, hoc est omnis homo.

 Disciplinam Domini ne abiicias, nec deficias cum ab eo corriperis.

Diligite iustitiam qui iudicatis terram.

Diuitie salutis sapientia et scientia.

Doctrina uiri per patientiam noscitur.

Deus superbis resistit, humilibus autem dat gratiam.

Deus caritas est, et qui manet in caritate, in Deo manet, et Deus in eo.

Deum nemo uidit unquam.

Dilectio proximi malum non operatur.

Dies Domini sicut fur in nocte ita ueniet.

Diligentibus Deum omnia cooperantur in bonum.

Dum tempus habemus, operemur bonum ad omnes, maxime autem ad domesticos fidei.

Deum querens, gaudium querit

Discretio est mater uirtutum.

Disciplina uel misericordia multum destituitur, si una sine altera teneatur.

 Difficile corrigitur nequitia, quam concipit quis in pueritia.

Deo nichil mali est imputandum, quandoquidem ipso malo utitur ad bonum.

Difficile est cuiquam agnoscere sanitatis gratiam, nisi per infirmitatis disciplinam.

Delicie et epularum uarietas fomenta sunt luxurie.

Dolentem non potest consolari, qui non concordat dolori.

Duplici reatu constringitur, qui et in seipso praua committit, et alios prauitate sua corrumpit.

Diu iacens in peccatis, diu quoque si conuerti uoluerit, diabolice tentationis molestias sustinebit.

Deus ideo dicitur creans mala, quia et pro peccatis nostris immittit flagella.

Diuinus sermo sicut mysteriis prudentes exercet, ita superficie simplices refouet.

Deo magis placet, qui sibi puras quam qui plenas  manus prebet.

Difficilius arrogantia quam auro et gemmis caremus.

Duplicis peccati reatus est, et non esse sanctus quod crederis, et simulare quod sanctus sis.

Dum iniusti seuiunt, iusti purgantur.

Difficillimum est hominem seipsum uincere.

Diuturna quies uitiis alimenta ministrat.

Dapsilis et largus cunctis placet mortalibus.

Dimidium facti perfectum dicere noli.

Discere semper habet, qui Christum uult imitari.

Doctrine uerba paucis prosunt sine factis.

De rebus dubiis noli contendere uerbis.

Discordes reuoca, fautor merentibus insta.

Diuitie uere sunt uirtutum bona queque.

Diues dicendus cui paruus suppetit usus.



E

Excelsus super omnes gentes Dominus, et super  celos gloria eius.

Exspecta Dominum, uiriliter age, et confortetur cor tuum, et sustine Dominum.

Ecce quam bonum et quam iucundum habitare fratres in unum.

Ex abundantia cordis os loquitur.

Estote prudentes sicut serpentes, et simplices sicut columbe.

Estote misericordes, sicut et Pater uester misericors est.

Ex uerbis tuis iustificaberis, et ex uerbis tuis condemnaberis.

Eadem mensura qua mensi fueritis, remetietur uobis.

Erue eos qui ducuntur ad mortem, et qui trahuntur ad interitum liberare ne cesses.

Exsecratio peccatori cultura Dei.

Egestas et ignominia ei qui deserit disciplinam, qui autem acquiescit arguenti, glorificabitur.

 Est uia que uidetur homini iusta, nouissima autem eius deducunt ad mortem.

Equus paratur ad bellum, sed a Domino uictoria datur.

Ex studiis suis agnoscitur puer.

Est confusio adducens peccatum, et est confusio adducens gloriam.

Esto fidelis usque ad mortem, et dabo tibi coronam uite, dicit Deus omnipotens.

Emendemus in melius, quod ignoranter peccauimus.

Ebrietas et crapula omni Christiano est detestanda.

Escarum copia carnem incendit ad desideria noxia.

Eleemosynam illam Deus exsecratur, que ex rapina prebetur.

Erubescere malum sapientie est, erubescere uero bonum fatuitatis.

Errat facillime, qui non curat quo rectius pergat.

Egens eque est is qui non satis habet, et is cui  copia nulla sufficit.

Eadem uelle et eadem nolle, ea demum firma amicitia est.

Eo tempore quisque incipit malus esse, quo potest bonus fieri.

Ex alieno periculo sapiens se corrigit et emendat.

Effectum precibus tribuit pro uita precantis.

Egregius doctor faciens bona que docet ipse.

Eloquium sanctum pretiosum fit super aurum.

Esse Deo proprium cunctis est iure sciendum.

Expers doctrine tenebras patietur ubique.

Electi pauci, multi sunt uero uocati.

Est quasi uas uacuum, cui cura deest animarum.



F

Fidelis Dominus in omnibus uerbis suis, et sanctus in omnibus operibus suis.

Firmamentum est Dominus timentibus eum.

Flumen Dei repletum est aquis.

 Filius hominis non uenit ministrari, sed ministrare, et dare animam suam redemptionem pro multis.

Filii huius seculi prudentiores filiis lucis in generatione sua sunt.

Facite uobis amicos de mammona iniquitatis, ut cum defeceritis, recipiant uos in eterna tabernacula.

Facilius est camelum per foramen acus intrare, quam diuitem intrare in regnum Dei.

Fur non uenit nisi ut furetur et mactet et perdat.

Frange esurienti panem tuum, et egenos uagosque induc in domum tuam.

Frustra iacitur rete ante oculos pennatorum.

Fauus stillans labia meretricis, et nitidius oleo guttur eius, nouissima autem illius amara quasi absinthium.

Fallax gratia et uana est pulchritudo, mulier timens  Deum, ipsa laudabitur.

Flagellat Deus omnem filium quem recipit.

Feneratur Domino, qui miseretur pauperis.

Fugit impius nemine persequente, iustus autem quasi leo confidens absque terrore erit.

Fiducia magna erit coram Deo eleemosyna omnibus facientibus eam.

Fundamentum aliud nemo potest ponere, preter id quod positum est, quod est Christus iehsu.

Fidelis sermo et omni acceptione dignus, quod Christus iehsu uenit in hunc mundum peccatores saluos facere.

Fides sperandarum substantia est rerum, argumentum non apparentium.

Fides sine operibus mortua est.

Fornicatores et adulteros iudicabit Deus.

Frater si fratrem adiuuat, ambo consolabuntur.

Febris corporis calor, febris uero animi est auaritia et libido.

 Fortissimum ieiunium est panis et aqua.

Flagellum Dei tunc diluit culpam, cum mutauerit uitam.

Fraudem Deo facere uidetur, qui, proposito spiritualis uite relicto, ad seculum reuertitur.

Futura prouidere specialiter pertinet ad illos quibus cura commissa est super alios.

Frigus et fames simplici uestitu ciboque expelli potest.

Fidelibus nox in diem mutatur, infidelibus autem ipsa etiam lux tenebrosa efficitur.

Formam mulieris non animus prius quam corporis oculus concupiscit.

Frequenter superantur prosperitate, qui superari non poterant aduersitate.

Fortitudo iustorum est carnem uincere, delectationem uite presentis exstinguere.

Fortitudo reproborum est transitoria sine cessatione diligere, contra flagella Conditoris insensibiliter perdurare.

 Formidari diabolus non debet, qui nichil nisi permissus ualet.

Frustra niti, nec aliud se fatigando, nisi odium querere, extreme dementie est.

Frustra pro salute corporis laboratur, nisi salus anime obtineatur.

Facilius sacculos quam nosmetipsos abnegamus.

Fidelius et gratius obsequium est, quod amore magis quam metu geritur.

Ferreas mentes libido domat.

Flamme inexstinguibili, quandoque tradetur, qui hic auaritie et malitie sue incendia exstinguere neglexit.

Facilis uenia huic est danda, qui non peccat ex industria.

Fortior est qui cupiditates quam qui hostes subiicit.

Ferox atque inquietus linguam semper litigiis exercens cani comparatur.

 Fornicamur a Domino, quando adulterinis cogitationibus ab eius amore casto deuiamus.

Fedis immundisque libidinibus deditus, sordide suis uoluptatem imitatur.

Facile offendit qui non optimis, sed pessimis placere cupit.

Fortia gesta tue ne demonstres cito uite.

Felix qui requiem poterit captare perennem.

Felices oculi qui cernunt gaudia celi.

Ferrea mens dictis crebro superatur iniquis.

Fructibus ex propriis arbor cognoscitur omnis.

Finis precepti constat dilectio Christi.



G

Gustate et uidete quoniam suauis est Dominus: beatus uir qui sperat in eo.

Gloriosa dicta sunt de te, ciuitas Dei.

 Gratiam et gloriam dabit Dominus.

Generatio rectorum benedicetur.

Gaudium erit in celo super uno peccatore penitentiam agente, quam super nonaginta nouem iustis, qui non indigent penitentia.

Graue est saxum et onerosa arena, sed ira stulti utroque grauior.

Gloria patris filius sapiens est.

Gloria et honor et pax omni operanti bonum, Iudeo primum et Greco.

Gloria nostra hec est, testimonium conscientie nostre.

Gemina dilectio homines facit proximos Deo.

Grandis offensa nolle placare quem offenderis.

Grandis Ecclesie destructio neglecta cenobiorum prouisio.

Gestu corporis habitus demonstratur mentis.

Gladius utraque parte acutus est uerbum Dei, penetrans animam et corpus.

 Grauissimum inimicitie genus, labiis benedicere, et corde maledicere.

Gloriari et superbire pro temporibus commodis, indicium est animi insipientis.

Gloriosius est iniuriam tacendo tolerare quam respondendo uindicare.

Gaudia integra nusquam sunt in terra.

Gule et luxurie deditus comparatur iumentis insipientibus.

Gratis a Deo data, gratis etiam sunt hominibus danda.

Grauis animus dubiam non habet sententiam.

Graue est peccatum, unde aliquis peccandi sumit exemplum.

Generalia commoda nemo facere debet sibi propria.

Grata Deo dona fert, qui frangit mala uota.

Gaudens in Domino gustat suauissima mella.

Grande scelus grandi studio debet superari.

Gloria mundana nullis est prorsus amanda.

 Gratia sola Dei quos uult facit alta mereri.



H

Homo sicut fenum, dies eius tanquam flos agri.

Homo cum in honore esset, comparatus est iumentis insipientibus, et similis factus est illis.

Homo uanitati similis factus est, dies eius sicut umbra pretereunt.

Habe fiduciam in Domino ex toto corde tuo.

Homo uidet in facie, Deus autem intuetur cor.

Hereditas ad quam festinatur in principio, in nouissimo benedictione carebit.

Honora Dominum de tua substantia, et de primitiis frugum tuarum da pauperibus.

Humiliamini sub potenti manu Dei, ut uos exaltet in tempore uisitationis.

Hilarem datorem diligit Deus.

Hora est iam nos de somno surgere.

 Homo nascitur ad laborem, auis ad uolatum.

Hereticum hominem post unam et secundam correptionem deuita.

Horrendum est incidere in manus Dei.

Humanum est peccare, diabolicum uero est perseuerare.

Hoc studio conuerti quisque debet ad bona, quo operatus est mala.

Herebat iugiter in malis, conuersus faciat idem in bonis.

Honestas et sobrietas in cunctis rebus sunt appetende.

Honor Deo exhibitus exhibentes eterna gloria dignos facit.

Honorem et imperium si uis habere, dabo tibi magnum, impera tibi.

Honorare parentes, ad omnes pertinet homines.

Humilibus et fidelibus diuine legis mysteria patent, superbis autem et infidelibus latent.

Hoc est funditus a malo recedere, ex amore Dei  iam nolle peccare.

Homines plusquam Deum timere, non est religionis Christiane.

Heres et propinquus est spiritualis amicus

Hactenus extremi fiunt sepissime primi.

Hos quos lesisti, citius placare memento.

Horrida bella gerit, qui pacis federa spernit.

Hostem fer Dominum, sed et in se dilige charum.

Heu! quam rara fides reperitur nunc apud omnes.



I

Initium sapientie timor Domini.

Intellectus bonus omnibus facientibus eum.

In circuitu impii ambulant.

In Deo faciemus uirtutem, et ipse ad nichilum de ducet inimicos nostros.

Immittit angelos Domini in circuitu timentium eum, et eripiet eos.

 In memoria eterna erit iustus, ab auditione mala non timebit.

In patientia uestra possidebitis animas uestras.

Impius cum in profundum peccatorum uenerit, contemnet.

In maleuolam animam non introibit sapientia, nec habitabit in corpore subdito peccatis.

Inuidia diaboli mors intrauit in orbem terrarum.

Infernus et perditio coram Domino, quanto magis corda filiorum hominum.

Inter superbos semper iurgia sunt, qui autem cuncta agunt consilio, reguntur sapientia.

In omnibus operibus tuis memorare nouissima, et in eternum non peccabis.

In fine hominis denudatio operum eius.

In die bonorum ne immemor sis malorum.

Initium omnis peccati superbia.

In desideriis est omnis otiosus.

In multiloquio non deerit peccatum.

In omni loco oculi Domini contemplantur bonos  et malos.

In omnibus exhibeamus nosmetipsos sicut Dei ministros.

In hoc ipso peccat homo, quod peccare uellet, si inulte potuisset.

Intenta supplicatio dormire cor mundum uetat.

Inuocandus est Deus iugiter, ut uoluntatem simul et facultatem bene agendi nobis prestare dignetur.

Ideo omnes diabolice tentationis molestias pati permittimur, ut omnibus easdem molestias patientibus compati et condolere sciamus.

Iter longum agentes maiori prouidentia indigent quam prope proficiscentes.

Ita et monachi iugiter Deo seruientes magis egent prouideri quam ceteri libere uiuentes.

Infinito labori finitus quantuscunque sit comparari nequit.

Inuisibilia Dei per ea que facta sunt intellecta conspiciuntur.

 Infirma mundi elegit Deus ut confundat fortia.

Initium bonorum confessio est malorum.

Incassum caro affligitur, si mens uoluptatibus non reluctatur.

Innocentia uera est, que nec sibi nec aliis nocet.

Iracundus cum irasci desierit, tunc sibimet maxime irascitur.

Iracundus etiamsi mortuum suscitet, nulli placet.

Infeliciores sunt mali cum cupita perfecerint, quam si ea que cupiunt implere non possent.

Infeliciores sunt qui faciunt, quam qui patiuntur iniuriam.

Ignis concupiscentie carnalis quanto diutius ardere permittitur, tanto difficilius exstinguitur.

Ingratus unus multis miseris nocet.

Inopi beneficium bis dat, qui dat celeriter.

Inopie parua, auaritie desunt omnia.

Inimicos diligere graue quidem est preceptum, sed grande premium.

 Improuidus miles fortem se in pace gloriatur.

Illis dimittuntur minima, qui maiora districte fleuerunt peccata.

In malis sperare bona, nemo nisi innocens solet.

In multis frustra laborat, qui sua magis quam se ipsum Deo offerre studet.

In uanum laborat, qui cecum honorat.

Iniuriam magnam Creatori facit, qui creaturam ullam plusquam illum diligit.

Imperat aut seruit collecta pecunia cuique.

Inuidus alterius marcescit rebus opimis.

Impedit ira animum ne possit cernere uerum.

Impia queque studens, nequit in Christo fore prudens.

Inuidie plenum super omnes constat egenus.

Indurare Dei nichil aliud est, nisi non misereri.

Incrassata caro gustat celestia raro.

Inter epulas difficile seruatur castitas.

Infirmi pene omnes se quidem ab aliis tolerari  uolunt, ipsi uero alios tolerare renuunt.

Infirmitas carnis si patienter sustineatur, est quasi purgatorius ignis.

Illos exspectat gloria, qui laboriosa gerunt certamina.



I

Iuxta est Dominus his qui tribulato sunt corde, et humiles spiritu saluabit.

Iacta super Dominum curam tuam, et ipse te enutriet.

Iudicia Domini uera iustificata in semetipsa.

Iustus ut palma florebit, ut cedrus Libani multiplicabitur.

Iustus es, Domine, et rectum iudicium tuum.

Iustorum semita quasi lux splendens procedit, et crescit usque ad perfectam diem.

Iudicium durissimum in his qui presunt fiet.

Iustus ex fide uiuit.

Iusti uocabulum non amittit, qui per penitentiam  semper resurgit.

Ieiunium non est perfecta uirtus, sed multarum uirtutum fundamentum.

Iustitia humana tam fragilis est, ut potius remissione peccatorum constet, quam perfectione uirtutum.

Iugiter attendendum quanta Dei gratia sit nobiscum.



L

Letetur cor querentium Dominum.

Lex Domini immaculata, conuertens animas.

Letabitur iustus in Domino, et sperabit in Domino, et laudabuntur omnes recti corde.

Lux orta est iusto, et rectis corde letitia.

Lapidem quem reprobauerunt edificantes, hic factus est in caput anguli.

Labores manuum tuarum quia manducabis, beatus es et bene tibi erit.

 Lata et spatiosa uia est que ducit ad mortem.

Luceat lux uestra coram hominibus, ut uideant opera uestra bona, et glorificent Patrem uestrum, qui in celis est.

Lex per Moysen data est gratia et ueritas per Iesum Christum facta est.

Leuemus corda nostra cum manibus ad Deum.

Leo rugiens et rursus esuriens princeps impius super populum pauperem.

Lingua sapientium ornat scientiam.

Lampas contempta apud cogitationes diuitum parata est ad tempus statutum.

Lingua placabilis lignum uite.

Littera occidit, spiritus autem uiuificat.

Laudet te alienus, et non os tuum.

Loquimini ueritatem unusquisque cum proximo suo, quoniam sumus inuicem membra.

Lingua si non restringitur, nequaquam ubi cecidit iacet, sed semper ad deteriora labitur.

 Lupus adueniens indicat quo animo quilibet pastor super gregis custodiam stabat.

Lucerna corporis est oculus, lux autem mentis sapientia spiritualis.

Lacryme ueniam non postulant, sed merentur.

Laudis humane auidus, diuine retributionis respuit munus.

Labor improbus omnia uincit.

Leta magis quam tristia quosdam homines corrumpunt.

Labor assiduus carnales deprimit estus.

Liber est dicendus, in quo nullum regnat uitium.

Longo usu discendum est, quid cuique loqui uel tacere conueniat.

Lucrum turpe ut dispendium fugito.

Leuis atque inconstans nichil auibus differt.

Licet multis uita tua placeat, tibi placere non debet.

Lucrum sine damno alterius fieri non potest.

 Libidinis impetus abstinentie expellit uirtus.

Latentem superbiam nil magis non comprimit, quam culpa patens.

Lasciuus iuuenis eget ut crebro moneatur.

Leges antiquas ne transgrediendo resoluas.

Laudat rite Deum, qui uere diligit illum.

Laude manet dignus, qui nititur esse benignus.

Lumbos precingit, qui carnis uota restringit.

Languor insolitus insolitum etiam querit medicine genus.



M

Magnus Dominus noster, et magna uirtus eius, et sapientie eius non est numerus.

Mirabilis Deus in sanctis suis.

Magnus Dominus et laudabilis nimis, et magnitudinis eius non est finis.

Misericordia Domini plena est terra.

Magna opera Domini, exquisita in omnes uoluntates eius.

 Misericordia Domini ab eterno, et usque in eternum super timentes eum.

Mutuabitur peccator, et non soluet; iustus autem miseretur, et tribuet.

Misericordiam et ueritatem diligit Deus.

Multe tribulationes iustorum, et de omnibus his liberabit eos Dominus.

Multa flagella peccatoris, sperantem autem in Domino misericordia circumdabit.

Miserator et misericors Deus, patiens et multum misericors.

Mors peccatorum pessima; et qui oderunt iustum, delinquent.

Melius est modicum iusto super diuitias peccatorum multas.

Maiorem caritatem nemo habet, quam ut animam suam ponat quis pro amicis suis.

Mercenarius uidet lupum uenientem, et dimittit oues, et fugit.

 Melior est obedientia quam uictime.

Meliora sunt uulnera diligentis, quam fraudulenta oscula odientis.

Melior est patiens uiro forti, et qui dominatur animo suo, expugnatore urbium.

Melior est buccella sicca cum gaudio, quam domus plena uictimis cum iurgio.

Musica in luctu, importuna narratio.

Melior est iniquitas uiri quam benefaciens mulier.

Melius est humiliari cum mitibus, quam diuidere spolia cum superbis.

Melius est ire ad domum luctus, quam ad domum conuiuii.

Melius est a sapiente corripi, quam stultorum adulatione decipi.

Memoria iusti cum laudibus, et nomen impiorum putrescet.

Memento Creatoris tui in diebus iuuentutis tue.

Militia est uita hominis super terram, et sicut dies  mercenarii dies eius.

Mors et uita in manibus lingue.

Multum ualet deprecatio iusti assidua.

Modicum fermentum totam massam corrumpit.

Mundus transit, et concupiscentia eius; qui autem facit uoluntatem Dei, manet in eternum.

Melius est non habere quod tribuas, quam impudenter petere quod des.

Melius est bene uinci, quam male uincere.

Melius est prius facere quod euenit, quam postea mali facti penitearis.

Mendacium non est, cum de rebus insensibilibus quasi de sensibilibus mystice loquimur.

Mirandum simul et dolendum, quod plures, quasi religiosi, a cibis quibusdam abstinentes, mox quasi scelerati pessima queque agere omni modo student.

Mirandum dolendumque nichilominus et illud, quod plurimi simulantes se pro peccatorum uenia  uisitare sancta et procul posita loca, cum fuerint reuersi multo peiores fiunt quam antea.

Mores et studia rectorum et subiectorum qualitate inspiciuntur.

Maiora crimina et tarde credenda sunt cum audiuntur, et citius punienda cum ueraciter agnoscuntur.

Melius est rusticitatem habere sanctam, quam eloquentiam peccatricem.

Mollis et dissolutus non uir, sed mulier est dicendus.

Mulier dans operam uirtuti, uir potest dici.

Melius est facere diuortium cum homine, quam cum Deo

Manus pauperis, gazophylacium Christi est.

Male Sabbatum celebrat, qui a bonis operibus uacat.

Magna pars intelligentie scire quid nescias.

Magna securitas est cordis, aliena non appetere.

Militis cuiuslibet fortitudo non agnoscitur, nisi in  bello.

Mala mors putanda non est, quam bona uita precessit.

Malus ubi se simulat bonum, ibi est pessimus.

Male imperando summum imperium amittitur.

Mala conscientia nusquam requiescit secura.

Mortuus huic mundo nil scit nisi uiuere Christo.

Magnum certamen iuuenilem uincere carnem.

Maxima fit pestis, cum pastor erit puerilis.

Mens leuis ac fragilis cito perfert scandala carnis.

Mens assueta malis, uix eripietur ab illis.

Mors et perditio dicenda est ceca libido.

Maxime querendum quod semper erit retinendum.



N

Nouit Dominus uiam iustorum, et iter impiorum peribit.

Noli emulari in eo qui prosperatur in uia sua, in homine faciente iniustitias.

 Nolite fieri sicut equus et mulus, quibus non est intellectus.

Nolite sperare in iniquitate, et rapinas nolite concupiscere.

Nisi Dominus custodierit ciuitatem, frustra uigilat qui custodit eam.

Non saluatur rex per multam uirtutem.

Nolite confidere in principibus, in filiis hominum, in quibus non est salus.

Nemo bonus nisi solus Deus.

Non in solo pane uiuit homo, sed in omni uerbo quod procedit de ore Dei.

Non est opus sanis medicus, sed male habentibus.

Nisi quis renatus fuerit ex aqua et spiritu, non potest introire in regnum Dei.

Nemo potest duobus dominis seruire.

Non potest arbor bona fructus malos facere, neque arbor mala fructus bonos facere.

Necesse est ut ueniant scandala, ue autem homini  illi per quem scandalum uenit.

Non est discipulus super magistrum.

Nihil opertum quod non reueletur, et occultum quod non sciatur.

Nemo mittens manum suam ad aratrum, et aspiciens retro, aptus est regno Dei.

Ne tardes conuerti ad Dominum.

Non est speciosa laus in ore peccatoris.

Noli negligere disciplinam Domini, et ne fatigeris cum ab eo argueris.

Noli arguere derisorem, ne oderit te; argue sapientem, et diliget te.

Non est homo iustus super terram, qui facit bonum, et non peccet.

Nouit iustus animas iumentorum suorum, uiscera autem impiorum crudelia.

Non agnoscitur in bonis amicus, nec absconditur in malis inimicus.

Nec coram ceco ponas offendiculum.

 Non uult Deus mortem peccatoris, sed ut conuertatur et uiuat.

Nihil in terra fit sine causa.

Nouit Dominus qui sunt eius.

Non solum rei sunt qui faciunt mala, sed qui consentiunt facientibus.

Nemo coronabitur, nisi qui legitime certauerit.

Noli uinci a malo, sed uince in bono malum.

Nolite diligere mundum, neque ea que in mundo sunt.

Nolite mirari si odit uos mundus.

Nemo quod suum est querat, sed quod alterius tantummodo.

Non diligamus uerbo neque lingua, sed opere et ueritate.

Non est personarum acceptor Deus, sed in omni gente qui timet Deum, et operatur iustitiam, acceptus est illi.

Nihil infelicius felicitate peccantium.

 Nitens cutis sordidum demonstrat animum.

Non est secura letitia in diuinis paginis multa cognoscere, sed cognita custodire.

Nosse et posse bona prius incognita atque impossibilia, deu onstrat gratie superne dona.

Nil est tam facile quod non fiat difficile, si inuitus facias.

Nemo in alium priusquam in se ipsum peccat.

Nunquam Deus mentem deserit, que peccata sua ueraciter agnoscit.

Nescit pene quid labor sit, qui nunquam circa spirituales nequitias certare studuit.

Negligentia et otiositas hominem trahunt ad interitum.

Nisi quis in fide et spe fundatus fuerit, ad caritatis uere cultum non ascendit.

Nulli uel male uel bene contingit propter se solum, sed ut simul alii corrigantur aut consolentur per illum.

Nequitia diaboli qualis in Iob fuisse legitur, talis in omnes homines erit, si tantum permittatur.

 Nemo in Ecclesia amplius nocet, quam qui peruerse agens regimen tenet.

Non multitudo peccatorum, sed impietas hominem ducit ad desperationem.

Non est in hominis potestate uita illius.

Nil cuiquam proderit estimari sanctus, cum non sit.

Nil petas quod negaturus es.

Nimis dolenda presumptio, quod ea mala facere presumunt Christiani, que exsecrantur pagani.

Nam Christiani Dei sui sanctorumque suorum destruunt monasteria, pagani autem sua uenerantur idola.

Non uiuas aliter in solitudine, aliter in foro.

Nil scire uel curare, hoc est mortuum uiuere.

Negat sibi ipse, quid quod difficile est petit.

Nulli imponas quod ipse pati non possis.

Nemo periculosius peccat quam qui peccata defendit.

Nemo nobilis nisi quem nobilitat uirtus.

Nisi quis timorem amoremque Dei ante se iugiter  ponat, cito in aliquod peccatum labitur.

Nemo se satis metiri preualet, nisi alterum consideret.

Nil magnum est in rebus humanis nisi animus magna despiciens.

Non homo non aurum poterunt dare queque beatum, sed uirtute Dei consistit uita beati.

Nil peccant oculi, si mens uelit his dominari.

Non poterit dici quam multa sit ars inimici.

Nil credas actum, cum quidquam restat agendum.

Nil prodest didicisse bonum, nisi feceris illud.

Ne tardare uelis, si quem conuertere possis.

Non est multa sciens laudandus, sed bene uiuens.

Nisus stultorum par semper amat sociorum.



O

Oculi Domini super iustos, et aures eius in preces eorum.

 Os iusti meditabitur sapientiam, et lingua eius loquetur iudicium.

Obseruabit peccator iustum, et stridebit super eum dentibus suis.

Omnia quecunque uoluit Dominus fecit in celo et in terra, in mari et in omnibus abyssis.

Omne regnum in seipso diuisum desolabitur.

Omnis plantatio quam non plantabit Pater celestis, eradicabitur.

Omnis qui facit peccatum, seruus est peccati.

Omnis qui petit accipit, et qui querit inuenit, et pulsanti aperietur.

Omnis qui se exaltat humiliabitur, et qui se humiliat exaltabitur.

Omnis arbor que non facit fructum bonum, excidetur et in ignem mittetur.

Omni habenti dabitur, ab eo autem qui non habet et quod habet auferetur ab eo.

Omne peccatum et blasphemia remittetur hominibus,  spiritus autem blasphemia non remittetur.

Orate ne fuga uestra fiat hieme uel Sabbato.

Omnia possibilia sunt credenti.

Omni tempore benedic Deum, et pete ab eo ut uias tuas dirigat.

Omni custodia serua cor tuum, quia ex ipso uita procedit.

Omni negotio tempus est, et opportunitas.

Omnia fac cum consilio, et post factum non penitebis.

Omnis sapientia a Domino Deo est, et cum illo fuit semper.

Odium suscitat rixas, et uniuersa delicta operit caritas.

Omnia operatur unus atque idem spiritus, diuidens singulis prout uult.

Omne quodcunque facitis in uerbo aut in opere, omnia in nomine Domini Iesu, gratias agentes Deo et Patri per ipsum.

Omnes unanimes in oratione estote, compatientes,  fraternitatis amatores, misericordes, modesti, humiles.

Omne gaudium existimate cum in tentationes uarias incideritis.

Omnis qui odit fratrem suum, homicida est.

Obedire oportet Deo magis quam hominibus.

Omne datum optimum, et omne donum perfectum desursum est, descendens a Patre luminum.

Oculus non uidit, et auris non audiuit, nec in cor hominis ascendit que preparauit Deus diligentibus se.

Omnia munda mundis, coinquinatis autem et infidelibus nichil est mundum.

Omnia licent, sed non omnia expediunt.

Omnis infidelium uita peccatum est.

Otiositas inimica est anime.

Omnis dies uelut ultimus tractandus est.

Otiosum uerbum est, quod aut ratione iuste necessitatis, aut intentione pre utilitatis caret.

 Obsequium amicos, ueritas odium parit.

Occasiones deesse non possunt perituris.

Omnino errat, qui per pacem et otium se assequi triumphum putat.

Omnis diuina percussio aut purgatio est uite presentis, aut initium pene sequentis.

Oratione continua superantur uitia.

Opere melius quam uerbis Deus laudatur et predicatur.

Oculi petulantes cordis luxuriosi sunt proditores.

Occulte et iugiter perpetrate culpe merentur, ut reges pastoresque peruersi constituantur.

Omnia fidei argumenta a preteritis rebus sunt assumenda.

Omne quod est iustum, merito dici ualet unum.

Orandum semper, ne seducamur ab hoste.

Omni prelato subiectus sis quasi Christo.

O quantis curis mens indiget omnibus horis.

Os quod mentitur, animam iugulare refertur.



P


Prope est Dominus omnibus inuocantibus eum in ueritate.

Pretiosa in conspectu Domini mors sanctorum eius.

Prohibe linguam tuam a malo, et labia tua ne loquantur dolum.

Patientia pauperum non peribit in finem.

Petite, et dabitur uobis; querite, et inuenietis; pulsate, et aperietur uobis.

Perfectus omnis erit, si sit sicut magister eius.

Potens est Deus de lapidibus suscitare filios Abrahe.

Percute filium tuum uirga, et liberabis animam eius a morte.

Plus proficit correptio apud prudentem, quam centum plage apud stultum.

Peruersi difficile corriguntur.

 Princeps qui libenter audit uerba mendacii, omnes ministros habet impios.

Per que quis peccat, per hec et torquetur.

Pondus et pondus, mensura et mensura, utrumque abominabile est ante Deum.

Probata uirtus corripit insipientes.

Propter peccata populi regnare facit Dominus hypocritam.

Peccator uel puer centum annorum maledictus erit.

Pugnabit orbis terrarum contra insensatos.

Post concupiscentias tuas non eas.

Probate spiritus, si ex Deo sint.

Prudentia carnis mors est, prudentia autem spiritus uita et pax.

Petitis, et non accipitis, eo quod male petatis.

Plenitudo legis est dilectio.

Per multas tribulationes oportet nos intrare in regnum Dei.

Peccantes coram omnibus arguantur, ut ceteri  metum habeant.

Positi in deliciis attendere nequeunt quanta sit pena perennis.

Pax uera est dicenda, cum spiritus et caro conueniunt omni modo.

Pacificus homo filius Dei meretur uocari.

Parentes in tantum diligendi sunt et honorandi, quantum illi subiecti sunt summo Patri.

Prelatis ac senioribus suis inobediens meretur aut si ipse prelatus fuerit aliquibus, ab eis eadem patiatur.

Pastor quilibet fugit, cum subiectis solatium subtrahit, aut iniustitiam uidens non contradicit.

Par supplicium subibunt, qui pariter peccauerunt.

Penitentia uera est et perpetrata mala plangere, et plangenda non perpetrare.

Publica culpa, publica etiam indiget penitentia.

Penas grauissimas quandoque sunt passuri, qui  non pro sceleribus suis renuunt parua flagella pati.

Plenus uenter facile disputat de ieiuniis.

Perfectum odium est, quod nec iustitia nec ratione caret.

Peccatum peccato adiicitur, cum id quod nequiter gestum est nequiter etiam defenditur.

Probatio bone uoluntatis, nolle peccare cum possis.

Prouidendum est cunctis pro Dei amore licita relinquentibus, ne tepide uiuentes ad illicita corruant.

Pro qualitate audientium formari debet sermo doctorum.

Prauis moribus semper grauis est uita bonorum.

Peccata quedam animam polluunt, quedam uero exstinguunt.

Priusquam promittas delibera, ne post promissa minime expleta mendax dicaris.

Periculum nunquam sine periculo uincitur.

Prudentia rerum exitus metitur.

 Plus sunt laudandi benefacientes quam benedicentes

Pecunia tunc fit pretiosa, cum pro Dei amore translata in alios desinit possideri.

Plurimi infamiam, pauci uero uerentur reatus conscientiam.

Pacem cum hominibus habeas, bellum cum uitiis.

Pecunie imperare oportet, non seruire.

Paupertas anime maior quam corporis exstat.

Peccans quotidie studeat mox se reparare.

Perfectus miles pensat sepissime uires.

Peruersi menti sua culpa est maxima pena.

Preceps ad risum, preceps quoque fertur ad iram.

Promptus uel facilis ad risus schemata ne sis.

Pluribus intentus minor est ad singula sensus.

Presens uita breuis, sed uita futura perennis.



Q

 Quam bonus Isrel Deus his qui recto sunt corde.

Querite Dominum, et confirmaurini; querite faciem eius semper.

Querite Dominum, et uiuet anima uestra.

Qui timetis Dominum, laudate eum.

Qui diligitis Dominum, odite malum.

Quomodo miseretur pater filiorum, misertus est Dominus timentibus se, quoniam ipse cognouit figmentum nostrum.

Qui non accepit in uano animam suam, nec iurauit in dolo proximo suo, hic accipiet benedictionem a Domino.

Quis sicut Dominus Deus noster, qui in altis habitat, et humilia respicit in celo et in terra.

Qui seminant in lacrymis, in exsultatione metent.

Querite primum regnum Dei, et iustitiam eius, et hec omnia adiicientur uobis.

Qui perseuerauerit usque in finem, hic saluus erit.

 Que impossibilia sunt apud homines, possibilia sunt apud Deum.

Qui est ex Deo, uerba Dei audit.

Quid prodest homini, si uniuersum mundum lucretur, anime uero sue detrimentum patiatur.

Quam dabit homo commutationem pro anima sua?

Qui dixerit fratri suo Fatue, reus erit gehenne ignis.

Qui odit animam suam in hoc mundo, in uitam eternam custodit eam.

Quod Deus coniunxit homo non separet.

Qui infidelis est in minimo, et in maiori infidelis est.

Quasi scelus idololatrie est, Deo nolle acquiescere.

Querite Dominum dum inueniri potest, inuocate eum dum prope est.

Qui sequitur iustitiam, diligitur a Domino.

Qui abscondit scelera sua, non dirigetur; qui autem confessus fuerit et reliquerit ea, misericordiam  consequetur.

Qui diligit disciplinam, diligit et sapientiam.

Qui offert sacrificium ex substantia pauperis, quasi qui uictimat filium in conspectu patris sui.

Qui auertit aurem suam ne audiat legem, oratio eius erit exsecrabilis.

Quasi tempestas impius pertransit.

Que non congregas in iuuentute, quomodo ea habere poteris in senectute.

Qui pronus est ad misericordiam, benedicetur.

Qui fratri suo parat foueam, ipse incidet in illam.

Qui modica spernit, paulatim decidet.

Qui sibi nequam est, cui bonus erit?

Quodcunque potest manus tua facere, instanter operare, quia nec opus nec ratio nec sapientia erunt apud inferos, quo tu properas.

Qui parcit uirge, odit filium.

Qui timent Deum, non erunt incredibiles uerbo illius.

 Qui mollis et dissolutus est opere suo, frater est sua opera dissipantis.

Quod timet impius, ueniet super eum.

Qualis rector est ciuitatis, tales inhabitantes.

Qui custodit os suum, custodit et animam suam.

Qui obdurat aurem suam ad clamorem pauperis, et ipse clamabit, et non exaudietur.

Qui docet fatuum, quasi qui glutinat testam.

Qui ad iustitiam erudiunt multos, quasi stelle in perpetuas eternitates.

Qui in uno offendit, multa bona perdit.

Quanto magnus es, humilia te in omnibus.

Qui timet pruinam, ueniet super eos nix.

Qui in stadio currunt, omnes quidem currunt, sed unus accipit brauium.

Quicunque uoluerit amicus esse seculi huius, inimicus Dei constituitur.

Qui se existimat stare, uideat ne cadat.

Qui habet aurem, audiat quid spiritus dicat Ecclesiis.

 Qui conuerti fecerit peccatorem ab errore uie sue, saluabit animam eius a morte.

Qui non manducat, manducantem non iudicet.

Qui suorum et maxime domesticorum curam non habet, fidem negauit, et est infideli deterior.

Quicunque spiritu Dei aguntur, hi filii sunt Dei.

Qui uiderit fratrem suum necessitatem patientem, et clauserit uiscera sua, quomodo caritas Dei manet in eo?

Qui parce seminat, parce et metet.

Qui gloriatur, in Domino glorietur.

Quanto altior gradus, tanto profundior casus.

Quod tibi non uis fieri, alii ne feceris.

Qui ignorat, ignorabitur.

Qualis sit quilibet pastor, lupus adueniens indicat.

Qualis apud se quisque lateat, illata contumelia probat.

Quam laudem merebimur de pallore ieiunii, si  inuidia sumus liuidi?

Quid uirtutis habet uinum non bibere, et ira atque odio inebriari?

Quid prodest attenuari corpus abstinentia, si animus intumescat superbia?

Quasi in sacculum pertusum res suas ingerit, qui et bona aliqua agit, et tamen nulla prauitatis solite studia deserit.

Qui se meminit illicita plurima perpetrasse, debet etiam pro penitentia a licitis abstinere.

Quisquis cogitat quid Deo uoueat, se ipsum uoueat et reddat.

Quantum bonum habeat sanitas, ostendit infirmitas.

Qui succurrere perituro potest, si non succurrat. reus mortis eius erit.

Qui uerbis lenibus potest corrigi, non debet increpatione exasperari.

Qui casti perseuerant et uirgines, angelis Dei efficiuntur equales.

 Quisquis iugiter tractat ut bona aliqua faciat, sine intermissione orat.

Quecunque mensuram excedunt, demonia suggerunt.

Quantum quis in humilitate et castitate profecerit, tantum Deo appropinquabit.

Quod omni modo necesse est pati, patienter sustine.

Que facere turpe est, etiam dicere turpe est.

Quanto mens fit diuisa ad multa opera, fit minor ad singula.

Que modo quisque legit, hec habiturus erit, seu bona, siue mala, semper habebit ea.

Quousque homini non displicent mala a se facta, regnant in eo uitia.

Qui nunquam didicit subesse, nulli potest rite preesse.

Quid infelicius quam conspecta felicitate aliorum affici?

 Quod unusquisque non expertus est in semetipso, difficile credit in alio.

Quis diues? Qui nil cupit. Et quis pauper? Auarus.

Quod satis est cui contingit, nichil amplius optet.

Quid stulti proprium? Non posse et uelle nocere.

Quod prudentis opus? Cum possit, nolle nocere.

Quam prope sit littus, in corde maris labyrinthus!

Quantum plus ualeas, tantum summitte te Christo.

Qui tibi dat multum, de te quoque querit idipsum.

Quam bonus est Dominus cunctis querentibus illum!

Quam tenebrosus amor quo lucis spernitur auctor!



R.

Regnum tuum, Domine, regnum omnium seculorum.

 Rectos decet laudatio.

Redimet Dominus animas seruorum suorum, et non delinquet omnes qui sperant in eo.

Reuela Domino uiam tuam, et spera in eum, et ipse faciet.

Recte iudicate, filii hominum.

Regnum celorum uim patitur, et uiolenti rapiunt illud.

Risus dolore miscetur, et extrema gaudii luctus occupat.

Responsio mollis frangit iram.

Regnantibus impiis ruina hominum erit.

Rex qui sedet in solio iudicii dissipat omne malum intuitu suo.

Rex qui iudicat in ueritate pauperes, thronus eius in eternum firmabitur.

Rex iustus erigit terram, uir auarus destruet eam.

Regnum a gente in gentem transfertur propter iniustitias

 Renouamini spiritu mentis uestre, et induite nouum hominem, qui secundum Deum creatus est in iustitia et sanctitate ueritatis.

Religio munda et immaculata apud Deum patrem hec est: uisitare pupillos et uiduas in tribulatione eorum.

Radix omnium malorum cupiditas.

Religiosus homo, si cito irascitur, et facile etiam ad penitentiam mouetur.

Recte iudicare aliena merita non ualet, cui conscientia innocentie proprie nullam iudicii regulam prebet.

Rectius sequuntur agnum coniugati humiles, quam uirgines superbientes.

Robusti corpore nisi Deo, a quo uires habent, deuote famulentur, pro hoc penas patientur.

Referendum est pietati diuine quidquid homo iumentis amplius habet.

Regnum Dei tantum ualet quantum habes.

 Ruina populi sacerdotes mali.

Ratio humana quot peruersis cogitationibus renititur, tot coronas celestes promeretur.

Regimen animarum ars est artium.

Raptores alienarum rerum, ipsi quandoque rapientur ad interitum.

Repentinus furor nil rationis recipit.

Rebelles diuine pietati tradentur diabolice potestati.

Res quelibet obscura per similitudinem est explananda.

Remissio et lenitas nimia coram Deo reputatur pro crudelitate magna.

Reprobi et in hoc seculo fatigantur desideriis, et in futuro tormentis.

Rustica lingua uiri mansuetum cor retinentis gratior est Domino quam lingua perita superbi.

Rara fides homini tribuenda est, proh dolor! omni.

Rex pius et iustus studet hoc quod dicitur esse.

 Regis enim nomen monet ut commissa regantur.

Rebus in aduersis ne motus destituaris.



S

Seruite Domino in timore, et exultate ei cum tremore.

Sacrificium Deo spiritus contribulatus.

Sit gloria Domini in seculum seculi.

Sit nomen Domini benedictum ex hoc nunc et usque in seculum

Salus iustorum a Domino, et protector eorum in tempore tribulationis.

Suauis Dominus uniuersis, et miserationes eius super omnia opera eius.

Spiritus ubi uult spirat, et uocem eius audis, sed non scis unde ueniat, et quo uadat.

Spiritus est Deus, et eos qui adorant eum, in spiritu et ueritate oportet adorare.

 Si manus tua uel pes tuus scandalizet te, abscinde illum et proiice abs te.

Sic Deus dilexit mundum, ut Filium suum unigenitum daret, ut omnis qui credit in ipsum, non pereat, sed habeat uitam eternam.

Si peccauerit in te frater tuus, uade et corripe eum inter te et ipsum solum.

Sanctus spiritus discipline fugiet fictum, et aufert se a cogitationibus que sunt sine intellectu.

Sapientis oculi in capite eius.

Sentite de Domino in bonitate, et in simplicitate cordis querite illum.

Stultus uerbis non corrigitur.

Sapiens cor et intelligibile abstinet se a peccatis.

Stultitia colligata est in corde pueri, et uirga discipline fugabit eam.

Statera dolosa abominatio est apud Deum, et pondus equum uoluntas eius.

Sapiens ut sol permanet, stultus autem ut luna  mutatur.

Semel loquitur Deus, et secundo non repetit.

Sapientiam omnium antiquorum exquirit sapiens.

Sapientia abscondita et thesaurus inuisus, que utilitas in utrisque?

Sapiens uerbis innotescit paucis.

Septies cadit iustus, et resurget; impii autem corruent in malum.

Sermo durus suscitat furorem.

Somnia extollunt imprudentes.

Secura mens quasi iuge conuiuium.

Secreta regis celare, bonum est; magnalia autem Dei reuelare, honorificum est.

Stultus in risu exaltat uocem suam.

Si diligamus inuicem, Deus in nobis manet, et caritas eius in nobis perfecta est.

Si quis dixerit quoniam diligo Deum, et fratrem suum oderit, mendax est.

Spiritualis homo diiudicat omnia, et ipse a nemine iudicatur.

 Sicut in Adam omnes moriuntur, ita et in Christo omnes uiuificabuntur.

Sapientia huius mundi stultitia est apud Deum.

Sine penitentia sunt dona et uocatio Dei.

Scientia inflat, caritas edificat.

Si uiuimus spiritu, spiritu et ambulemus.

Siue uiuimus siue morimur, Domini sumus.

Sic diligendi sunt homines, ut eorum non diligantur errores.

Speculator adstat desuper, qui nos diebus omnibus actusque nostros prospicit.

Scire Dei, approbare est; nescire uero, reprobare.

Summa apud Deum est nobilitas, clarum esse uirtutibus.

Subiectorum uitia aliquando sunt dissimulanda, sed post hec quia dissimulabantur indicanda.

Satane insidias euadere, non est uolentis neque currentis, sed miserentis Dei.

 Simulatores et callidi prouocant iram Dei.

Solitudinem querit, qui cum innocentibus uiuere cupit.

Similitudines rerum uariarum ad edificationem nostram iugiter proponende sunt.

Sicut canis reuertit ad uomitum suum, sic imprudens stultitiam suam iterat.

Sicut aqua exstinguit ignem, ita eleemosyna peccatum.

Sanctitatis nomen habere sine operibus, nulli prodest.

Sapiens est, qui factis plus quam uerbis alios docet.

Salus est diuitum, subuenire necessitatibus pauperum.

Sagittas contumelie uirtus repellit patientie.

Scorpiones dici possunt, qui bonis quidem in facie non resistunt, sed mox cum recesserint detrahunt.

 Semetipsum abnegat, qui, relicto carnalis uite homine, induit spiritualem et nouum hominem, id est, Christum.

Stultum ualde est, si his placere querimus, quos non placere Deo scimus.

Sufficit unicuique sic disputare uel dictare, ut intelligatur.

Superfluitas tam uerborum quam rerum uitanda est.

Sicut ex uariis floribus colliguntur mella, ita ex uariis hominibus uirtus quelibet est colligenda.

Secularibus litteris intentus, sacre Scripture arcana capere non potest.

Scripturam sacram legens attendere debet quid mystice uel iuxta litteram, quid pro parte uel pro toto dictum sit.

Scripture sacre meditatio mentem retrahit a cogitatu noxio.

Sicut plurimi cibi nichil prosunt absque sale, ita  omnes uirtutes absque caritate.

Sicut fistula absque inspirante nullum reddit sonum, ita et cor hominis absque inspiratione diuina nullum recipit bonum.

Sicut equi cuiuslibet cursus in loco spatioso, ita et hominis uoluntas probatur in arbitrio dato.

Sicut oculi omnium in capite, ita etiam in Christo consistere debet omnis intentio fidelium.

Sine fine cruciari meretur, qui nullum peccandi finem in corde suo statuit.

Summi principis ministri in primis sunt prouidendi.

Sic aliis ignosce, ut tu tibi peccanti illos ignoscere cupis.

Sanguis sanguinem tangit, cum peccata peccatis adiiciuntur.

Superbia sola corrumpit omnia bona.

Stulta uota frangenda sunt.

Sine doctrina uita est quasi mortis imago

Si ames dici pater et princeps, nomen cum honore  serua, moribus imple.

Sepius uentis agitatur ingens pinus, et celse turres grauiore casu decidunt

Stantibus et lapsis par sollicitudo tenenda est: his ne retro cadam, illis ut concito surgant.

Sermo datur multis, animi sapientia paucis.

Si nequeas plures, uel te solummodo cures.

Si quid uouisti Domino, ne reddere tardes.

Solius est Domini bona de prauis operari.

Semper auarus eget, hunc nulla pecunia replet.

Si uis saluari, nil huic prepone saluti.

Spiritus est uita, mors carnis philosophia.



T

Te decet hymnus, Deus, in Sion, et tibi reddetur uotum in Ierusalem.

Testimonium Domini fidele, sapientiam prestans paruulis.

 Tibi, Domine, derelictus est pauper, orphano tu eris adiutor.

Timete Dominum, omnes sancti eius, quoniam non est inopia timentibus eum.

Thesaurizate uobis thesauros in celo, ubi nec erugo neque tinea demolitur, et ubi fures non effodiunt nec furantur.

Timor Domini expellit peccatum.

Totum spiritum suum profert stultus, sapiens autem differt et reseruat in posterum.

Tempus omni rei sub celo.

Turris fortissima nomen Domini, ad ipsum currit iustus, et exaltabitur.

Thesaurus desiderabilis requiescit in ore sapientis.

Timenti Deum, bene erit in extremis.

Triplex funiculus difficile rumpitur.

Testis falsus non erit impunitus.

Timor non est in caritate, sed perfecta caritas  foras mittit timorem.

Turpe est, ut qui nescit tenere moderamina uite sue, iudex fiat aliene.

Tanto subtilius quisque de tenebris iudicat, quanto eum uerius claritas lucis illustrat.

Tentator peruigil hos acrioribus pulsat insidiis, quos maxime uiderit abstinere a peccatis.

Tenax et prodigus nimium, ambo in unum nimietatis confluunt uitium.

Timendus est pre cunctis, cuius potestas est super omnes.

Tenere nimis mentes asperioribus formande sunt studiis.

Temporatum omne tam Deo quam hominibus est acceptabile.

Tormenta quorumdam aliis prosunt ad correctionem.

Tantum quisque proximum portat, quantum amat.

Tanto peiora sunt uitia, quanto uirtutum specie celantur.

 Tamdiu quis errat in fide, quousque omnia a Deo inspici et regi diffidit.

Tecta odia peiora sunt quam aperta.

Tale genus est uitiorum, ut nisi preteritum celeri penitentia deleatur, alia exinde oriantur.

Tales simus intus, quales nos foris ostendimus.

Tacere qui nescit, nescit et loqui.

Tacentibus difficile subuenitur, confitentes autem languoris sui qualitatem, facilius recipient sanitatem.

Turpe est doctori, cum culpa redarguit ipsum.

Tunc te lapsurum formida, cum ruit alter.

Tutus erit nunquam, qui suspicione laborat.

Tristantur facile, quorum spes exstat in imis.

Tempestas grandis est indignatio regis.

Testis ueridicus uero regi manet aptus.

Totus ubique manens, tota est uirtute colendus.

Timor Dei et oratio assidua hominem uolare faciunt ad celestia.

 Tolerabilius mundi mala suscipimus, si contra hec prescientie clypeo munimur.

Tepide uiuentes Christiani, difficilius corriguntur quam pagani.



U

Uniuerse uie Domini misericordia et ueritas requirentibus testamentum eius, et testimonia eius.

Ubi est thesaurus tuus, ibi est et cor tuum.

Unaqueque arbor ex fructu suo cognoscitur.

Ubi fuerit superbia, ibi erit et contumelia.

Unus Dominus, una fides, unum baptisma, unus Deus et Pater omnium.

Unusquisque propriam mercedem accipiet secundum suum laborem.

Unicuique datur manifestatio spiritus ad utilitatem.

Ubi spiritus Domini, ibi libertas.

 Ubi est caritas et dilectio, ibi sanctorum congregatio.

Unaqueque uirtus tanto minor est, quanto desunt cetere.

Ubi non est timor Dei, ibi regnum peccati.

Unde bonus proficit, inde inuidus tabescit.

Ut uolunt reges, ita ualent leges.

Ultra modum sunt delicati, qui nulla aduersa uolunt pati.

Utilitatis amor cito suadet, quid sit agendum.

Utilitas grandis latet in rebus quoque paruis.

Ut lapis omnis homo, nisi mollis agatur ab alto.



u

uultus Domini super facientes mala, ut perdat de terra memoriam eorum.

ueritatem requiret Dominus, et retribuet abundanter facientibus superbiam.

uerbo Domini celi firmati sunt, et spiritu oris eius  omnis uirtus eorum.

uox exsultationis et salutis in tabernaculis iustorum.

uana salus hominis.

uiriliter agite, et confortetur cor uestrum, omnes qui speratis in Domino.

uiri sanguinum et dolosi non dimidiabunt dies suos.

uir linguosus non dirigetur in terra.

uirum iniustum mala capient in interitu.

ue uobis qui decimatis mentham et anetum, et cuminum, et que maiora sunt reliquistis, id est, misericordiam et iudicium.

uigilate et orate, ne intretis in tentationem.

uigilate omni tempore, orantes ut digni habeamini fugere que uentura sunt.

uerba sapientium quasi stimuli, et quasi claui in altum defixi.

uani sunt omnes homines, in quibus non est scientia  Dei.

uox diei Domini amara, tribulabitur ibi fortis.

uinum apostatare facit etiam sapientes.

ue ciuitati cuius rex iuuenis est, et cuius principes mane comedunt.

uir iracundus prouocat rixas; qui autem patiens est, mitigat suscitatas.

ue soli, quia cum ceciderit, non habet subleuantem se.

ue qui dicunt bonum malum, et malum bonum.

uirum stultum interficit iracundia, et paruulum occidit inuidia.

uia impiorum tenebrosa, nesciunt ubi corruant.

uita carnium, sanitas cordis: putredo ossium, inuidia.

uia uite custodienti disciplinam, qui autem increpationes relinquit, errat.

uasa figuli probat fornax, et homines iustos tentatio tribulationis.

 uerbum dulce multiplicat amicos, et mitigat inimicos.

uirtus in infirmitate perficitur.

uerbum bonum super datum optimum.

uir duplex animo, inconstans est in omnibus uiis suis.

uoluntas integra benefaciendi, a Deo reputabitur pro opere beneficii.

uera discretio nonnisi uera humilitate acquiritur.

uoluptas omnis ad instar apum, ubi grata mella fudit, morsu corda ferit.

uehementior est animi quam corporis febris.

uirtutis fructum sapiens in conscientia, minus perfectus ponit in gloria.

uigilat qui ad aspectum ueri luminis mentis oculos apertos tenet.

uictus ab uno quolibet uitio cito labitur in alia.

uirtus semper inuidie patet.

 uane glorie sectator ei qui semina sua uento dispergenda committit assimilatur.

ualens retinere sanitatem, nullius despiciat uel irrideat infirmitatem.

uitanda est superbia, que et angelos decepit et uirtutes omnes destruit.

uitia prius exstirpanda sunt in homine, deinde uirtutes inserende.

uirgines et monachi sic temperent ieiunium, ut semper fortes sint ad Dei seruitium.

uoluptas habet penam, et necessitas parit coronam.

 uitiis dediti non possunt uirtutibus ditari.

ualde imperitus est medicus, qui nulla nisi lenia medicamina dare nouit.

uerecundiam abiiciens, omnes simul uirtutes abiecit.

uix quisquam in bonum transit, nisi ex malo.

uariam dant otia mentem.

uilius argentum est auro, uirtutibus aurum.

uiuere si recte nescis, decede peritis.

uirtutes uarie pariter possunt habitare.

uirtus est grandis, benedicere pro maledictis.

uis ingens animi, nullius laude moueri.





uENERABILIS BEDAE PRESBYTERI DE SUBSTANTIIS LIBER.



PROLOGUS.

 Sancte Ecclesie munusculum aliquod offerre cupiens, sed in manu mea nil reperiens preter paruam dictandi atque scribendi notitiam, hanc ipsam in eius seruitium uolo coaptare, quantum Dominus dignatur adiuuare. Scribere enim gestio pro admonitione cunctorum fidelium, admonitione duntaxat indigentium, diuidens eos in duas personas clericorum et laicorum, assumensque ad hoc utrique persone congrua monita, per que a carnalibus ad spiritualia, a uisibilibus ad inuisibilia possint animum suspendere, et superna conspicere, sicut et Apostolus dicit: Inuisibilia enim Dei per ea que facta sunt, intellecta conspiciuntur. Cuius studii oblatio precor ne cui indigna uideatur, quia, ut legitur, ad templum Domini quondam inter insignia et pretiosissima dona offerebantur etiam uiles pili caprarum; et duo minuta  uidue paupercule oblata Deo ipsius Domini nostri Iesu Christi testimonio approbantur. Precor et illud ut si quisquam in his que dicam uel melius sentiat, uel aptius eadem proferre ualeat, non idcirco rusticitatis mee uerbula cito reprehendat, quia, ut quidam sapiens dicit: Non omnia possumus omnes. Nam si ille eamdem sententiam iuxta ingenii sui uires melius quam ego proferre posset, forsitan et alter aliquis illo sapientior excellentius proferre nosset. Unusquisque ergo in suo sensu abundet, tanto maiores Deo agens gratias, quanto excellentioris scientie talentum ab eo accepit; simulque attendat quia Deo magis placent rustica humilium dicta quam eximia uerbositas arrogantium, et in secularis litterature pompa gloriantium.



DE SUBSTANTIIS.


 Substantia igitur que per se sine ullius adminiculo subsistere ualet, Deus solummodo est. Illa autem substantia cuius totum esse in alterius consistit potestate, creatura profecto esse probatur. Sed sicut diuina substantia in tribus constat personis, Patris, et Filii, et Spiritus sancti, ita et creatura omnis in tribus distat differentiis. Aut enim est rationalis, ut angelici spiritus et homo; aut animalis, ut omnia que flatu uitali sine ratione potiuntur; aut neutrum est, habens tantummodo esse, ut arbores et lapides. Unde omnino patet, quia omnis creatura Deo, a quo omne quod est habet, se quoque subdere debet. Cuius nimirum subiectionis ratio et obseruantia ad solam rationalem creaturam pertinet, id est, ad angelos et homines. Sicut enim hi soli ceteris creaturis excellentiores sunt conditi, ita etiam ab his solis exigitur subiectio et cultura Dei, et aut pro subiectionis studio remunerantur, aut pro repugnantia atque superbia puniuntur. Sed quia huiusmodi  iudicium in angelicis spiritibus iam factum est, nam quidam eorum pro obedientie sue meritis ita sempiterne beatitudini sunt deputati, ut nichil aliud quam bonum uelle possint, quidam uero pro superbia in eternas penas proiecti, ad nulla nisi ad mala  rationem datam flectere queunt: soli homines adhuc restant, qui concessam rationis et arbitrii facultatem ad utrumque diuertere ualeant. Unde et ipsi solummodo instruendi et admonendi sunt, ut sibi iugiter proponentes utrosque, bonos scilicet et malos spiritus, eligant potius bonorum merita sequi, preceptis diuinis obediendo, quam malorum penis associari, ei resistendo sine quo nemo potest saluari. Hoc igitur sit primum, quod omnes homines hortamur intentione maxima considerare. Sane namque menti integreque rationi ipsum solum sufficere posset, etiamsi nulla alia tremendi iudicii exempla nosset. Sed quia aduersarius noster diabolus tanquam leo rugiens circuit iugiter querens quem deuoret, pluresque inter tot millia hominum, proh dolor! fragiles quam fortes contra eumdem aduersarium modo inueniuntur: opus est cunctis fidelibus ut et ipsi circumeuntes querentesque qualiter tanto resistant aduersario inuicem se uariis modis instruant et admoneant,  ne Ecclesia sancta sub temporis preteriti partibus bene fundata et suffulta, penitus destruatur sub temporibus nostris, in quibus mille annis impletis iuxta prophetiam in Apocalypsi predictam, Satanas solutus esse uidetur. Non enim solummodo  occultis ut antea insidiis quosque decipit, sed etiam aperte prorumpit peritissimos subuertens, et ad pessima queque instigans. Quid rogo peius esse poterit, quam monasteria ad laudem Dei sanctorumque suorum uenerandam memoriam ab antiquis principibus constructa, nunc ob inexplebilem quorumdam auaritiam destruere? Quis namque fidelium religiosorum attendens quanta modo, cum omnia diuina precepta et miracula, sanctorumque Patrum documenta sint plurimis notissima, cenobiorum destructio fiat non solum a laicis gestientibus et rapientibus predia eorum, sed etiam a clericis ipsisque abbatibus ultro offerentibus, quasi quedam uenalia sibimet commissa bona, unde alendi forent non solum monachi, sed etiam familia commissa, nec non pauperes et peregrini aduenientes, non statim possit coniicere destructionem sancte Ecclesie, non statim doleat quod hostis antiquus tantam malitiam et persecutionem potuerit exercere in Christianos per alios  Christianos, et per eos maxime qui constituti sunt pastores Ecclesie? Nam si talis destructio locorum sanctorum a barbaris ageretur, Christianorum bello essent reprimendi, si aliter nequirent corrigi. Sed, proh dolor! tanta pax et concordia in huiusmodi nequitia habetur, ut, paucissimis exceptis, non inueniantur qui de tante persecutionis curent miseria, quasi Christiane religionis ignari, et tanquam hoc quod monasteria cuncta pro Christi sanctorumque honore constructa sint obliti. Quod dico miserabile quidem est dictu, sed multo miserabilius actu, cum hi qui ad hoc specialiter electi sunt ut in cenobiis sub religione disciplinaque spirituali uiuentes, Deo seruirent, et pro eorum salute qui a secularibus pompis adhuc se continere nequeunt iugiter intercederent, substantia qua ad quotidianum uictum uestitumque indigerent priuantur. Quanto enim quis possessiones proprias pro Dei amore contempserit, tanto magis ex communi statu cenobii quo confugerit necessaria queque sibimet dari indiget: quia  quandiu in presenti uita subsistit, nullus homo uictu et uestitu quotidiano carere poterit. Unde qui cenobitis aufert predia unde sunt procurandi, et diuini seruitii et totius monastice religionis destructor esse conuincitur. Ad hec etiam reus efficitur, quia abstulit unde pauperes, peregrini et hospites sancta loca uisitantes, recreandi forent iuxta sancti Benedicti statutum, imo iuxta ipsius Domini nostri preceptum dicentis, Date eleemosynam, et omnia munda sunt uobis. Ipse quoque his qui nunc eum in pauperibus et hospitibus suscipiunt, in extremo iudicio dicturus est: Hospes fui, et suscepistis me.

Hec igitur de illo solo peccato quod in destructione cenobiorum agitur, breuiter commemoraui. Si quis uero diligenter considerare uoluerit cetera Christiane religionis statuta, inueniet ex eis plurima pari Christianorum persecutione destructa. Quis enim locus est modo sine rapina aut bello? Ubi sunt iura Christiane legis, et protectio metuendi regis?  Ubi, queso, sunt pastores et defensores Ecclesiarum, qui resistant deuastatoribus pauperum et uiduarum? Quin imo ipsi qui dicuntur pastores et defensores, quique animam suam dare deberent pro commissis ouibus, facti sunt persecutores, nulli parcentes, dummodo ipsi in deliciis uiuant, diuitiisque affluant. Nonne hec atque his similia persecutionis sunt studia? Quam uidelicet miserandam persecutionem ego infimus iugiter audiens et dolens, cum non possem aliquos sermone communi corrigere, tractaui uel scriptis eos admonere talibus quorum sententiam tam laici quam clerici possint agnoscere. Nonne solem aliaque elementa aliquo sensu capere, et quid officii gerant omnes simul agnoscunt? Ipse profecto corporali uisu priuatus nequit se excusare a solis agnitione. Si enim non illius splendorem, certe uel eius calorem sentire ualet. Preterea cum aliquos audierit de splendoris solaris immensitate loquentes, potest utique aduertere interiori  uisu simul et auditu. Ipse enim ab homine nullo poterit euelli, dummodo huiusmodi aciem et auditum malitia nulla impediat. Unde et Dominus noster auditores suos admonet dicens: Qui habet aures audiendi, audiat. Et Ioannes in Apocalypsi: Qui habet, inquit, aures, audiat quid Spiritus dicat Ecclesiis. Sed huiusmodi uerba ideo more prologi premittimus, ut quia de carnalibus spiritualia, de uisibilibus inuisibilia colligere scribendo uolumus, lectorum simul et auditorum aures spirituales ad attendenda eadem aliquantulum excitemus.

Primo igitur dicendum quod et in primis credere et pre omnibus nosse debemus, in quo scilicet elemento sancte Trinitatis et unitatis mysterium contemplari possimus. Denique, ut mihi uidetur, in nulla scriptura apertius quam in sole edoceri possumus, qualiter sancte Trinitatis fidem attendere debeamus. In sole namque tria inseparabilia inesse scimus: hoc est ipsum corpus uel rotam solis, et  splendorem atque calorem. In rota quippe ipsius, quam in firmamento celi semper positam nouimus, personam Patris; in splendore uero, personam filii, quia et Apostolus de Christo Dei Filio dicit, Qui cum sit splendor glorie, etc.; in calore autem, personam Spiritus sancti significari credo. Moxque etiam illud subiungo, unde talia credo. Sicut enim rotam solis nunquam uidimus uel audiuimus de celo in terram demissam, sed splendorem qui in ipso est, et ab ipso semper ortus emittitur super omnem terram demitti; calorem etiam qui tam ab ipsa solis rota, quam a splendore eius procedit, licet in omni loco et tempore non equaliter sentiamus, ab utroque tamen equaliter procedentem in quibusdam prouinciis maius, in quibusdam uero minus feruere propter aliquam occultam diuini iudicii dispositionem scimus, ita et de singulis personis sancte Trinitatis credo. De Deo Patre quidem, quia nunquam missus uenerit in terram, sed splendorem eius, id est Filium, ad quoslibet illuminandos mittat. De Deo  autem Dei Filio, quod sicut splendor solis in quelibet corporalia mittatur, uisibilis fiat: ita et ipse incarnatus, uisibilis apparuerit, et super omnem terram doctrine eius claritas illuxerit, ut de eo legitur: Exortum est in tenebris lumen rectis. De Spiritu sancto etiam, quod sicut terra a splendore solis illustrata tantum, non autem calore eius penetrata nullum fructum dare solet; ita et quisque licet diuini uerbi notitia illuminatus sit, cunctaque Dei miracula uel legendo uel audiendo agnouerit, tamen nisi calorem, id est amorem bene agendi, ab ipsius dono percipiat, frustra totius lumine scientie perfruatur. Quod profecto ita esse non solum fide percipi, sed etiam experimento ipso potest probari. Nam nonnullos sapientes, et in lege diuina omni modo instructos frequenter uidemus, in quorum actione si quam diuine scientie notitiam habeant, uel si quid de eternis gaudiis et suppliciis credant, parumper agnoscere ualemus. Quid itaque de talibus  existimandum est, nisi quia splendore, id est uerbo Domini nostri satis quidem illuminati sunt, sed Spiritus sancti calorem minime senserunt? Si enim cum splendore calor pariter spiritualis eis aduenisset, nequaquam ita tepidos et negligentes illos reliquisset.

Ut autem caloris tanti mysterium non solum ex coniectura propria, uerum etiam sacre Scripture testimonio approbem, nonne Spiritus sanctus in igne super apostolos uenisse, eosque tanto feruore accendisse legitur, ut nullam seculi potentiam, nulla humane seuitie tormenta formidarent? De eodem calore et igne credo Dominum dixisse, Ignem ueni mittere, et quid uolo nisi ut ardeat? Sed et hoc quod Dominus dicit, Ecce sto ad ostium et pulso, etc., in quolibet homine solis splendore circumdato mystice intueri ualemus. Sicut enim splendor solis omnem ad lucis sue radios uenientem non repellit, sed illustrat, ita Saluator noster omnes ad se uenientes  clementer suscipit. Unde ad se uenire hortatur dicens: uenite ad me, omnes qui laboratis et onerati estis, et ego reficiam uos. Item, sicut splendor solis exteriores cuiuslibet domus parietes undique illustrans, nequit in eos qui interius sunt clausi lucem suam immittere, ostio autem aperto mox in eos effundit: ita etiam Dominus noster per diuinitatis sue potentiam iugiter respiciens super filios hominum, ut uideat si est intelligens aut requirens Deum, querit quasi pulsans, quis ei ianuam cordis aperiat. Ianua autem cordis, mens est. Ubi ergo Dominus ianuam clausam, id est, mentem infidelem et indeuotam ad totius religionis studium inuenit, dolens inde recedit, dolens uidelicet per humanitatem susceptam, sicut et in Euangelio legitur, quia cum appropinquaret Hierusalem, fleuit super illam. Nam diuinitati nullus dolor accidit. Ubi autem ianuam apertam, mentem scilicet fidelem et deuotam ad implenda diuine institutionis precepta inuenit, mox intrat, et cum hospitii ipsius habitatore cenat, infundens  ei per inspirationem Spiritus sancti compunctionem atque penitentiam peccatorum suorum, seu ei reserans sacre Scripture arcana; uel etiam, quia eius cibus est, ut faciat uoluntatem Patris sui, cenat cum eo, faciens illum contemnere cuncta caduca, et sola perennis uite desiderare gaudia. Huiusmodi ergo conuiuium agit Dominus nobiscum, quando eum permittimus intrare ad cor nostrum. Potest etiam per idem solis mysterium illud aliquatenus inspici quod Dominus dicit: Si quis diligit me, sermonem meum seruabit, et Pater meus diligit eum, et ad eum ueniemus, et mansionem apud eum faciemus. Ubicunque enim solis splendor apparet, sol pariter cum eo lucens manet, quia indiuidua est utriusque operatio. Ad hec etiamsi calor ex utroque procedens, sine cuius aduentu frustra quilibet illuminatur, simul adesse sentitur, tunc ibi tria pariter in una operatione habentur: quod nimirum in predictis Domini uerbis non dissimiliter posse intelligi  credo. Si enim due persone intelliguntur in Patre et Filio, qui adueniunt, tertia persona  in illius qui diligit cooperatore, et ad hoc ut diligeret quasi preuio incentore intelligi potest.

Denique in multis sacre Scripture locis hoc inuenitur quod bona aliqua non solum non facere, sed nec uerbum bonum proferre possimus absque Spiritus sancti dono, ut est illud: Nemo potest dicere Dominus iehsu, nisi in Spiritu sancto; et: Omnia operatur unus atque idem Spiritus, diuidens singulis prout uult. Ut autem tanti mysterii profunditas facilius intelligatur, libet adhuc in sole illius similitudinem querere. Scimus namque omnes quoniam in estate, quando calor solis magnus terram occupare solet, sepissime non solum in die, qua sol pariterque eius splendor uidetur, sed etiam in nocte cum neuter apparet, tantum calorem ab utroque procedentem sentimus, ut uix eum sustineamus. Quapropter quia tantus calor longe prius quam ipse sol  splendorque eius appareat sentitur, precedere eum dici potest, licet ab illo nunquam recedat. Eadem de aromatum quorumlibet odorifera suauitate sentiri ualent. Ubicunque enim incenditur thus uel myrrha, uel alia huiusmodi species, eorum qui procul absunt nares prius quam uisum dulci odore contingit, nec tamen ab incensus sui substantia recedit. Si ergo tanta uis est utriusque, caloris uidelicet et odoris, ut precedentes aduentum eorum a quibus procedunt, demulcentesque sensus eorum quibus ingeruntur, substantiam propriam non relinquant: cur non multo magis credenda est uirtus sancti Spiritus quoslibet illustrare, et precedendo eorum corda aduentui diuino preparare, nunquam tamen ab essentia propria recedens? Qui enim totus est ubique, locus esse nequit ubi desit, nisi quo tenebris malitie et insipientie fugatur, sicut scriptum est: Sanctus enim Spiritus discipline fugiet fictum, et aufert se a cogitationibus que sunt sine  intellectu, et corripietur a superueniente iniquitate. Ubi autem idem Spiritus requiescat, Dominus per prophetam indicat dicens: Super quem requiescit Spiritus meus, nisi super humilem et quietum, et trementem sermones meos?

Libet adhuc per propositum solis mysterium ascendere, et illa euangelica uerba considerare: In principio erat uerbum, et uerbum erat apud Deum, et Deus erat uerbum. Omnes namque serenam aciem habentes intueri aliquo modo, quantum reuerberatus uisus permittit, possunt, quia ipse solis splendor, qui terram totam ambit, nunquam solem relinquit, sed in illo semper est lumen de lumine micans. Si tanta facultas in creatura oculis corporalibus uideri potest, multo magis in creatore et omnipotente Deo inesse credenda est. Sicut namque solis splendor semper in eodem sole est, et quorsum micando tendat, semper apud eum perseuerat: ita semper in principio, id est, in parte erat uerbum, et uerbum erat apud Deum; semper scilicet Dei Filius  in Patre manens, semper Deus de Deo, lumen de lumine splendens. Sed nec ipsa rotunda species solis a mysterio uacare uidetur. Omne enim rotundum nec finem habet, nec initium. Idem de Deo omnipotente credere edocemur; quia dum illo nichil superius, nichil inferius, nichil latius inuenitur, nullo termino concluditur. Prolato itaque illo quod in solo tantummodo reperitur sancte Trinitatis mysterio, libet adhuc duo proferre, ut hi qui subtilia queque de sancte Trinitatis fide dicta uel scripta nequeunt intelligere, doceantur in quibusdam elementis eamdem fidem inuestigare. In aqua igitur, quam tribus personis appellare solemus, dicentes ille fons, ille riuus, illud stagnum, trinitas, sed unius elementi substantia inesse comprobatur. Licet enim in personis fons et riuus atque stagnum differant, in una tamen substantia conueniunt. Ubi quiddam quod et de sole dixi, potest inueniri. Nullus denique riuus absque fontis sui substantia defluit, quousque fons  ebulliendo subsistit. Ceterum si fons exsiccatur, et fontis persona priuatur. Sed et stagnum satis conuenit persone Spiritus sancti, quoniam sicut fons et riuus in stagnum confluentes, unius elementi substantiam habent, ita et Pater et Filius in unitate Spiritus sancti conuenientes, unum sunt, et unam substantiam efficiunt. In accensa quoque candela inueniri potest  idem sancte Trinitatis mysterium. Nam cum ardens elementis constet tribus, id est, stuppa, cera, igne, personarum trium figuram tenet, sed unam substantiam. Et sicut nulla candele utilitas in stuppe et cere confectione absque incensione erit, ita etiam illi qui in Patrem et Filium credens, Spiritus sancti ignem ab eis separat, nil proderit huiusmodi fides. His igitur exemplis de sancta Trinitate prolatis, que, ut arbitror, omnibus plana sunt, iam cupio alia exempla ad moralem sensum pertinentia sparsim colligere, primo quidem de parabolis quibusdam, que in Euangelio  ipsius Domini nostri ore leguntur prolate: per has scilicet clericos specialiter admonens, ut tante doctrine uerba legentes uel audientes, mentem aliquatenus ab illecebris et pompis secularibus retrahant. Deinde uero ex uariis rebus que in hoc seculo per uisum uel auditum tam a laicis quam clericis sentiri possunt, ut apium defloratio in uariis locis, ut immensus solis splendor, ut ornatus et pulchritudo facture, ipsaque uilitas que in humana natura consistit, ut facultas et difficultas operandi in quibusdam temporibus, ut necessitas quotidiani esus, ut abundantia et penuria substantie uictualis. Ex his ergo omnibus laicos specialiter admonendos esse decerno, quia si semel eis quid significent reseratur, postea coram Deo nullam habent excusationem pro ignorantia litterarum, dum quotidie ab his que possident et cum quibus uersantur ad Creatoris notitiam instruantur.

Sed his interim omissis, ad clericos, quos per  Scripturam sanctissimam euangelice lectionis instruere statui, prius admonendos aggredior. Apostolus namque dicit: Quecunque scripta sunt, ad nostram doctrinam scripta sunt. Que nimirum uerba ad eos specialiter pertinent qui, litterarum notitiam habentes, in eis iugiter agnoscere possunt qualiter et sibi commissos regere debeant. Unde etiam clericis opus est ut, summopere attendentes quod scriptum est, Cui plus committitur, plus ab eo exigitur, studeant percepte scientie talentum non in terra fodere, hoc est, in terrenis curis expendere, sed in eius seruitium a quo sibimet constat tributum. Recolant nichilominus et illud, quia quanto maiori scientia sunt ditati, tanto nequioribus spiritibus iudicio diuino permittuntur impugnari. Esca namque diaboli, ut legitur, electa est: quo significatur, quia peritos et sanctos quosque maxime impugnans, eos uentre malitie sue nititur deuorare. Huiusmodi autem impugnatio iugiter preoccupanda  est lectione librorum illorum in quibus detegantur fraudes inimici, maximeque Euangelii, ubi a Domino unumquodque uitium uel uirtus prenuntiatur per parabolas. Quapropter ex euangelica lectione breue commonitorium hic facere uolo, ut in promptu habeatur que cuilibet uitio opponenda sit lectio.

Cum igitur in animo doctoris assidua diuine institutionis negligentia sentiatur, legat parabolam illam: Exiit qui seminat seminare semen suum; quia in eadem ipso Domino disserente, et per hoc etiam omnes doctores ad parabolarum ceterarum solutionem instruente, memorantur omnia quorum effectu diuini uerbi negligentia oritur. Quod enim homines plurimi ad tempus credunt, et in tempore tentationis recedunt, quodque a sollicitudinibus, et diuitiis, et uoluptatibus uite huius suffocantur, seu quolibet modo impediuntur ne diuini uerbi referant fructum, hoc maxime ex illa negligentia euenit qua timorem amoremque Dei spernentes, credunt se temporalia et  eterna bona uno dilectionis genere posse adipisci; seu ideo quia cum pro certo sciant utraque discernenda esse in dilectione, proponunt sibi longum uite spatium, diuinamque pietatem, que cunctis ad se licet sero conuersis ueniam promittit: et hac promissione abutentes, credendo scilicet quia quandocunque uoluerint, cito conuerti possint; quasi conuersionis tempus in sua potestate habeant, interim toto nisu terrenis solummodo curis et uoluptatibus occupantur. Cumque de die in diem, de mense in mensem, de anno in annum conuersionis tempus differtur, aut uix demum conuertuntur, aut quasi catenati a consuetudine pessima sine conuersione moriuntur. Nam ex peccati pena, quam in longa conuersionis dilatione promeruerunt, uidetur eis quandoque impossibile quod quondam uisum fuerat facile. Ad expellendam ergo tam periculosam tamque tremendam negligentiam, satis iuuat, si parabola iam commemorata eiusque expositio sepius intenteque legatur; si tamen simul adsit cura oratioque iugis, ut expellatur.  Ipsam enim diuinorum uerborum lectionem et intentionem nimium formidans diabolus fugit a legentibus et meditantibus diuina.

Item si quis ex superflua tenacitate nimioque pretiosarum uestium uel ciborum appetitu laborare se senserit, attendat iugiter parabolam de diuite, qui pro eo quod indutus est purpura et bysso, et epulabatur quotidie splendide, quodque de substantia sua nec micas de mensa sua lapsas mendicanti Lazaro dare uoluit, in inferno sepultus est, et procul dubio ab hoc uitio aliquantum abstinens efficitur. Ut autem quibuslibet lapsis compatiens, et super eorum emendatione doctor discretus esse possit, attendat parabolam de illo referentem qui ab Ierusalem in Iericho descendens, incidit in latrones, et ab eis uulneratus relinquitur semiuiuus. Cumque a pretereuntibus quibusdam minime uisitaretur, Samaritanus quidam iter faciens suscepit cum sanandum, infundensque oleum et uinum reddidit sanum. Infusio enim olei et uini  necessariam pietatis et seueritatis commixtionem significat, sine qua nullus peccatorum uulneribus plenus sanari poterit. Hinc ergo doctores uniuersi possunt satis instrui, quia nec pietas sine seueritate, nec seueritas sine pietate in peccatoribus curandis tenenda est. Quod uero necessarium sit cunctis fidelibus substantiam terrenam possidentibus eterna gaudia mercari et exquirere, cum temporalibus bonis, satis indicatur per parabolam illam: Homo quidam erat diues, qui habebat uillicum; quia in fine lectionis eius, cur illam protulerit Dominus manifestat dicens: Facite uobis amicos de mammona iniquitatis, etc. In qua etiam parabola Dominus argumentum a contrario sumens de uillico fraudem faciente, innuit nobis quia tam a contrariis quam a consequentibus rebus possint exempla edificationis proponi. Fraus enim res est contraria omni Christiano, et ideo hanc facere licet nulli, sed tamen aliquo modo possumus exinde edificari, attendentes scilicet, quia si aliquis secularium  per fraudem sue utilitati prospexit in futurum, multo magis nos debemus per eleemosynam iuste acquisitam prouidere que nobis in futura uita expediunt. Cui nimirum exemplo simile est, si aliquis religiosus uidens meretricem omni modo ornatam amatoribus suis, mox optet dicens: Utinam ego ita studerem placere Christo, sicut ista meretrix studet placere mundo; uel si quis spiritualis doctor discipulos suos admoneat dicens: Sicut multi studiosi sunt ad obtinendam prudentiam carnis, ita et uos studete ut spiritualem prudentiam obtineatis, cum neutrum bonum sit uel meretrix, uel prudentia secularis. Ex quibus colligitur quia pessima queque ad edificationem assumi possunt.

Rursum ne propter aliqua opera bona humane laudis appetitu impulsus superetur, attendat illam parabolam: Simile est regnum celorum thesauro abscondito in agro, etc. Nisi enim actio bona interdum abscondatur, a malignis spiritibus uelut a latronibus pecunia ostensa aufertur. Item ne durus et immitis  sit erga eos qui in eum aliquo modo peccant, attendat illam parabolam: Simile est regnum celorum homini regi, qui uoluit rationem ponere cum seruis suis, etc. In qua satis aperte monstratur qualiter debeamus esse clementes erga debitores nostros, si uolumus nobis relaxari a Domino debita nostra. Superbia quoque que omnes uirtutes destruere nititur, ne in quolibet dominetur, attendat illas duas similitudines, quarum quidem una est; Duo homines ascenderunt in templum ut orarent; altera uero: Cum inuitatus fueris ad nuptias, recumbe in nouissimo loco. Ex utraque ergo possunt omnes edoceri quanta ruina uel confusio superbiam soleat sequi. Utraque etiam una eademque sententia terminatur, quia scilicet omnis qui se exaltat, humiliabitur; et qui se humiliat, exaltabitur. Item ne concessis et licitis rebus intemperanter utamur, seu in eis plus quam liceat innitamur, attendenda est iugiter illa parabola: Homo quidam fecit cenam magnam, et uocauit multos. Quod enim  ibi dicitur cena magna facta, et uocati multi, sed quidam propter uille empte, quidam propter agrorum emptorum probationem, quidam uero propter uxorem nouiter ductam se excusantes uenire noluerunt, significat maximam quidem multitudinem fidelium ad superna gaudia a Domino inuitatam, sed dum plurimi nimie possessionum obtinendarum ambitioni, multi autem coniugio licito intemperanter dediti inueniuntur, pauci sunt qui uocationi diuine obedientes ad regna celorum perueniant. uerumtamen eo plus metuenda est huius parabole sententia, quominus a multis timetur, qui quotidie non solum ob nimiam uillarum et agrorum pretio condigno acquirendorum ambitionem, et propter intemperatam uxoris dilectionem, sed etiam ob eos agros quos fraude aliqua acquirere uel auferre student de locis sanctis seu pauperibus, et propter meretricis inductionem se conantur excusare a uocatione diuina. Si enim hi qui rebus iuste acquisitis et a Deo  concessis intemperanter utuntur, a regno celesti excluduntur, quid credendum est de illis quis per uim et fraudem aliquam aliena rapientes, et meretricibus semet iungentes, in his usque ad finem uite perseuerant? Hinc credat quisque quod uelit, ego credo quia celum et terra transibunt uerba autem, diuina non transibunt, nisi ut impleantur sicut predicta sunt. Hec igitur pauca exhortationis uerba ad clerum dicta, idcirco ex sanctissimo Euangeliorum libro proferre decreui, quia talis liber clericis pene omnibus notissimus est, utpote qui sepius legitur et auditur ab eis.

Possunt etiam studiosi quilibet clericorum ex uaria Scriptura tam ueteris quam Noui Testamenti satis instrui, et non solum ex bonis, sed etiam ex malis edificari. Si enim attendere studuerint Abel iustitiam, Iob patientiam, uenerandam Abrahe, Isaac et Iacob benedictionem, a Deo sibi factam: Dauid humilitatem, Danielis et trium puerorum constantiam,  Susanne castitatem, utriusque Tobie, patris scilicet et filii religionem, aliorumque patrum in ueteri Testamento perfectionem; si, inquam, attendere uoluerint talium uirorum exempla, edificari omni modo possunt. Rursum si econtra malorum gesta replicare uoluerint, quantam uidelicet malitiam Cain in fratrem suum egerit, pro quibus peccatis Sodomite subuersi sint; qualiter Nabuchodonosor Holofernique superbia contrita sit, quam uariis modis murmurantes filii Isrel afflicti sint, quid Heli sacerdotis filii peccantes pertulerint, quomodo Salomon sapientissimus ceciderit, quantamque ruinam Absalon et duo iudices contra Susannam insanientes meruerint; quam frustra Herodis et Iudeorum dolus in Christum insanierit, quanta malitia Simon Magus obcecatus perierit: quid aliud per tanta mala innuitur, nisi ut audientes timeant, et timentes caueant ne in similia cadant? Plurimi namque nisi timore compellerentur, nullo modo ad salutem traherentur. Patet igitur quia tam per mala quam per  bona edificari possumus, si ea ita ut a Domino ordinantur, pensamus. Nam ut Deum amemus, per bona trahimur; sed ut eum timeamus, per mala aliqua compellimur. Unde queso ut et ea que iam protuli, et alia his similia in Euangeliis scripta intentione summa legantur, et que nobis sunt facienda ex eorum lectione aliquatenus inspiciantur. Deinde exhortans et laicos non eos ad ullius Scripture lectionem, quia illis ignota est, adduco; sed ut a clericis quedam pro quotidianis experimentis cognite similitudines aperiantur obsecro. Dicatur itaque eis, ne pro eo quod litteras nescitis, excusationem aliquam coram Deo uos habere credatis: intimamus uobis quedam, in quibus uelut in libris quotidie legendo agnoscere potestis quid agere debeatis. Sicut igitur apes in uariis locis et in uariis floribus mellis liquorem colligere solent, ita et uos colligere debetis cuiuslibet uirtutis dulcedinem. Ab alio enim colligenda est humilitas, ab alio caritas, ab alio  fides, ab alio patientia, ab alio largitas, ab alio castitas, ab alio discretio, ab alio eleemosynarum studia pauperumque cura, ab alio alia quelibet uirtus. Que dum sic collecte in unius hominis mentem ueniunt, quasi in unum aluearium ex uariis floribus excerpta mella congeruntur. Non solum autem ex hominibus, sed etiam ex quibuslibet creaturis quas quotidie uel uidetis uel auditis, et de rebus quas aliquo modo sentitis, mella uirtutum colligere debetis. Nam fidem, que fundamentum est uirtutum omnium, primo colligere et ponere debetis in aluearium cordis uestri: credentes scilicet Deum omnipotentem ubique esse presentem, et omnium que a nobis geruntur uel etiam cogitantur inspectorem. Hanc autem fidem hoc modo colligere debetis: attendite igitur in solem, qui cum uniuersum mundum splendore suo circumdans illustret, tamen quia creatura est, et omnis creatura nimis inferior est Creatore, exinde instructi facile potestis credere solem longe minus splendere quam  Creatorem. Nam sol duntaxat tantum potest splendere, quantum permittitur obstaculo terre uel alicuius rei; Creatoris uero splendor est incomprehensibilis, et inuisibilis eius intuitus, quo omnia preterita, presentia et futura simul quasi uno ictu oculi comprehendit: quo etiam respicit super filios hominum, ut uideat si est intelligens aut requirens Deum. Qui scilicet splendor non nisi toto cordis affectu credi uel agnosci ualet, eiusque lucis tanto quisque capax erit, quanto in fide et dilectione Dei profecerit, ipsiusque iustitie esuries ac sitis eum accenderit. Unde de his tribus in Euangelio Dominus dicit; de fide quidem: Omnia, inquit, possibilia sunt credenti; de dilectione autem: Qui diligit me, diligetur a Patre meo, et ego diligam eum, et manifestabo ei me ipsum; de esurie uero et siti: Beati qui esuriunt et sitiunt iustitiam, quoniam ipsi saturabuntur. Huic etiam simile quid quotidianis experimentis colligere potestis. Quis enim agricola agriculturam exerceat, nisi aliquatenus profectuosum sibi fore  speret et credat? Aut quomodo aliquod studium potest exerceri, nisi ceperit amari? Aut quis sine tedio ipsum uictum corporalem cunctis uiuentibus necessarium percipere ualet, nisi aliqua esurie ac siti ad hoc incitetur? Sed nec ipse somnus, nisi cum delectamento aliquo percipitur. Cum ergo hec omnia ita corporaliter esse sciatis, petite intima intentione Dominum, ut uobis ea spiritualiter imitari concedat: primo quidem ut in eum recte credatis; deinde, ut eum tota uirtute, tota mente diligatis; postremo, ut iugiter teneatis esuriem sitimque uerbi diuini, sine qua nemo potest iustitiam ullam amare. Qui autem non amat iustitiam, anime illius salus desperatur, sicut etiam corporis eius salus qui cibi carnalis fastidium patitur. Nam de utroque, spiritali uidelicet et corporali cibo, Dominus dicit: Non in solo pane uiuet homo, sed in omni uerbo quod procedit de ore Dei. Si igitur imitantes esuriem sitimque corporalem, spiritualem quoque obtinueritis, nunquam a bona  uoluntate uacabitis, colligentes instar apum undique alicuius uirtutis et sapientie mel: sicut et de immenso solis splendore, de quo interim disputamus, diuine presentie immensitatem colligendam esse diximus.

Ergo quotiescunque eumdem solis splendorem tam immensum inspexeritis, mox reminiscentes diuine presentie et scientie, toto mentis affectu inuocate Dominum, ut aliquod lumen sapientie sue cordibus uestris infundere dignetur. His igitur dictis de sole, qui licet unus flos uideatur, uariarum tamen uirtutum mella inde colligenda esse iam audistis: audite etiam qualiter aliunde eadem mella deflorare debeatis. Neque enim unquam id sunt illa prata, illi flores, unde possint colligi huiusmodi mella, si tantummodo sint qui colligant. Attendite ergo nunc generaliter in totius mundi ornatum, quomodo omnia inuicem conueniant et temperentur, calida scilicet frigidis, frigida calidis; tempora diurna  nocturnis, estiua hiemalibus. Dehinc specialiter in singula queque, in ornatum uidelicet celi et terre: celi quidem per solem, lunam et stellas; terre uero per uarios flores amenos, et herbas atque arbores et fructus, unde humanum genus alimenta suscipit, pulchritudinem quoque pretiosorum lapidum, uarias picturas tam in palliis quam in ceteris pretiosis pannis delectabiliter intextas, uariosque colores quibus conficiuntur, dulcem cantilenam chordarum atque organorum; nitorem auri et argenti ceterique metalli, amenos discursus aquarum, qui necessarii sunt tam ad naues deferendas quam ad molas preparandas; myrrham, aromatum fragrantiam, postremo etiam decoros hominum quorumdam uultus. Cumque hec omnia miro quodam et ineffabili ornatu composita exterius perspexeritis, attendite etiam quantum ornatum interius, id est spiritualiter, habeant, et quid nos per significationem admoneant. Significant enim precipua  quedam, unde uos magne uirtutis et sapientie mella colligere ualetis. Denique omnis ornatus et pulchritudo creature, que in presenti uita nobis famulatur, hoc nos instruit, hoc nos admonet, ut attendamus: quia si temporalia bona tam delectabilia uisu uel auditu consistunt, multo delectabiliora et pulchriora esse eterna probantur.

Est et aliud quod in temporalium bonorum pulchritudine debemus attendere. Quoniam enim omnis homo probandus est in hac uita, utrum Deum magis diligat quam creaturam decoram, uel eterna potius quam temporalia bona, opponitur ei iugiter aliqua species decora et delectabilis, uel mulierum uel uestium, uel metallorum, seu aliarum rerum, ut in eis tentatus experimentum sui capiat, qualiter scilicet Deum timeat et diligat. Nemo quippe certus esse ualet quis sit, nisi in huiusmodi tentatione probatus fuerit. Cuius nimirum rei exemplum notissimum in unoquoque milite potestis agnoscere. Militis  namque cuiuslibet peritia et fortitudo non agnoscitur nisi in bello. Si enim ibi omnia caute egerit, seipsum muniens, aduersarios uero cedens, tunc demum merito laudatur, fortisque miles predicatur. Bellum quoque non incongrue uocatur ille conflictus quem iugiter agere debemus contra diabolum, salutis nostre inuidum. Ipse enim non cessat nos ad hoc illicere tentando, ut temporalia magis quam eterna bona diligamus, et ut spem nostram in caducis solummodo rebus ponamus: sed nos memores eterne uite, ad quam conditi, redempti et inuitati sumus, debemus resistere illecebris et concupiscentiis quas in corda nostra mittit, attendentes quod scriptum est: Post concupiscentias tuas non eas. Et iterum alia Scriptura indicat, quanta corona per tentationis pugnam proueniat dicens: Beatus uir qui suffert tentationem, quoniam cum probatus fuerit, accipiet coronam uite. Si igitur hec duo que iam diximus de pulchritudine temporalium uisibiliumque rerum intelligenda, qualiter scilicet per eam considerare debeamus  eternorum bonorum qualitatem, quodque per eamdem tentandi simus, utrum Deum plus quam speciosa queque carnalia diligamus: si, inquam, hec utraqua sedulo recolitis et tractatis, magnam uariarum uirtutum dulcedinem omni corporali melle suauiorem colligere poteritis.

Ad hec etiam sciendum, et pro spirituali melle in uascula cordium uestrorum recondendum, quia quecunque in creaturis aduersitas, uel in ipsa humana natura habetur uilitas, ex hominum primorum preuaricatione accidit. Postquam enim illi preceptum diuinum contempserunt, mox et in semetipsis et in omni creatura sibimet contraria habere meruerunt: in semetipsis quidem, quia illa honestissima beate immortalitatis gloria, in qua et ipsi conditi sunt, et quam omnes electi quandoque recepturi sunt, exuti, inhonesta quedam uerecunde carnis indicia in se senserunt, unde et nudos se esse erubuerunt; in creaturis uero tot aduersa quot ipse sunt creature.  Nulla quippe inuenitur creatura que peccanti homini per aliqua nequeat obsistere aduersa. Sed hec omnia Deus omnipotens in aliquam utilitatem conuertit. Aut enim castigat per hec homines, ut a prauitatibus suis conuertantur, sicut sepe agitur per eris intemperiem, per pestilentiam et famem, nec non per alia flagella; aut in his occasionem dat unicuique, ut habeat unde qualitas eius probetur, sicut sepe contingit per hos qui diuitiis et potentia abutuntur, seu in quarumdam bestiarum ferocitate demonstrat diaboli malitiam, ut in leone et lupo. Nonne in cunctis aduersitatibus iam commemoratis utilitas magna habetur? Nunquid utile non erit, ut homines per prospera queque deprauati, per aduersa aliqua corrigantur? Nunquid utile non erit quod latentes Ecclesie hostes ideo accepta potestate permittuntur dominari, ut et hoc appareat quales ipsi sint, et alios persecutione sua uelut aurum in fornace probatos efficiant? Nunquid utile non erit quod  hostis inuisibilis ferocitas et malitia per aliquas bestias feroces demonstratur? Sicut enim leo et lupus uisibiliter insidiantur animalium gregibus, ita et diabolus querens quem deuoret ut ad perditionem trahat, inuisibiliter insidiatur cunctis fidelibus. Et quomodo uos qui libros nescitis, aliter malitiam diaboli inuisibilis agnoscere possetis, nisi in aliqua creatura uisibili, uobisque cognita doceremini? Talia ergo de elementorum cunctorum aduersitate credentes, sentite de Domino  in bonitate, qui tam aduersa quam prospera cuncta pro alicuius utilitatis uel pietatis dispositione decernit, fieri in mundo. Quecunque uero uilitas humane nature ex parentibus primis accidit, in tantum bonum uersa est a Deo, ut omnis superbie morbus, qui hominibus instar angelice nature posset oriri, ex hac comprimeretur. Denique opus omne precedens insinuat factori suo quomodo facere debeat sequens. Sic et Deo omnipotenti angelice dignitatis factura ex parte  per superbiam lapsa, et per hoc quasi quoddam figuli uas in terram cadens fracta, ostendit alio modo aliud uas esse fingendum, non quasi ignaro tante fracture, sed ut nobis nota fierent que facta sunt. Ipse quippe prenoscens omnia antequam fiant, insinuat nobis ex precedentibus qualiter futura pensare debeamus. Quod enim uel angelos quosdam uel homines primos cadere permisit, ad cautelam nostri fecit, ut per hoc nos instructi nichil de nobis presumamus. Fecit ergo Deus in homine lapso, sicut aliquis peritissimus medicus facere solet in egroto. Si enim languoris eius qualitatem agnoscens sperauerit eum posse sanari, suscipit eum sanandum. Tunc si infirmitas exigit, imponit illi emplastra, materia quadam uilissima interdum confecta, adeo ut de animalium uel auium stercore misceantur, carnibus quoque canum uel uulturum seu serpentium agantur. Preterea, si opus est, adustionem medicus addit, quod scilicet medicamen, quamuis ad sanitatem carnis, sicut hi qui experti sunt testantur, utilissimum sentiatur, causa  tamen fetoris et uilitatis sue contegitur.

Quo etiam nos mystice instruimur, ut omnem uilitatem qua circumdati sumus, similiter contegamus, quia non omnia utilia constant honesta. Utrumque igitur medicamen corporale, emplastri uidelicet et adustionis, quamuis uilissimum uideatur, magnum tamen in se habet argumentum spiritualis medicine, unde necessaria imitande moralitatis mella colligere potestis. Nihil enim, ut ait Scriptura, in terris fit sine causa; et que carnaliter uidentur uilia, constant ex significatione pretiosa. Nam si per sordidum uel fetidum medicamen corpora sanantur, nec qualitas medicaminis, sed sanitas exinde procedens pensatur, cur mirum uel incongruum uideatur, si Deus omnipotens prescius omnium futurorum, medicus et saluator omnium in se credentium, simile aliquid in egrotis animabus fecit, sanans eas, uel potius preueniens earum languorem, ut quidem sapientes medici agunt cum aliquo ignobili antidoto?  Quod tamen nos decet contegere, sicut et primi parentes leguntur fecisse, quando se nudos esse erubuerunt, ne uel nobis confusionem, uel conditori nostro, qui per huiusmodi uilitatem humiliare nos decreuit, uideamur iniuriam facere, et secreta cogitatione eum per hoc incusare quod nos potentia sua magis quam ex iustitia tam uiles fieri permiserit. Talia autem de Deo cogitare, est aliquatenus contra eum superbire. Quidquid enim illud est quod uel parentes primos peccare permisit, uel nos per eorum preuaricationem uilitate aliqua circumdedit, hoc totum pro salutis nostre causa fecisse credendus est. Et licet in hoc diuine sapientie profunditas nequeat penitus inuestigari, querenda sunt tamen aliqua uisibilium rerum argumenta, quibus eidem diuine sapientie intellectus noster doceatur concordare. Unde et ea que iam diximus de uilissimo genere medendi, in argumentum sumpsimus huius rei.

Si ergo ex medicina uili potest acquiri ulla sanitas  corporalis, credenda est etiam eodem modo prouenire sanitas spiritualis. Omnis namque decor carnalis facile humana corda illicit ad elationem, sed uilitas reprimit ad humilitatem. Ideoque placuit Deo ut hominem qui in maximum superbie languorem ex conditionis sue decore incurrit, imposita sibi causa remedii aliqua uilitate, perduceret ad humilitatis sanitatem. Sanitas enim spiritualis non nisi remedio acquiritur humilitatis, humilitas autem humana non obtinetur nisi contritione aliqua.

Ex quibus omnibus aperte potestis intelligere quia, ut scriptum est, fidelis Dominus in omnibus uerbis suis, et sanctus in omnibus operibus suis, qui talibus remediis superbiam humanam preuidit esse reprimendam, quique remedia spiritualia, que multis sunt incognita, ex corporalibus figuris et exemplis, que omnibus pene sunt nota, docet esse querenda. Sed satis hinc dictum, iam progrediamur et ultra, ad ea scilicet que posthec proxime dicenda proposuimus.  Illud enim propositus ordo exigit, ut iam dicamus uobis quid significet uarietas temporum, que aliquando congrua sunt ad quelibet operanda, ut uer, estas, autumnus; nunc uero incongrua, ut hiems. Tria namque priora in quibus facilius operari possumus, significant omne presentis uite tempus ad obtinendam ueniam concessum. De quo et Apostolus dicit: Ecce nunc tempus acceptabile, ecce nunc dies salutis. Hiems autem, que maxime inepta est ad operandum, significat extremi iudicii tempus, quod nulla fructuose penitentie opera exerceri possunt. Unde et Dominus in Euangelio admonet dicens: Orate ne fuga uestra fiat hieme uel sabbato. Quasi diceret: Estote semper solliciti, ne concessum tempus uenie perdentes, tunc cum nullus locus est uenie, eam frustra queratis. Eumdem quoque sensum alibi apertius profert dicens: uigilate itaque omni tempore orantes, ut digni habeamini fugere que uentura sunt uobis. Pro eiusdem temporis cura adhibenda Esaias propheta admonet dicens: Querite Dominum, dum  inueniri potest: inuocate eum, dum prope est. Quasi enim procul aberit, cum nullius peccatoris preces exaudit. Sabbatum autem quod additum est hiemi, quia apud Iudeos festiuus est dies, quo homines quam maxime gaudere solent, significat otium quodlibet inutile, uel tempus incongrue letitie. Quamobrem Dominus admonet ne in sabbato fuga nostra fiat, hoc est, ne in presentis uite deliciis positi, futura gaudia postponamus.

Quia igitur audistis per hiemem quibusdam laboribus incongruam iudicii extremi tempus presignari, attendite quod modo faciendum sit uobis, dum bene possitis, et uite lumen habetis. Neque enim uobis excusatio restat ulla pro litterarum ignorantia, cum, in hieme, notissima legere ualeatis que sunt uobis facienda. Deinde uero dicendum quid quotidiani esus necessitas uobis innuat agendum. Undique enim illos flores habetis, ex quibus alicuius edificationis mel colligere ualetis. Quod ergo cogimur  quotidie corpus reficere, ut robustiores simus ad queque corporalia studia, significat nobis quotidie opus esse refici cibo spirituali, id est doctrina celesti, ne deficiamus in labore, quem iugiter sustinere debemus, et pro seruitute diuina, et pro peccatorum nostrorum indulgentia. Nisi enim Deus omnipotens cum refectione carnali spiritualem uellet  significari, decreuisset utique in presenti uita idem fore quod et in futura. Ibi namque nullus inuenitur qui corporalis cibi refectione pascatur. Adhuc dicendum restat quid copia et penuria substantie corporalis innuat. Nam per utramque magna et necessaria cunctis doctrina monstratur. Et copia quidem hoc edocet, quia sicut ipsa letitiam uite presentis auget, sollicitudinem minuit, ita et spirituales diuitie, id est uirtutes anime, omnem future calamitatis et miserie sollicitudinem minuunt, eterneque beatitudinis augent gaudia. Penuria uero hoc indicat quia sicut ipsa patientibus eam merorem ingerit multiplicem, utpote qui ignorant unde sibi uictum querant sine quo uiuere nequeunt; ita spiritualis uite damna eterne damnationis prefigurant lamenta. Cum igitur uobis, o fratres karissimi, uariis modis dictum sit qualiter sine litteris religiose uite tramitem exquirere, et in ea incedere ualeatis, attendite iugiter ad singula que iam diximus, et ea in  cordibus uestris sedula tractate cura.

Ut autem eadem facilius recolatis, et tenacius inhereant cordibus uestris, libet ipsa breuiter repetere. In primis namque diximus uobis quomodo studia apum imitari debeatis, colligentes ex uariis hominibus uel rebus, uelut ex floribus, dulcedinem uirtutum. Deinde quid immensus solis splendor significet. Deinde diximus de trifaria intelligentia in rebus uisibilibus retinenda: prima quidem est que ex temporalium bonorum pulchritudine docet nos considerare quam speciosa sint eterna bona; secunda insinuat ex eadem pulchritudine probandos esse homines, utrum Deum diligant plus quam terrena quelibet; tertia indicat quod creature totius aduersitas, ipsaque humane nature uilitas ex hominum primorum preuaricatione euenerit, sed eamdem aduersitatem et uilitatem Deus in aliquam utilitatem hominis conuerterit. Deinde etiam quid hiemale tempus ad opera quedam ineptum, et quid quotidiani esus necessitas, quidque copia et penuria corporalis substantie significent,  protulimus. Que nimirum omnia, quia ex quotidianis experimentis possunt uobis esse notissima, attendite iugiter quantam edificationem exinde possitis capere, imitantes scilicet opus apum in collectione uirtutum. Iam enim nulla excusatio remanet uobis pro litterarum ignorantia, quandoquidem in his rebus quas quotidie uidetis seu auditis, uel aliquo modo sentitis, diuine religionis notitiam uelut in libris agnoscere ualetis.

Hec quidem monita ad laicos specialiter dicta sint. Deinde uero tam clericos quam laicos admonens precor, ut attendentes continuam eris intemperiem, que peccatis nostris exigentibus ita per annos iam multos imminebat, ut aut immensum frigus, uel immensa pluuia, uel intemperata siccitas fructus terre corrumpens, famem miserandam efficeret: atque formidantes ne corrupta iniquitate terra necessaria alimenta penitus deneget, uel aliquos homines absorbeat, sicut in quibusdam locis, proh dolor! nouiter  euenisse dicitur, abstineant se aliquatenus a solita auaritia et rapina nec non lasciuia, multiplicibusque nugis, quas stolidissimi quidam ab exteris nationibus in has regiones per insolitam rasuram et monstruosum uestitum detulerunt. Nisi ergo huiusmodi stultitia relinquatur, non solum in eos qui faciunt, sed etiam qui consentiunt, diuinitus uindicatur.





uENERABILIS BEDAE PRESBYTERI SIuE ELEMENTORUM PHILOSOPHIAE LIBRI QUATUOR.



[LIBER PRIMUS.]



PROeMIUM.

 Et ait Tullius in Prologo Rhetoricorum: Eloquentia sine sapientia nocet, sapientia uero sine eloquentia, etsi parum, tamen aliquid, cum eloquentia tamen, maxime prodest. Errant qui, postposito proficiente et non nocente, adherent nocenti et non proficienti. Id namque agere, est Mercurii et Philologie coniugium, tanta cura uirtutis et Apollinis quesitum omni conuentu deorum probatum soluere. Idem etiam est gladium semper acuere, sed nunquam in bello percutere. Multos tamen nomen magistri sibi usurpantes, non solum hoc agentes, sed etiam aliis sic esse agendum iurantes, nichil quippe de philosophia scientes, aliquid se nescire confiteri erubescentes, siue imperitie solatium querentes, ea que nesciunt esse utilitatis minus carius predicant. Sed quia, ut ait Terentius, Non est mirum si mulier meretrix impudenter  agit, impudentia illorum postposita, de philosphia aliquid dicere proposuimus, ut diligentius ipsam pro posse nostro perficiamus, non diligentes ad diligentiam excitemus. Incipientes igitur a prima creatione rerum, usque ad hominem continuabimus, tractando de ipso homine multa dicentes: illud ante principium dictionis petentes, ut si aliquid in hoc opere imperfectum inueniatur, humane imperfectioni deputent, nec ideo quod in eo utile erit uituperent. Neque enim propter unum male dictum bona sunt uituperanda, neque propter unum bene dictum mala laudanda. Quandoque enim uigilat Thersites, et dormit Ulysses, et longo operi fas est obrepere somnum. De philosophia igitur tractare incipientes, quid sit philosophia dicamus.



CATALOGUS LIBRI PRIMI.


     Quid sit philosophia.
    Que sunt, et non uidentur.
    Que sunt, et uidentur.
    Quibus rationibus probetur quod sit Deus.
    Quare potentia diuina dicatur Pater.
    Quare sapientia Filius.
    Quare uoluntas Spiritus sanctus.
    Utrum sint corpora uel spiritus.
    Qualiter Spiritus sanctus ab utroque procedat.
    Quare quedam opera uni de personis attribuantur, cum una sine alia nichil operetur.
    Quare Filio attribuatur incarnatio.
     Quid sit et perfecte aliquid cognoscere.
    Quid perfecte ignorare.
    De demonibus.
    Quare Spiritui sancto peccatorum remissio.
    De anima mundi.
    Quid sit celeste animal.
    Quid ethereum.
    Quid ereum.
    Quid humectum.
    Qualiter Filius a Patre genitus, et tamen illi ceternus.
    De elementis.





INCIPIT LIBER PRIMUS.


 Philosophia est eorum que sunt, et non uidentur, et eorum que sunt et uidentur, uera comprehensio. Sunt et esse non uidentur incorporalia. Sensus enim extra subiectam materiam nichil potest. Sunt et esse uidentur corporalia, seu diuinum, seu caducum habeant corpus, corpora namque subiacent sensui. Cum ergo in utrorumque cognitione constet philosophia, de utrisque disseramus, ab eis que sunt et non uidentur inchoantes. Sunt autem hec: Creator, anima mundi, demones, anime hominum; quibus omnibus quia Creator prior est, omnia enim ab ipso habent existere, sed ipse a nullo, ab ipso incipiamus. Sed quia dicunt sancti Deum in hac uita non posse perfecte cognosci, quid sit perfecte aliquid cognoscere ostendamus, ut quare Creator in hac uita perfecte non possit cognosci innotescat. Undecim sunt que queruntur circa unumquodque: An sit, quid sit, quantum sit, ad quid sit, quale sit, quid agat, quid in ipsum agatur, ubi sit, qualiter in loco situm  sit, quando sit, quid habeat. Perfecte ergo aliquid cognoscere est ista undecim de illo scire. Sed quamuis sciamus Deum esse, quid tamen sit perfecte non comprehendimus. Quantitas uero eiusdem qui omnia implet angustias nostri pectoris excedit, relationi illius explicande humana sapientia non sufficit, qualitates non comprehendit, actionibus eius enarrandis infinite lingue non sufficiunt. Quid in ipsum agatur, non potentia facientis, sed permissione patientis; ubi sit qui supra omnia, infra omnia, totus est et integer; qualiter in loco sit, qui localis non est; de tempore illius, qui ante omne est tempus; quid habeat, qui palmo omnia continet, nullus perfecte explicare potest. Nec ergo illum omnino ignoramus, quem esse scimus; nec perfecte scimus, de quo hec omnia ignoramus, et quem diximus in hac uita sciri Deum esse, rationes quibus etiam incredulis hoc possit probari aperiamus, scilicet, et per mundi creationem et quotidianam dispositionem.  Cum enim mundus ex contrariis factus sit elementis, calido, frigido, humido, sicco, uel natura operante, uel casu, uel aliquo artifice, in compositione mundi coniuncta sunt. Sed proprium est nature contraria fugere, et simile appetere. Non ergo natura contraria coniunxit elementa; casu uero coniuncta non sunt. Si enim casus mundum operatus esset, quare domum uel aliquid tale quod leuius est non faceret? Iterum si operatus esset mundum, alique cause precessissent, quarum concursus operaretur casum. Est enim casus inopinatus euentus ex causis confluentibus. Cum ergo nichil preter Creatorem precessit mundum, ergo casu non est factus; igitur aliquo artifice. Artifex uero ille, uel homo, uel angelus, uel Deus fuit. Ante uero mundus factus est quam homo, angelus uero cum mundo. Ergo Deus solus mundum creauit. Per quotidianam dispositionem sic probatur: Ea que disponuntur, sapienter disponuntur; ergo aliqua sapientia, nichil  enim sine sapientia sapienter disponitur. Est igitur sapientia qua omnia disponuntur. Sapientia uero illa, uel humana, uel angelica, uel diuina. Humana uero non est, que res facit uiuere et loqui. Cumque suam humana sapientia formam, scilicet, hominis, uel alterius animalis, operetur, motum illi et uitam conferre non potest. Angelica uero sapientia, quomodo angelos ipsos disponeret? Diuina ergo est sapientia, que hoc agit. Omnis uero sapientia est alicuius sapientia. Est igitur cuius sapientia illa est, nec idem homo est, nec angelus. Deus ergo. Sic per quotidianam dispositionem peruenitur ad diuinam sapientiam, per sapientiam ad diuinam substantiam. Unde diuina sapientia dicitur signaculum et imago diuinitatis. In hac diuinitate, omnium conditrice et omnia gubernante, dixerunt philosophi esse potentiam operandi sapientiam, uoluntatem. Si enim non potuit et nesciunt, quomodo tam pulchrum fecit? Si iterum fecit et noluit, uel ignorans, uel coactus, hoc egit. Sed quid ignoraret, qui etiam nouit  hominum cogitationes? Quis iterum illum cogeret, qui omnia potest? Est igitur in diuinitate potentia, sapientia, uoluntas. Qua sancti tres personas uocant, uocabula illis a uulgari per quamdam affinitatem transferentes, dicentes potentiam diuinam Patrem, sapientiam Filium, uoluntatem Spiritum sanctum. Potentia dicitur Pater, qua cuncta creat, et paterno affectu disponit. Sapientia uero dicitur Filius, a Patre ante secula genitus, et tamen illi ceternus, quia ut Filius temporaliter est a Patre, ita sapientia eternaliter et consubstantialiter est a potentia. Sed diximus Filium gigni a Patre, et tamen illi ceternum esse. De illa genitura aliquid dicamus, illud ante orantes, ne illud quod inuenitur: Generationem eius quis enarrabit? putent nobis officere. Illud enim dictum est, non quia impossibile sit, sed quia difficile. Pater ergo genuit Filium, id est, diuina potentia sapientiam, quando prouidit qualiter res crearet, et creata disponeret: et quia  ante secula hoc prouidit, ante secula Filium, id est, sapientiam genuit, et hoc ex se, non ex alio, quia neque alicuius doctrina, neque usus experientia, sed ex propria natura hoc scire habuit. Ex quo autem fuit  de eterno, ex quo hec sciuit, nec fuit qui ista sciret. Si ergo eternus est, et sapientia eius eterna est. Hic Pater genuit Filium ceternum sibi, et consubstantialem. uoluntas uero diuina dicitur Spiritus. Est autem proprie spiritus anhelitus, in quo sepe uoluntas hominis perpenditur. Aliter enim spirat letus, aliter iratus; ideo diuinam uoluntatem translatiue dixerunt Spiritum, sed antonomastice sanctum. Spiritus iste a Patre et Filio procedit, quia uoluntas diuina bonitas, inde quod ita potens et sapiens est Deus, effectu ostenditur. Nihil enim aliud est Spiritum sanctum a Patre et Filio procedere, quam diuinam uoluntatem ex potentia et sapientia usque ad creationem et gubernationem rerum extendere. Hec bonitas et uoluntas  Patri est ceterna, et Filio. Non enim fuit potens et sapiens, quod non esset bonus et creare uolens, quia idem est Deo esse, et bonum esse, et ante tempora uoluit quod fecit, quia nulla in eo mutabilitas. Ceterna est itaque predicta uoluntas et bonitas diuina. Sed hec personarum trinitas est, essentie unitas. Una enim substantia est potentia diuina, sapientia et bonitas. Que trinitas, quamuis in omnibus cooperetur, nunquam quippe agit aliquid potenter et non sapienter et benigne, nec sapienter et non potenter uel benigne, nec benigne et non sapienter uel potenter, tamen quedam opera referuntur potentie, et sic Patri; quedam sapientie, et ideo Filio; quedam bonitati et uoluntati, et ideo Spiritui sancto. Attribuitur potentie, id est, Patri Filii missio, quam tamen operata est sapientia et uoluntas: attribuitur sapientie, id est, Filio, incarnatio, quam tamen operata est potentia et uoluntas. Et merito sapientie attribuitur. Cum enim tam potens  esset, qui de potestate diaboli humanum genus sola uoluntate liberare posset, maluit tamen diuinitatem coniungere humanitati, ut qui Deum et hominem reconciliaret in se, qui hominis est, et Dei haberet. Si enim tantum Deus esset, nunquam diabolus in eum manus mitteret, quippe quomodo seruus in filium potentis domini cognitum manum mitteret? Unde scriptum est: Si cognouissent, nunquam Filium Dei crucifixissent. Si iterum tantum homo esset, quomodo captiuus captiuum liberaret? Omnes enim peccauerunt, et egent gratia Dei. Redemptor igitur noster Deus fuit, et homo, et adhuc est, ut ex diuinitate saluare posset, et ex humanitate diabolum lateret, ut cum preter ius et fas innocentem inuaderet, potestatem sibi super nocentem a Deo commissam iuste admitteret. uoluntati uero et bonitati diuine remissio peccatorum attribuitur, quia ex bonitate et uoluntate condonat quod ex potentia et sapientia quam cito factum est punire posset. Sed quia dum de diuinitate loquimur, angustias nostre  scientie transgressi sumus, de ea iterum tacentes, ad reliqua transeamus, illud orantes, ne si aliquid quod alibi scriptum non sit, hic reperiatur, heresis iudicetur. Non enim quia scripum non est, heresis est, sed si contra fidem. In partitione superiori de eis que sunt et non uidentur, primum Creatorem, deinde de anima mundi posuimus. Finito igitur de Creatore tractatu, de anima mundi dicamus.

Anima igitur mundi, secundum quosdam Spiritus sanctus est, diuina enim uoluntate et bonitate, que Spiritus sanctus est, ut prediximus, omnia uiuunt que in mundo uiuunt. Alii dicunt animam mundi esse naturalem uigorem, rebus a Deo insitum, quo quedam uiuunt tantum, quedam uiuunt nec sentiunt, quedam uiuunt, sentiunt et discernunt. Nec enim est aliquid quod uiuat et sentiat, uel discernat, in quo non sit ille naturalis uigor. Tertii dicunt animam mundi esse quamdam incorpoream substantiam, que tota est in singulis corporibus,  quamuis propter quorumdam corporum tarditatem, non idem in omnibus operetur, quod uolens significare uirgilius ait: »Quantum non noxia corpora tardant.« In homine ergo propria et mundi anima, si quis concludat: Igitur in homine sunt due anime. Dicimus enim, quia non dicimus animam mundi esse animam, sicut nec caput mundi esse caput. Hanc dicit Plato esse excogitatam ex diuina et indiuidua substantia, ex eadem natura et diuersa, cuius exponere si quis querat, in aliis nostris scriptis illam inueniet. Tertium genus de his que sunt, et non uidentur, diximus esse demones, de quibus tractare incipientes, dicamus quot illorum sint ordines, et quare uocati sint demones. Tres igitur demonum ordines uoluit Plato esse, a superiori usque ad imum, nichil sine rationali creatura esse affirmans. Dicit enim in firmamento esse quoddam animal rationale, quod ita definit: Animal rationale, celeste, immortale, impatibile, stellas, uidelicet, de quibus  in loco suo dicemus; sunt enim de his que sunt et uidentur. Deinde dixit esse in ethere quoddam genus inuisibilis animalis, a firmamento usque ad lunam primum ordinem demonum, quod ita definitur: Animal rationale, immortale, patibile, ethereum: cuius dicit esse officium soli diuine contemplationi uacare, et de eius contemplatione delectari. In inferiori uero loco, id est, circa superiorem partem eris uicine lune dicit esse aliud genus, cuius est definitio: Animal rationale, immortale, patibile, diligentiam omnibus impartiens, cuius est, secundum eumdem officium, deferre preces homini, non Deo, et uoluntatem Dei hominibus, uel per somnia, uel per signa, uel per intimam aspirationem, uel uocalem admonitionem. Quod dicitur patibile, quia diligit bonos, congaudet illorum prosperitati, compatitur aduersitati. Tertius ordo est in hac humecta parte eris, quod ita definitur: Animal humectum, rationale, immortale, patibile, cuius est officium  humanitati inuidere, ex inuidia insidiari, quia unde descendit per superbiam, ascendit humanitas per humilitatem. Est etiam ita luxuriosum, quod aliquando commiscet se mulieribus, et aliquos generat; unde et incubi, quia sic concumbunt, dicuntur; qui ab aliis differunt demonibus, quia duo primi ordines dicuntur cacodemones, id est, bonum scientes: bonum, sciens, dicitur. Isti uero dicuntur cacodemones, id est, malum scientes; enim malum est; et non abhorreas nominis communitatem, qua et illi et isti dicuntur demones, quasi scientes, cum et isti et illi angeli dicantur. Unde dicitur malus angelus. Inferiorem partem mundi homo habitat, id est, terram, animal rationale, mortale, de quo in suo loco dicemus. De predictis demonibus queritur utrum corpora habeant, an non, cum sint animalia; et omne animal corpus dicatur, an sint spiritus, ut ait propheta: Qui facit angelos suos spiritus. Inde dicunt quidam quod corpora sint, tamen ita subtilia, quod sensu percipi non possunt. Unde  respectu nostrorum corporum, que spissa sunt et grossa, spiritus dicuntur, quemadmodum er, quamuis corpus sit, tamen, propter subtilitatem sui, spiritus uocatur. Quod confirmat beatus Gregorius, qui in Moralibus loquens de angelis ait: »Comparatione nostrorum corporum spiritus sunt, sed comparatione illius summi et incircumspecti spiritus, corpora sunt dicenda.« Hoc iterum probant auctoritate beati Augustini, qui in Enchiridio quoddam ponit capitulum, qualia corpora angeli habeant. Alii dicunt illos non esse corpora, sed spiritus, scilicet, quia ubique non sunt, de loco ad locum mouentur, comparatione summi Spiritus, qui ubique totus est et integer. A beato Gregorio corpora dicti sunt, nec inde sequitur quod corpora sint, sicut illud est: Sapientia huius mundi stultitia est apud Deum. Non quod Deus sapientiam huius mundi stultitiam reputet, sed quod ad comparationem diuine sapientie stultitia est; nec inde sequitur quod sit  stultitia. De illo uero capitulo beati Augustini, qualia corpora angeli habeant, dicunt beatum Augustinum ibi loqui de corporibus que assumunt quando hominibus apparent, utrum uera sint corpora an non, nec tamen dicit illos esse corpora. Nos autem plus illorum sententie concedimus qui dicunt illos esse spiritus; nec uideatur alicui, esse inconueniens, quod Plato duo genera dicit esse cacodemonum, cum diuina Scriptura nouem dicat esse ordines angelorum. Plato enim diuisit secundum loca, sed diuina pagina iuxta officia. In duobus igitur illis generibus continentur nouem ordines, et e conuerso.
 [Figure: [Figura] 5Kb]

 Post tractatum de Creatore et anima mundi e demonibus, restat tractare de anima hominis. Sed quia de homine locuti sumus usque ad illum locum, loqui de eius anima differamus, ut sit unus et continuus de homine tractatus. Hactenus de illis que sunt, et non uidentur, nostra disseruit oratio, nunc ad ea que uidentur, stylus conuertatur. Sed antequam initium loquendi de illis faciamus, petimus, ut si loquentes de uisibilibus aliquid probabile et non necessarium dicimus, uel necessarium et non probabile ponimus, non inde uituperemur; ut physici enim tantum probabile ponimus, ut uero philosophi probabile, etsi non necessarium, adiungimus; sed illud uideatur si aliquid probabilius inter modernos inde tractauerint. Tractaturi igitur de eis que sunt et uidentur, quod illa corpora sunt, et omnia corpora  ex elementis constant, ab elementis sumamus exordium, ostendendo quid sit elementum, quare quatuor sint elementa, nec pauciora, quod fuit chaos elementorum, qualiter solutum.

Elementum uero, ut definiunt philosophi, est simpla et minima alicuius corporis particula: simpla ad qualitatem, minima ad quantitatem. Cuius exemplum tale est: Elementum est pars simpla, id est, cuius non sunt contrarie qualitates. Sed quia hoc totum uidetur habere ossa et similia, ut remoueat illa, addit minima, id est, que ita est pars alicuius, quod nichil est pars eiusdem. Unde littere per simile dicuntur elementa, quia sunt partes simillime, ita quod nichil est pars illarum. uolunt autem philosophi ex elementis quatuor constare humores, ex humoribus partes tam homiomeras, id est, consimiles, ut est caro et ossa, quam organicas, id est, officiales, ut sunt manus et pedes, etc. Ex utrisque uero partibus humana constare corpora. Ergo secundum  eum nullum ex his quatuor que uidentur, et a quibusdam elementa reputata sunt, est elementum simplum, uidelicet, nec terra, nec aqua, nec er, nec ignis. Nullum quippe eorum est simplum qualitate, nec minimum quantitate; et ut in terra aliquid est calidi, aliquid frigidi, aliquid sicci, aliquid humidi, quod quia cuilibet est patens, probationem illius pretermittamus. Neque enim aperte uera, neque aperte falsa sunt probanda, sed de quibus est aliqua dubitatio. Non est ergo terra simpla qualitate, nec minima quantitate, cum ex tam magnis partibus constet; sunt enim quatuor illius partes, uel quinque zone, nec ergo est elementum. Similiter de aqua et igne et ere probari potest. Elementa ergo sunt simple et minime particule, quibus hec quatuor constant que uidemus. Hec elementa nunquam uidentur, sed ratione diuisionis intelliguntur. Diuiditur enim, ut figuraliter dicatur, humanum corpus in organica, ut in manus, etc., organica in homiomera,  id est, consimiles, scilicet, in partes carnis et ossa, homiomera autem in humores, melancholiam, etc., humores autem in elementa, id est, in simplas et minimas particulas. Cuius diuisionis pars actu, pars sola ratione et cogitatione fieri potest. Corpus enim humanum in membra, membra in homiomera, actu diuidere potest, sed homiomera in humores, humores in elementa solus intellectus diuidere potest, quia, ut ait Betius in commento super Porphyrium, uis est intellectus coniuncta diuidere, et diuisa coniungere. Sed queret aliquis ubi sunt elementa. Nos dicimus in compositione humani corporis et aliorum, sicut littera in compositione syllabe, et si non per se. Sed quidam sunt qui, ut rustici, nesciunt aliquid esse, nisi sensu illud possint comprehendere, quia animal non percipit que sunt spiritus, cum sapienti plus inquirenda sint insensibilia quam sensibilia. Cum ergo simple et minime particule sint elementa, que sunt frigide et sicce, dicuntur terra;  que frigide et humide, aqua; que calide et humide, er; que calide et sicce, ignis. Cum autem hec quatuor que uidentur ex illis composita sint, illud de his in quo due particule frigide et sicce dominantur, nomine illarum dicitur terra; in quo frigide et humide, aqua; in quo calide et humide, er; in quo calide et sicce, ignis. Si ergo illis digna uelimus imponere nomina particulas predictas, dicamus elementa ista quatuor, que uidentur, elementa. Sunt quidam qui neque philosophorum scripta, nec physicorum unquam legerunt, ex superbia ab aliquo discere dedignantes, ex arrogantia que nesciunt contingentes, nonnichil dicere uideantur; dicunt esse istorum quatuor, que uidentur qualitates: calorem, frigiditatem, humiditatem, siccitatem. Sed istis physicam uelut et partem pede detrahentibus, reclamat eodem ore Platonis, uocantes elementa materias, cum nulle qualitates materia alicuius esse possint. Est enim materia que accepta forma  transit in aliud. Reclamat item ore illius philosophi, qui in Isagogis suis ait aliud esse elementa, aliud eorum commistiones, que sunt calide et sicce, et sic de aliis. Iterum reclamat ore Macrobii dicentis: »Cum in singulis elementis diuerse essent qualitates, talem unicuique dedit, ut in eo cui adheret, cognatam et similem reperiret, ut aqua cum terra frigiditatem, er cum aqua humiditatem, ignis cum ere calorem.« uide ubi dixit elementa non esse qualitates, sed qualitates in elementis. Si ergo quod alicui inest diuersum est ab eo cui inest, non est ipsum quod est ipsum cui inest. Sunt alii qui dicunt ista que uidentur esse elementa, auctoritate Iuuenalis hoc probantes, qui de gulosis ait: »Gustus per omnia elementa querunt, in terra uenationes, in aqua pisces, in ere aues.« Que sententia quia uera est, nec sententie philosophorum contraria, qualiter cum ista stare possit exponam. Philosophus igitur tanquam physicus de naturis corporum tractans, simplas illarum et minimas particulas elementa  quasi prima principia uocauit. Philosophi uero de creatione mundi agentes, non de singulorum corporum naturis, ista quatuor que uidentur elementa mundi esse dixerunt, que ex istis constant; et ista primum creata sunt, deinde ex his ut ex elementis cetera omnia facta sunt, ut in sequentibus ostenditur. Nulla est ergo inter eos contrarietas. Sed dicunt contra: Nullum istorum elementum est, quia nullum est eorum quod ex quatuor elementis factum non sit. Quod sic probant: in terra est aliquid de aqua, quia aliquid humiditatis uidemus exire. In eadem est aliquid eris, quod probat fumus inde euaporans, et aliquid caloris, quod tactu percipimus. Similiter de aliis probant hoc idem auctoritate Platonis dicentis: »Cum terra transeat in aquam, et aqua in terram, quare magis dicatur aqua quam terra.« Nos uero contradicimus in unoquoque illorum de aliis aliquid esse, nec tamen ea inde esse facta, quia non substantialiter, sed accidentaliter  inest. Cum enim terra porosa sit, et aquis circumdata, aliquid humoris aque subintrant, et aliquid eris. Cum ergo in medio mundi sit, et ignis ab omni parte equaliter distet terre, quid mirum si aliquid caloris inde recipiat? Insunt ista terre accidentaliter; non naturaliter, nec ex istis constat. Similiter de aliis licet probare; sed quia breuitatem in hoc opere sectamur, quid in aliis de aliis sit, et qualiter in eis accidat, ingeniis aliorum inquirere dimittamus. Etenim principium a magistro, perfectio autem debet esse ab ingenio et studio. Quoniam iterum Platonem dicunt quesisse quare magis dicatur aqua quam terra, uel e conuerso, cum sic dissoluatur, sic intelligimus illum loqui non de elementis, que sic dissoluuntur. Nunquam enim totum dissoluitur elementum. Dicit enim id quod dissoluitur non esse terram, sed terreum, id est, partem terre, sed quod remanet retinens proprietatem terre, dicit terram et elementum. Sed de hoc, Deo  annuente uitam, satis dicemus. Sunt ergo elementa predictorum corporum particule, ut dicunt philosophi. Sunt autem elementa mundi, ut dicunt philosophi, que uidentur, de quibus huiusmodi tractatus habendus erit.

Quare unumquodque factum sit, quare quatuor, nec pauciora? Sed quia firmior est sententia que auctoritate sapientis utitur, quid inde Plato senserit dicamus. Diuini, inquit, decoris ratio postulabat talem fieri mundum, qui et uisum pateretur et tactum. Ac si diceret: Cum Deus sola bonitate, non indigentia, quippe qui perfectum et summum bonum est, mundum creauit, talem uoluit illum fieri, qui uideretur et tangeretur, ut homo etiam oculis in rerum creatione et gubernatione diuinam potentiam et bonitatem percipiens, potentiam timeret, sapientiam ueneraretur, bonitatem imitaretur. Deinde subiungit: Constabat autem nichil posse uideri nisi ignis beneficio, neque tangi sine solido, nec solidum esse  sine terra. Quomodo uisus non possit esse sine igne, nec tangibile sine terra, loquentes de sensibus corporis ostendemus. Postea addit. Idcirco iecit Deus quasi fundamenta ignem et terram. Sed quoniam in eis sunt contrarie qualitates, quippe terra est corpulenta, obtusa, immobilis, ignis subtilis, acutus, mobilis, uidit Deus sine medio ea iungi non posse, ideoque inter ea medium creauit, de quorum coniunctione quia fecimus mentionem, dicamus quid sit coniunctio, quid commistio contrariorum. Commistio ergo contrariorum est, quando ex duobus ita fit unum, ut neutrum remaneat id quod ante fuerat, ut si calidissimum frigidissimo misceatur, fit tepidum, neque frigidissimo neque calidissimo remanente; coniunctio uero contrariorum est, quando ex duobus ita fit unum, quod utrumque remanet id quod ante. Quod in contrariis habentibus agentes qualitates sine medio esse non possunt. Sunt autem agentes qualitates, calor, frigiditas, sed quare? Loquentes de homine dicemus. Si enim alterum alteri  apponitur, repugnant, et alterum ab altero dissoluitur; ut ergo subsistant, oportet medium esse. Id si tale fuerit, quod plus ad unum quam ad aliud se habeat, paulatim in illud ad quod se plus habet transibit, sicque illa coniunctio dissoluetur, ueluti si inter calidissimum et frigidissimum aliquid plus habens se ad calidum quam ad frigidum ponatur, illo in naturam calidi transeunte, et frigiditate pereunte, dissoluetur illa coniunctio. Sin autem tale fuerit medium, quod ad utrumque se equaliter habeat, non plus in naturam unius quam alterius transiens, illorum obseruabis coniunctionem. uolens ergo predicta duo elementa commisceri, sed coniungere, ut utrumque id quod est remanet, medium inter illa creauit, non unum tamen, sed duo, aquam, scilicet, et era. Si enim solam aquam inter ea posuisset, tum plus ad terram quam ad ignem se haberet, habet enim commune cum terra corpulentiam, obtusitatem, cum igne mobilitatem, coniunctio illa non  duraret. Similiter si solum era, habet enim commune subtilitatem et mobilitatem cum igne, cum terra obtusitatem. Sed dicet aliquis: Et si unum istorum non sufficit, potuit tamen Deus facere aliud quod sufficeret. Ad quod dicimus, nos non ponere terminum diuine potentie, sed dicimus nullum de his que sunt potuisse sufficere, nec iuxta rerum posse esse aliquid quod sufficeret. Ostenso igitur quod unum de istis solum non sufficeret, quod nullum aliud quod ad hoc sufficeret esse non posset, aperiamus. Cum igitur inter aliqua duo due sunt contrarie qualitates, quia binarius in duo equa diuidi non potest, aliquid inter illa poni potest, quod unam ab unoquoque proprietatem recipiens, inter illa sufficiat, ut cum terra et er duas contrarias habeant qualitates. Est enim terra frigida et sicca, er calidus et humidus, aqua habens commune cum terra frigiditatem, cum ere humiditatem, inter illa sola sufficit. Similiter ignis et aqua contrarias habent  qualitates, est quippe ignis calidus et siccus, aqua frigida et humida. Sed quia er habet commune cum aqua humiditatem, cum igne calorem, inter utrumque solus sufficit. Si uero inter aliqua sunt tres contrarie qualitates, sicut nec ternarius in duo equa diuidi potest, nec medium quod ad ea equaliter se habeat, potest inueniri. Oportet enim quod de uno accipiat unam, duas de altero, sic enim nec aliter potest in integrum diuidi ternarius.
[Figure: [Figura] 6Kb]

 Qualitas uero per media non diuiditur, non ergo inter ea potest esse medium, nisi participans una et duabus. Iterum dicet aliquis: Et si secundum hanc syzygiam in tribus qualitatibus unum medium, quod ab utroque unam acciperet, esse non potuit, secundum illam que fit in duabus, illud habere potuerunt. Si enim inter ignem et aquam est er, qui una  unius, altera alterius participat, quare inter ignem et terram in syzygia duarum qualitatum unum medium, quod ab utroque unam acciperet, esse non potuit? Est enim calidus et siccus, terra frigida et sicca. Nos uero dicimus, nec secundum hunc medium fuisse necessarium, cum in aliquo conueniant, sed in siccitate nec esse potuit. Si enim aliquod tale medium esset, quod ab utroque aliquid acciperet, uel acciperet ab igne calorem, a terra siccitatem, idemque esset quod ignis, uel a terra siccitatem, idemque esset quod ignis, uel a terra frigiditatem, ab igne siccitatem, et sic idem esset quod terra, uel ab igne calorem, a terra frigiditatem, preter hec  nichil potest confingi. Sed impossibile est aliquid esse calidum et frigidum. Cum enim sint quatuor elementa et quatuor illorum complexiones, inde fiunt sex complexiones, quarum quatuor sunt possibiles, due impossibiles. Sunt autem quatuor possibiles, calidum et siccum, calidum et humidum,  frigidum et humidum, frigidum et siccum. Due uero impossibiles, calidum et frigidum, humidum et siccum. Duo igitur elementa Creator in medio posuit, quia unum predictis rationibus non sufficeret. Elementorum uero talis est dispositio, quod inferiorem locum obtinet terra, deinde est aqua, postea er, superior est ignis. Si enim aliquid inferius terra esset, quia naturaliter grauis est, ad illud tenderet, grauia enim naturaliter deorsum tendunt. Si uero aliquid supra ignem esset, ex leuitate sua ad illud tenderet, et dissolui ab aliis contenderet. Iuxta terram posita est aqua, quia naturaliter grauis est, et si non quantum terra, et secundum locum obtinere debuit. Deinde est er grauior igne, et leuior aqua, merito inter utrumque ponitur. Et quoniam quid sit elementum docuimus, et quot sint, et quare plura non sint, et causam ordinationis significauimus, de chao, quod in principio mundi fuit, dicamus, communem sententiam preponentes, deinde illam improbantes,  ad ultimum nostram rationibus confirmantes. Dicunt omnes fere elementa in prima creatione certa loca non obtinuisse, imo in unam massam mista fuisse in qua erant grauia et leuia, modo ascendebant, modo descendebant. Subiungunt etiam rationem quare tanta confusio rerum foret, nisi sua potentia, sapientia et bonitas res ordinaret. Deinde hoc probant auctoritate Platonis, qui in Timeo ait, Deum ex inordinata iactatione elementa redegisse in ordinem. Nos uero dicimus falsam esse quam proponunt, nec conuenientem esse rationem quam inducunt, nec bene esse intellectam auctoritatem quam pretendunt. Prius ergo probemus sententiam esse falsam, postea rationem non esse conuenientem, deinde non bene esse intellectam auctoritatem. Dic ergo quisquis hoc affirmas: Massa illa que constabat ex quatuor elementis maior erat, uel minor, uel equalis elementis que modo sunt; si maior erat, non ergo omne corporeum in quatuor elementis continetur, uel aliquid de ea periit; si minor, tunc Creator  post eam aliquam nouam materiam creauit, ex qua elementa augmentauit; si equalis, omnem locum, que illa modo implent, implebat: non igitur quo ascenderet uel descenderet, habebat. Falsa est ergo sententia. Inconueniens est ratio quam inducunt, scilicet Deum ad hoc fecisse ut ostenderet quanta confusio rerum foret, nisi sua bonitas eas ordinaret. Cui ostenderet? Angelo? Sed angelus ex natura et gratia naturas rerum cognoscit. Homini? Sed nondum erat homo, et si ut homini ostenderetur facta esset, usque ad hominem seruaretur. Sed ante hominis creationem ordinata sunt elementa. Auctoritas Platonis non bene est ab his intellecta. Cum enim dicit Plato ex inordinata iactatione Deum elementa reduxisse in ordinem, non ideo dicit quod unquam inordinate iactarentur ; sed quia essent nisi sic, ut nunc sunt, a Deo essent ordinata. Cum enim terra naturaliter  deorsum tendat, ignisque sursum, nisi illa inferiorem locum obtineret, ille uero superiorem, hec semper quereret inferiorem, hic superiorem, et sic esset inordinata iactatio. Hanc redegit Creator in ordinem, conferendo terre locum, scilicet inferiorem, igni superiorem, ut hec non haberet quo descenderet, neque hic quo ascenderet. Ex inordinata igitur iactatione, que fuit, sed que esse potuit, Deus elementa in ordinem redegit: ueluti si monitu alicuius nostri amici aliquid quod contingeret, nisi ipse moneret, fugiamus, dicimus, Iste liberauit nos ab hoc malo; non quia hoc malum prius fuisset, et postea nos inde liberasset, sed quia nisi iste fuisset, nobis accidisset. Fuerunt igitur in prima creatione ubi nunc sunt elementa, sed non qualia nunc sunt. Etenim terra omnino erat cooperta aquis, aqua uero spissior quam modo sit, et ad magnam partem eris eleuata; er autem spissior quam modo sit, et obscurus, quippe cum neque sol neque luna, neque  alie stelle essent, quibus illuminaretur. Ignis similiter spissior erat quam modo sit. Id autem quod terra erat omnino aquis cooperta, nec aliquo lumine illustrata, nec edificiis distincta, nec suis animalibus cepleta, quod aqua et er spissi et obscuri erant, quod in superioribus stelle non apparebant, chaos, id est confusionem elementorum uocauerunt. Unde Moses: Terra erat inanis et uacua, et tenebre erant super faciem abyssi. Hoc chaos sic dissolutum est, cum aqua usque ad maximam partem eris esset eleuata; er uero spissus, et ignis similiter in illa spissitudine aliquid terree et aquee substantie inerat, que ex calore ignis et siccitate coagulata et durata, corpora stellarum uisibilia et lucida creauit. Quod autem in compositione stellarum et de inferioribus et de superioribus elementis est, dominante tamen supremo, ex hoc potest probari quod uisibilia sunt et splendida et mobilia. Quod enim uisibilia sunt ex inuisibili uel uisibili habent; at ex inuisibili  nichil potest esse uisibile. Unde Lucretius: Ex insensibili ne credas sensibile nasci; et Macrobius: Omnis qualitas geminata crescit, nunquam contrarium operatur. Non ergo ex igne uel ere habent quod uisibilia sunt, hec quippe sunt inuisibilia; ex uisibili ergo, id est ex terra et aqua. Similiter quod splendida sunt et mobilia, ex obscuro et immobili non habent; ergo ex splendido et mobili, scilicet ere et igne. Facta sunt ergo ex quatuor elementis, scilicet, de inferioribus dominatur in eis aqua, de superioribus ignis, quod effectu probari potest. Calorem enim terris conferunt, et ad nutrimentum sui humorem attrahunt. Similia namque similibus congaudent. Hec subiiciet aliquis: Cum in ere sit humor spissior quam in igne, et calor quamuis non tantus, quare in ere corpora stellarum facta non sunt? Nos uero dicimus quod quamuis er sit calidus, est tamen et humidus: non ergo potuit desiccando spissare, et sic corpus lucidum et uisibile  creare, ueluti si aqua spissa superponatur igni, spissatur et in lapideam sepe transit substantiam: sin autem alicui calido et humido superponatur, ut aque bullienti, ita ut ab illo solo calorem recipiat, non spissabitur. uel secundum Constantinum: Cum in uno de istis quatuor due sint qualitates, singillatim unam habet ex se, alteram ex alio. Ignis ex se calidus est, siccus ex motu uel ex terra. Aer est humidus ex se, calidus ex igne. Aqua humida ex ere, frigida ex se. Terra uero ex se sicca est, sed frigida ex aqua. Quod uero in unoquoque est ex se, plus in eo ualet quam quod ex alio. Cum ergo in ere humiditas sit ex se, calor ex igne, preualuit in eo humiditas, nec potuit desiccando corpora stellarum creare. Iterum quod maius est, non fuit diuina uoluntas stellas esse in ere. Cum enim er terre sit uicinus, si in eo essent stelle, ex uicinitate sua terram incenderent, nec aliquid in ea uiuere posset. Corporibus stellarum sic creatis, quia ignee sunt nature, ceperunt se mouere, et ex motu subditum  era calefacere. Quo mediante aqua calefacta est, ex aqua calefacta et spissata, diuersa genera animalium sunt creata; quorum quedam, que plus habuerunt superiorum elementorum, aues sunt. Unde aues modo sunt in ere ex leuitate superiorum, modo descendunt in terram ex grauedine inferiorum. Alia uero, que plus aque habuerunt, pisces sunt; inde est quod in hoc solo elemento uiuere possunt. Sic igitur aues et pisces ex aqua creati sunt; unde scriptum est: Magne Deus potentie, qui ex aquis ortum genus partim remittis gurgiti, partim leuas in era. Istis sic creatis ex aqua effectu superiorum, ubi aqua tenuior fuit, ex calore et creatione predictorum desiccata est. Apparentque in terra quasi quedam macule, in quibus homines et alia animalia habitabant. Sed cum terra ex superposita aqua esset lutosa, ex calore bulliens, ex se diuersa genera animalium creauit, et si in aliqua parte terre abundauit ignis, cholerica nata sunt animalia, ut leo; si  terra, melancholica, ut bos et asinus; si aqua, phlegmatica, ut porcus. Ex quadam uero parte, in qua elementorum qualitates equaliter conuenerunt, humanum corpus factum est. Et hoc est quod diuina pagina dicit, Deum fecisse hominem ex limo terre. Non enim credimus animam, que spiritus est, et leuis, et munda, ex limo esse factam, sed a Deo homini inspiratam. Unde ait Scriptura: Formauit Deus hominem de limo terre, et inspirauit in faciem eius spiraculum uite. Unde cum diuersa melancholica animalia creata sunt, infinita phlegmatica et cholerica, unus solus homo creatus est; quia, ut ait Betius: Omnis equalitas pauca est et finita, inequalitas uero numerosa et multiplex. Sed quoniam est proximum temperato, et si minus, tamen aliquanto est temperatum, ex uicino limo corpus mulieris esse creatum uerisimile quibusdam uidetur, et ideo nec penitus idem est quod homo, nec penitus diuersum, nec ita temperata, quia calidissima frigidior  est frigidissimo uiro. Et hoc est quod pagina dicit Deum fecisse feminam ex latere Ade. Non enim ad litteram uolumus Deum primum hominem ex costa esse. Sed dicet aliquis, eadem ratione plures homines et feminas tunc posse creari, et adhuc posse. Nos dicimus uerum esse, si diuina uoluntas esset, quia ut aliquid sit, natura operante, necesse est diuinam uoluntatem procedere. Iterum dicet, hoc esse diuine potestati derogare, sic esse factum hominem dicere. Quibus respondemus e contrario: Imo id est ei conferre, qui ei attribuimus, et talem rebus naturam dedisse, et sic per naturam operantem humidum corpus creasse: nam in quo diuine Scripture contrarii sumus, si quod illa dicit factum, nos qualiter factum sit explicemus. Si enim modo unus sapiens dicat aliquid esse factum, et non explicet qualiter; alter uero hoc idem dicat et exponat, que in hoc est contrarietas? Sed quoniam ipsi nesciunt uires nature, ut ignorantie sue omnes socios  habeant, nolunt aliquem eas inquirere, sed ut rusticos nos credere, nec rationem querere, ut iam illud propheticum impleatur: Erit sacerdos sicut populus. Nos autem dicimus in omnibus rationem esse querendam, si potest inueniri. Si enim alicui deficiat, quod diuina pagina affirmat, Spiritui sancto et fidei est mandandum. Non enim ait Moses, Si agnus non potest comedi, statim igni comburatur: sed prius conuocet uicinum qui coniunctus est domui sue, et si nec ita sufficiunt ad esum agni, tunc demum igni comburatur: quia cum de diuinitate aliquid querimus, si ad illud comprehendendum non sufficimus, uicinum domui nostre conuocemus, id est manentem in eadem fide catholica inquiramus. Sin autem nos neque ille ad id comprehendendum sufficimus, tunc illud igne fidei comburamus. Sed isti multos habentes uicinos domui sue coniunctos, ex superbia nolunt aliquem conuocare, maluntque nescire quam ab alio querere; et si aliquem inquirentem sciant, illum esse hereticum clamant, plus de suo caputio  presumentes, quam sapientie sue confidentes. Sed, queso, ne habitui credas, iam enim in eis impletum est, quod ait Satyricus:

Fronti nulla fides, quis enim non uicus abundat
Tristibus obscenis?
Et iterum:

Rarus sermo est ille, et magna libido tacendi.
Atque supercilio breuior coma.
Et quoniam de prima creatione rerum fecimus mentionem, quam diuersi diuersis temporibus dicunt esse factam, doceamus in quo tempore et quibus rationibus dicunt esse factam. Hebrei ergo et Latini dicunt in uere principium mundi fuisse. Unde uirgilius de diebus ueris loquens ait:

Non alios . . . in prima origine mundi
Illuxisse dies, aliumue habuisse tenorem.
Deinde subiungit:

uer illud erat, uer tempus agebat
 Horum talis est ratio: Quidquid creatur, equalitate proportionum creatur; sed nullum tempus preter uer temperatum est, in uere ergo creatio mundi facta est. Aegyptii uero in Iulio illam esse factam dicunt. Quos secutus Macrobius, dicit in natali die mundi Cancrum gestasse lunam, Leonem solem.  Quorum hec est ratio: In prima creatione tantus fuit humor, quod terra erat aquis circumdata, tantus uero humor sine mixto calore temperari non potuit. Ergo in tempore anni in quo maximus calor est, id est in estate, creatio mundi facta est.



LIBER SECUNDUS.



PROeMIUM.

 In superiore particula de eis que sunt et non uidentur, et elementis, que quidam uisibilia, quidam inuisibilia docuerunt, pro paruitate nostri ingenii summatim perstrinximus; nunc uero de unoquoque et eius ornatu dicere satagamus. Sed quamuis multos ornatum uerborum querere, paucos ueritatem scientie cognoscamus, nichil tamen de multitudine, sed de paucorum probitate gloriantes, soli ueritati insudamus. Maluimus enim nudam ueritatem pretendere, quam palliatam falsitatem. Sed quisnam est cui ariditas nostri sermonis displiceat, si nostri  animi occupationes cognouerit, ornatum sermonis non  quesierit, sed de illo quod agimus stupebit. Quis enim ullus reliquus locus potest esse ornatui, cum oporteat quid et qualiter legamus cogitare: deinde legendo exponere, in disputationibus contra falsa declamare, de aliorum inuentis iudicare, contra inuidorum detractiones linguam acuere; ut iam impletum sit in nobis illud de filiis Isrel, qui reedificantes templum, in una manu gladium, in altera lapidem habebant? Sed hec hactenus. Nunc de singulis elementorum et uniuscuiusque  ornatu dicamus, a superiori, id est ab igne, incipientes.



CATALOGUS LIBRI II.


 Quid sit ether.---Unde aque congelate sint super ethera.---Quod non est bona ratio dicere hoc, quia Deus facere potest.---Quid sit quod in modum pellis extense uidetur.---Quot modis fiat sermo de superioribus.---Quare ignis dicatur firmamentum.---De infixis stellis.---Quot circuli dicantur esse in firmamento.---Qui uisibiles: qui item inuisibiles.---Unde incipiat galaxias, et quomodo extendatur.---Qualiter zodiacus distendatur, et quare sic sit nominatus.---Quomodo in zodiaco sint signa disposita.---De quinque parallelis.---De duobus coluris.---De horizonte et meridiano circulo.---De motu firmamenti.---De Saturno.---Quare aliqua stella dicatur frigida.---Quare non omne igneum sit calidum.---Quot modis nomina qualitatum rebus attribuant.---De Ioue.---De Marte.---De uenere.---Quomodo eadem stella dicatur Lucifer et Hesperus.---De  Mercurio.---De Sole.---Quare retrograde et stationarie  uideantur.---Unde uisum sit quibusdam quod Sol sit quartus, quibusdam quod secundus a Luna.---Que sententia magis inde sit sequenda.---Utrum moueatur sol cum firmamento, uel contra.---Que necessitas fuit, ut Sol oblique moueretur.---Quas diuersitates operatur ascendendo uel descendendo.---Que sint qualitates temporum, et quibus elementis, quibus etatibus consimilia sint.---Quare citius moriantur infirmi in uere et autumno.---Quid sit naturalis dies, et de eius partibus.---Quid sit dies usualis.---Unde inequalitas et equalitas dierum.---Unde eclipsis Solis.---Quare in singulis non contingat.---De Luna.---Quare Luna non habeat proprium splendorem et calorem.---Quare splendor in Luna crescat et decrescat.---De eclipsi Lune.---Quare singulis mensibus non contingat.---Que sit umbra conoides.---Que cylindroides.---Que calathoides.---Quid  sit ombrosum quod in medio Lune apparet.



INCIPIT LIBER SECUNDUS.


 Ignis est spatium a luna sursum, quod idem ether dicitur, cuius ornatus est quidquid super lunam uidetur, scilicet stelle tam infixe quam erratice. Sed queret aliquis: Estne super lunam nisi ether et stelle et pretaxati spiritus, an ibi sunt aque congelate, supra quas sunt alie? Dicunt inde quidam super ethera esse aquas congelatas, que in modum pellis extense oculis nostris occurrunt, super quas sunt aque, auctoritate diuine pagine hoc confirmantes, que ait: Posuit Deus firmamentum in medio aquarum, et iterum: Dimisit aquas que erant sub firmamento, ab his que sunt super firmamentum. Sed quoniam istud contra rationem est, quare sic esse non possit ostendamus, et qualiter diuina pagina in predictis intelligenda sit. Si ibi sunt aque congelate, ergo aliquid ponderosum et graue. Sed proprius locus ponderosorum et grauium terra est. Si iterum  sunt ibi aque congelate, coniuncte sunt igni, uel non. Si igni coniuncte sunt, cum ignis calidus sit et siccus, aqua uero congelata, frigida et humida, contrarium suo contrario sub medio est coniunctum; nunquam ergo ibi concordia, sed contrariorum est repugnantia amplius. Si aqua congelata coniuncta est igni, uel dissoluitur igne, uel exstinguit ignem. Cum ergo ignis et firmamentum maneant, non sunt aque congelate igni. Si non sunt igni coniuncte, est aliquid inter eas et ignem. Sed quid erit? Elementum. Sed nullum est superius igne, factum ex elementis. uisibile ergo. Unde igitur non uidentur? Restat igitur ibi non esse aquas congelatas. Sed scio quid dicent: Nos nescimus qualiter hoc sit, sed scimus Deum hoc posse facere. Miseri, quid miserius quam dicere istud est, quia Deus illud facere potest, nec ostendere rationem quare hoc sit, nec utilitatem ad quam hoc sit. Non enim quidquid Deus facere potest,  facit. Ut enim uerbis rustici utar, Potens est Deus de trunco facere uitulum. Fecitne unquam? uel igitur ostendat rationem quare hoc sit, uel utilitatem ad quam hoc sit, uel desinat iudicare sic esse. Si ergo nec aque congelate ibi sunt, nec super eas sunt alie. Cum autem diuina pagina dicit, Diuisit aquas que sunt sub firmamento, ab his que erant super firmamentum, era firmamentum uocauit, quia firmat et temperat terrena. Super hunc sunt aque uaporaliter, in nubibus suspense, quemadmodum in sequentibus ostendetur, que diuerse sunt ab his que sunt sub ere. Similiter exponatur, Posuit firmamentum in medio aquarum. Quamuis hoc plus allegorice quam ad litteram dictum esse credamus. Iterum dicatur: Quid est quod ibi uidemus spissum, et aquei coloris? ignis enim non est. Si enim er ex nimia sui subtilitate uideri non potest, multo minus ignis, qui  est subtilior, deinde talis color igneorum non est. Ad quod dicimus, nichil ibi uideri, sed uisum ibi deficere, et ex defectu uisus, hominem ibi quoddam spissum confingere. Cum enim radius ille interior qui uisum operatur ad superiora dirigitur, nec est ibi obstaculum quo repercutiatur, deficit, deficiendoque spissatur. Sed quia per oculum, in quo est aqueus humor, et cristalleidos transit, quod de compositione oculi loquentes ostendemus, cum deficit, nec alius color sibi occurrit, talem, id est aqueum sibi confingit. Hic subiicient: Si nichil ibi uidetur, imo uisus ibi deficit, quomodo dictum est: Celum tegit omnia, stellas esse infixas in firmamento, in eodem undecim esse circulos, in uno quorum duodecim sunt signa, dicemusne eis? tarde respondeamus. Tribus igitur modis loquitur auctoritas de superioribus: fabulose, astrologice, astronomice. Fabulose loquitur inde Nemroth, Higinus, Aratus, Taurum illuc esse translatum,  et in signum mutatum dicentes, et sic de aliis. Quod genus tractandi maxime est necessarium. Non enim scimus de unoquoque signo, in qua parte celi sit, et quot stelle in eo sint, et qualiter disposite. Astrologice uero tractare, est ea que uidentur in superioribus dicere, siue ita sit, siue non, multa enim ibi uidentur esse, que non sunt, quia uisus fallitur; sic tractat Marcianus, Hipparchus. Astronomice tractat Iulius Firmicus, Ptolomeus. Cum ergo dictum est: Celum tegit omnia, astrologicum est, quia sic uidetur; uel ether dicitur celum, quia est diuersis stellis celatum. Dicitur firmamentum, quia suo effectu et calore stellarum, que in eo sunt, firmat et temperat subdita. Celum igitur tegit omnia, quia in ethere et sub ethere omnia continentur. In hoc dicuntur stelle infixe, non ut gemma in auro, sed quia in illo existentes, semper in eadem parte illius uidentur, et quoniam de infixis fecimus mentionem, queramus utrum moueantur, an omnino careant motu; et si mouentur, qualiter moueantur. Sunt qui  eas non moueri asserunt, sed a firmamento, et in eo fixas ad ortum et occasum referri. Alii dicunt eas proprio motu moueri, quia ignee sunt nature, neque aliquid in ethere uel ere sine motu posse sustentari, sed semper in eodem loco et circum se moueri. Tertii dicunt eas etiam de loco ad locum moueri, nullum tamen earum motum oculis nostris sentire, quia tantum spatii in peragratione sui circuli consumunt, quod uita humana, que breuis est, etiam ad breue punctum tam tarde accessionis comprehendende non sufficit. Quamuis uero huic sententie quod de loco ad locum moueantur, consentimus, aliam tamen rationem quare motus earum non sentiatur pretendimus, que talis est. Omnis motus discernitur per immobile, uel per minus mobile. Cum enim aliquid mouetur, si aliquid immobile uel minus mobile uideatur, cum aliquid preterire uel propinquare uidemus, motum sentimus. Sin autem aliquid moueatur, neque aliquid extra ipsum, uel immobile  uel minus mobile uideatur, motus non sentitur.  Quod per nauem currentem in mari probari potest. Motus ergo stellarum per immobile uel minus mobile superpositum sentitur, nunquam superpositum, ut per signa motum planetarum discernimus, quia modo sub hoc signo, modo sub alio uidentur. Super predictas autem stellas nichil est uisibile, nec ideo est quo motus earum discerni possit. Mouentur ergo, sed infixe dicuntur, quia motus earum non sentitur. In eodem firmamento undecim dixerunt esse circulos, quorum duo sunt uisibiles, alii inuisibiles. De uisibilibus ergo prius, deinde de inuisibilibus disseramus. Duo ergo uisibiles, galaxias, id est, lacteus circulus. Gala enim lac, circulus, et zodiacus; et incipit galaxias iuxta Septentrionem ex parte Orientis, et ab obliquo per Cancrum et Capricornum transiens, ad idem reuertitur principium. Dicitur autem sic propter notabilem sui claritatem. Si quis uero unde sit ille in illa parte celi notabilis splendor scire desiderat, Macrobium legat. Zodiacus uero a Capricorno per Arietem ad Cancrum ascendens, de Cancro  per Libram ad Capricornum descendit. Descendere uero et ascendere, iuxta nostrum situm, intellige hic duodecim equas partes, ut refert Macrobius, per fluxum aque diuisus est, quarum unaqueque dicitur signum, quia eis signamus in qua parte celi sit sol et alii planete, et ad quam exierint, et ad quam debeant peruenire. Que signa quia nominibus animalium titulata sunt, ut Aries, Taurus, etc., circulus qui ea continet, Zodiacus dicitur. enim est animal. Si quis autem causas nominum querat, Helpericum legat. Signorum uero talis est dispositio, quod propinquus nobis est Cancer, scilicet, in confinio nostre habitabilis et torride. Deinde Leo aliquanto descendit uersus Orientem, post uirgo; deinde Libra, in medio torride zone existens; ultra quam es Scorpius, deinde Sagittarius; post quem est Capricornus, a nobis remotissimus; deinde oblique descendendo est Aquarius, postea Pisces; deinde Aries, in medio torride zone Libre suppositus, supra est  Taurus, postea Gemini, deinde Cancer.


 DE ABSIDIBUS PLANETARUM.
[Figure: [Figura] 19Kb]  [Figure: [Figura] 22Kb]

 Hanc figuram dedimus, non ut obliquitatem signorum, uel ascensum, uel descensum, uel remotionem, uel propinquitatem notaremus, sed ut dispositionem illorum, et quod cuius planete primum secundarum  uel solum domicilium dicatur manifestaremus: quod signum cuius mensis sit, et quare, tractando de sole dicemus. Nouem alii circuli inuisibiles sunt, quorum quinque sunt paralleli: unus quorum equinoctialis dicitur, hic est qui per medium torride zone uadens per Arietem et Libram, in duo hemispheria celum diuidit. Dictus equinoctialis, quia quando sol ad ipsum uel ascendendo uel descendendo peruenit, dies et noctes equat, de quo in sequentibus docebimus. Alter de parallelis dicitur coniunctio nostre habitabilis et torride. Tertius coniunctio eiusdem et frigidus. Quartus ex altera parte, coniunctio torride et alterius habitabilis. Quintus eiusdem coniunctio et frigidus, ut hic apparet. Sed quia auctoritas dicit quinque zonas esse in  celo, utrum in ethere uel in ere sint, tractantes de ere dicemus. Isti circuli paralleli, id est, equi, distantes dicuntur, quia a medio, id est, equinoctiali equaliter distant. Tantum enim distant coniunctio nostre habitabilis et frigide alterius. Post hos duo coluri, quorum principium in medio Septentrionis est, sed alter inde ascendit per Cancrum, et, descendens per Capricornum, ad idem redit principium. Alter inde per Orientem reuertitur, per Occidentem et Libram, ad idem principium; et ita in summo Septentrionis se intersecant, et celum in quatuor quadrantes diuidunt. Dicuntur autem coluri, quasi colon uri, id est, membrum bouis siluestris. Colon enim est membrum, urus bos siluestris: dicti sic propter imperfectionem, non quia in se sint imperfecti, sed quia illa pars alterius poli quam intersecant nunquam a nobis uidetur. Duo qui ad predictum numerum supersunt, meridianus est et horizon. Meridianus uero circulus est linea intelligibilis, illam partem celi designans in qua sol existens equaliter ab ortu  et occasu distat. Horizon uero ubi uidetur celum cum terra iungi: dictus horizon, quasi limitans. Isti duo ultimi non scribuntur in sphera, quia pro diuersitate habitantium, uel circumspicientium, uariantur. Motus uero etheris uel ignis, quod predictis rationibus  dicitur firmamentum, uel celum, talis est. Cum ignis naturaliter sit in motu, nec supra ipsum sit, quo ascendat, ut ostendimus, nec descendere potuit, quia hoc contra suam naturam est, et omnia inferiora loca ab inferioribus elementis occupata erant. Iterum inutile fuit illum descendere, descendendo nempe terram incenderet, nec aliquid in ea uiuere posset. Ergo in quo potest et habet mouetur, id est, in circuitu, et est in circuitu, non occupando diuersa loca se mouere est, partes aliter suas in eodem loco habere. Sic uero in circuitu se uertendo, ab ortu per occasum, ad ortum refert secum stellas tam erraticas quam infixas. Quamuis tamen sic super terram uoluatur non recto modo, sed oblique circa nostram habitabilem mouetur, quod per polos uideri potest. Est autem polus stella immobilis, una in hoc capite, altera in alio. Axis uero est linea intelligibilis, de polo ad polum per medium terre directa, circa quam uoluitur firmamentum. Si ergo recto modo uolueretur  firmamentum, unus de polis recto modo esset super terram, et alter sub terra, uel in lateribus terre. Cum igitur unus sit inter medium celi, et latus ex nostra parte, et similiter alter ex alia linea, que dicitur axis obliquata est, et circa ipsam oblique uoluitur firmamentum. Et quoniam falsam sententiam quorumdam de firmamento satis improbauimus, nostram uero ponentes probauimus, et de stellis fixis in eo, et de circulis et motu eiusdem non tacuimus, de planetis dicere incipiamus; et quia a summo elementorum incepimus, a summo planetarum incipiamus.

Summus itaque planetarum Saturnus dicitur in peragratione zodiaci, fere triginta annos consumens, unde in fabulis senex fingitur. Hec stella frigida et nociua dicitur esse, de cuius frigiditate primum, deinde de nociuitate disseramus. Stellam istam esse frigidam sic antiqui astrologi probauerunt: cum scirent solem existentem in Cancro terras adurere, uidebant in aliquo anno hoc minus contingere; scientes autem ex natura solis hoc non esse, quesierunt  quis planeta esset in eodem signo cum sole, reperientesque Saturnum, dixerunt in eo causam frigiditatis esse. At dicet aliquis: Cum omne corpus stellarum ignee sit nature, quod probat motus et splendor, unde una stella dicitur frigida et alia calida?  Non enim illam probamus rationem, qua dicunt quidam ex uicinitate aque et terre. Probauimus enim aquas congelatas in superioribus esse non posse. Sunt qui inde dicunt plures esse qualitates ignis, que in quibusdam corporibus sunt coniuncte, in quibusdam diuise. Ut igitur est quoddam igneum et calidum, et non splendidum, ita est quoddam splendidum, et non calidum. Dicunt quod ignea non sunt calida, nisi que alicui spisse et humide materie, quam in sui substantiam transmutent, sunt uicina. Unde si alicui igneo desit uicinitas spissi humoris, in eo calor deficit. Hoc uero per solem probant, qui in conuallibus, ubi er spissior est, magnum exercet calorem, in altissimis uero montibus propter eris subtilitatem non exercet. Cuius rei sunt indicium niues perpetuo ibi existentes, de quo loquentes de situ terre satis dicemus. uolunt etiam isti super lunam nullum feruorem esse, pre nimia eris subtilitate. Nos uero dicimus nomina qualitatum  tribus modis rebus attribui, uel propter effectum, ut uinum dicitur calidum, quia calorem efficit, etsi frigidus sentiatur; uel propter sensum, ut cum dicimus aquam bullientem esse calidam, etsi naturaliter sit frigida; uel propter signum, ut cum dicimus: Sanum est bene dormire, sine difficultate spirare. Cum igitur aliqua stella dicitur frigida, effectui deputetur. Quamuis ergo in se calida sit, si efficiat frigus, dicitur frigida. Inde quia Saturnus iunctus soli minuit calorem, propter effectum dicitur frigidus, etsi in se sit calidus. Sed dicet aliquis: Si corpora stellarum sunt ignea, unde accidit quod quedam de illis frigus efficiunt? Omnes non in omnibus posse inueniri rationem, sed in quibusdam recurrendum esse ad Creatorem, quamuis possimus hanc inde rationem reddere, quod diuersa ignea ex propinquitate et remotione magis et minus calefaciunt. Unde Saturnus, quia a nobis est remotior non calefacit terram. Sol uero quia est terre propinquus,  magis eam incendit. uel dicamus, quod quamuis aliqua stella sit calida, sunt in ea alique qualitates nobis ignote, propter quas calor non potest descendere; sed quia in medio questionem proposuimus, nec omnia possumus omnes, erit ingenii uniuscuiusque inquirere quid pro soluenda hac questione possit inuenire. Hec eadem stella ex frigiditate dicitur nociua, maxime quando est retrograda. Inde in fabulis falcem deferre dicitur. Deferens enim falcem, plus nocet recedendo quam accedendo.

Post Saturnum est Iupiter in peragratione zodiaci, duodecim annos consumens. Hec stella est beneuola, quippe ut temperata in qualitatibus, quod per coniunctionem eius cum sole probatum est. Sed quoniam inter Saturnum et Martem est media, si in superiori uel inferiori abside sui circuli existat, temperatur eorum nociuitas, sed minoratur eius beneuolentia. Inde est quod in fabulis dicitur Iouem patrem Saturnum regno expulisse, quia Saturno uicinior  factus, naturalem aufert ei nociuitatem. Dicicitur etiam adulterando diuersos genuisse, quia coniungendo se predictis, diuersa in terrenis efficit.

Tertius est Mars; stella, scilicet, calida et sicca, et inde nociua, in biennio zodiacum peragrans; sed inter Iouem et uenerem positus, que stelle sunt beneuole, ex eorum uicinitate suam minuit nociuitatem, et illorum beneuolentiam. In preliis dicitur dominari, quia calorem et siccitatem, ex quibus est animositas, confert, calidi enim et sicci sunt animosi.

Quartus autem secundum Platonicos est uenus; stella calida et humida, et inde beneuola, in anno fere zodiacum circuiens. Dicitur adulterata cum Marte, quia in superiore abside sui circuli existens, facta uicina Marti, minus est beneuola. Dicitur dea luxurie esse, quia confert calorem et humorem, ex quibus est luxuria. Ut enim propter uenerem breuiter dicamus, quod prolixius loquentes de homine  exponemus, calidi et sicci multum appetunt ex calore luxuriam, sed ex siccitate non sustinent effectum. Frigidi uero et sicci nec appetitum, nec effectum habent, nisi raro, et si faciunt, maxime eis nocet. Frigidi uero et humidi e contrario male appetunt, sed sustinent effectum; calidi uero et humidi appetitum et effectum habent, maximeque corporibus illorum prodest. Hec eadem stella Lucifer et Hesperus dicitur. Sed Lucifer tantum in mane ante solem uidetur, Hesperus quandoque potest in uespere. Unde est questio, an in eodem anni tempore possit esse Lucifer et Hesperus. Dicunt quidam hoc esse non posse. Cum enim paris est uelocitatis cum sole, et fere in eodem spatio temporis cursum suum perficiens, quomodo in una eademque nocte, in uespere sequetur solem, et in mane precedet? In uno igitur tempore anni precedet solem, et tunc est Lucifer; in altero sequetur, et tunc est Hesperus. Alii dicunt illum ante solis ortum uideri, et post occasum  eiusdem, non tamen illum precedere et subsequi, hoc namque impossibile est. Dicunt autem stellam illam altiorem esse sole, unde diutius uidetur in uespere, etsi non sequatur solem, citius in mane, etsi non precedat. In eodem igitur tempore anni Lucifer et Hesperus dicitur, non quia precedat solem, et subsequatur solem, sed quia ante ipsum, et post ex sui altitudine uidetur. Tertii dicunt uenerem et Mercurium esse fere eiusdem coloris et quantitatis, semperque solem comitari. Cum ergo sic illum comitantur, quod altera precedit et altera sequitur, precedens in uespere propter splendorem solis non uidetur, sed subsequens post eius occasum apparet. Contra autem est in mane, precedens etenim uidetur, sed sequens splendore diei occulitur; sed quia unius coloris sunt et quantitatis, una et eadem stella reputate sunt.

Quintus est Mercurius, fere in anno similiter cursum suum perficiens, cum quo uenus adulterata dicitur, quia quando est in inferiori abside sui circuli,  qualitatibus illius se commiscet.

Sextus est sol; sed antequam de eo dicamus, de statu et retrogradatione omnium predictorum doceamus: deinde cum Chaldei et eorum sequaces dixerint solem esse in medio planetarum, super uenerem et Mercurium, Aegyptii uero, quos secutus est Plato, eumdem sextum dixerunt, Mercurioque et ueneri suppositum. Dicunt igitur quidam solem esse attractiue nature. Si igitur ille precedant solem, si propinque sunt, attrahit eas ad se; si autem remote, saltem cogit eas stare, donec eas transierit: quod ostendunt per similitudinem adamantis et ferri. Alii dicunt eas nunquam stare, sed tamen uideri quod stent, quia cum sint ignee nature, necesse est quod semper sint in motu. uidentur tamen aliquando ex arsi et thesi stare. Constat enim inter omnes astrologos unumquemque de predictis planetis plus solito remoueri a terra, et tunc eleuatur. Aliquando plus solito uersus terram descendere, quod primi  dicimus. Cum ergo eleuantur et deprimuntur, si recto modo hoc fiat, quia dum eleuantur, sub eadem parte signi uidentur, et stare credunt; sin autem retro aliquando, retro ire uidentur.
[Figure: [Figura] 4Kb]

 Huius eleuationis et depressionis causa est sol. Cum enim sit fons totius caloris, aliquando plus solito desiccat superiora et inferiora. Unde corpora stellarum desiccata, plus solito leuia ascendunt. Si iterum ad nutrimentum sui plus solito attrahant humorem, plus solito humida et grauia reddit ea, unde plus solito descendunt. Quod ergo dicuntur stare, astrologicum est, quia sic uidetur. Deinde dicendum est cur Chaldei dicant solem quartum, Aegyptii uero et Plato sextum. uerum est solem esse sub uenere et Mercurio iuxta lunam. Cum enim luna sit frigida et humida, necesse fuit ut sol, qui est calidus et siccus, esset ei uicinus, quatenus ex calore solis frigiditas lune, et ex siccitate humiditas temperaretur, ne cum uicina sit terre, et inde magis ei dominans, si distemperata ad eam ueniret, distemperatam eam redderet. Iterum cum luna proprio careat splendore  et a sole accipiat, necesse fuit ut fonti sui luminis, sine medio sit subiecta. Sed quamuis hoc ita esse uerum sit, Chaldeis tamen aliter uisum est, ex hoc quod  dicemus. Sol et Mercurius et uenus ita coniuncti  sint, quod fere in eodem spatio temporis suos perficiunt cursus, scilicet, in anno. Fere ergo equales sunt circuli eorum, si iuxta quantitatem circulorum planete breuius uel prolixius tempus in peragratione zodiaci consumunt Cum ergo fere equales sint, unus ab alio totus non continetur. Intersecant ergo sese ita, quod circulus ueneris in inferiori sui parte intersecat superiores partes circulorum Mercurii et Solis, plus comprehendens de Mercuriali quam de solari. Circulus uero Mercurii superiori parte sui intersecat uenereum, inferiori solarem. Circulus autem solis superiori parte sui intersecat Mercurialem et uenereum, plus Mercurialem, minus uenereum. Sed quia facilius elabitur animo, oculis subiecta descriptione, intersecationem illam ostendimus, circulos aliorum planetarum et zodiacum adiungentes, hos omnes in duodecim partes diuidendos, ut appareat cum signa sint eiusdem quantitatis, quare plus moueatur sol in geminis quam in  aliis.


 DE DISCURSU PLANETARUM PER ZODIACUM.
[Figure: [Figura] 25Kb]

 Cum igitur circulus solis in superioribus partibus illorum circulorum ambiatur, iuste inferior illis dicitur. Sed quia contingit aliquando solem per superiora sui circuli currere, illas uero stellas per inferiora suorum, et tunc liberius apparent. Sol enim non tantum obscurat subiecta, quantum superposita reputatus est illis superior. Sed iam tractatum ad solem transferamus. Sed quoniam ceteri planete, quemadmodum sol mouentur, de motu solis dicamus, ut de aliis similia intelligantur. Generalis ergo  sententia fere omnium philosophorum fuit, firmamentum ab ortu ad occasum uolui; solem uero et alios planetas contrario motu ab occasu ad ortum moueri, quod ostendunt oculis per signorum dispositionem. Cum enim Aries sic sit positus, quod quando in medio celi est, inter illum et Orientem est Taurus, deinde Gemini, post Cancer, inter eumdem et Occidentem sunt Pisces, post Aquarius, deinde Capricornus, ut in figura apparet pagine sequentis.
 [Figure: [Figura] 7Kb]

 Si ergo sol uersus Occidentem tenderet de Ariete in signum uersus Occidentem positum, id est, in Pisces transiret, deinde in cetera. Cum ergo sol in signa uersus Orientem posita, scilicet, in Taurum, etc., de Ariete transeat, sine dubio de occidente in orientem moueretur. Subnectunt etiam rationem quare sit necesse sic esse. Cum firmamentum ab ortu in occasum uoluitur, si planete similiter mouerentur, tantus esset impetus, quod in terra nichil stare nec uiuere posset. Ut ergo rapido motui firmamenti obuiarent, impetumque illius temperarent, in contrarietatem motu retorti sunt. Sed quamuis contra firmamentum deferantur, firmamentum tamen refert eos secum ad ortum et occasum, ut si aliquis existens in naui, contra quam nauis currat, se moueat, tamen a naui quocunque uadit refertur, non ideo a contrario motu quiescens. Ergo quod paulatim uadit ad Orientem, naturalis est motus; quod quotidie ad ortum et occasum, ex firmamenti impetu. Quidam  tamen aiunt hoc esse non posse. Cum enim sol non sit de infixis stellis in firmamento, qualiter refertur ab ipso? Si enim aliquis extra nauem est, qualiter a naui defertur? De eo uero quod dicunt, solem ad signa aduersus Occidentem posita transire, dicit sic uideri, non tamen ita esse. Cum enim ait firmamentum et sol naturali motu ab ortu ad occasum tendant, ita quod sol est sub prima parte Arietis, quia firmamentum aliquanto uelocius est sole, transit cum in tricesima parte unius signi. Cum igitur sol uenit ad ortum, non illa pars signi, que ante uidebatur, super solem uidetur, sed posterior, et ita per singulos dies transeundo uidetur, quod ad signa posteriora eat, cum tamen non eat. Quod per simile lune probari potest. Cum enim certum sit lunam ad Septentrionem non currere, si super ipsam nubes currant, quando transeunt lunam, uidetur contra nubes ad Septentrionem currere. Sed quia priori sententie doctissimus omnium philosophorum consentit, et uera est, illi concedamus, contraque hoc  quod ille dicit solem a firmamento non posse referri, cum in eo non sit. Et si possumus dicere, quod est in firmamento iuxta nostram sententiam, quia dicimus ethera firmamentum uocari, tamen dicimus, et si non sit in firmamento, posse referri ab eo. Ut enim in eodem exemplo de naui persistamus, si aliquid leue iuxta nauem sit, impetu illius refertur, etsi in ea non sit. Ergo sol cum leuis et ignee sit nature, a firmamento, et si in eo non sit, potest relerri.  Mouentur ergo sol et alii planete ab Occidente in Orientem non recto modo, sed obliquando, sed modo descendendo ad Australia, modo ad nostram habitabilem, ascendendo iuxta predictam signorum dispositionem. Sed dicet aliquis: Que necessitas fuit quod sol obliquando, et non recto modo, uolueretur?

Responsio. Magna quam ut ostendamus, predoceamus quas diuersitates oblique meando operetur, a remotiori, id est, a Capricorno incipientes. Cum ergo sol intrat Capricornum, quod in medio Decembris contingit, semper enim sol in medio mensis intrat signum, et in medio sequentis mensis exit, eique mensi attribuitur, in quo sol illud intrat, quia tunc remotissimus est a nobis, et nostra habitabilis frigore astringitur. Terra enim et aqua naturaliter sunt frigida, nisi a sole calefiant. Iterum cum non sit quo arescat er, spissatur in nubes, que in pluuias dissoluuntur; inde fit quedam anni uarietas,  que hiems uocatur. Est autem hiems frigida et humida, extenditurque donec sol transeat Aquarium et Pisces, quorum primum intrat medio Ianuarii, secundum medio Februarii; constat ergo in tribus mensibus, et hoc est uerum de quatuor anni temporibus. In hoc constringuntur pori superficiei terre, nec potest calor euaporare, qui remanens nutrit radices herbarum et arborum, uicemque matris pregnantis obtinet, crementum autem non confert, quia nec calor nec humor, ex quibus est augmentum, potest ascendere propter frigoris constrictionem. Sed unde gelu, unde niues, unde grandines, unde pluuie, unde tonitrua et fulmina contingant, tractantes de ere dicemus. Huic tempori consimilia sunt, aqua, phlegma, decrepita etas. Hec etenim frigida sunt et humida. In eodem se melius habent cholerici, peius phlegmatici, melius iuuenes, peius decrepiti. Pessima est infirmitas, que est ex phlegmate, ut febris quotidiana minus mala, que est ex cholera, ut tertiana. Utile est in eodem augmentare cibum. Pori  enim humani corporis ex frigiditate constringuntur, nec potest calor euaporare qui intus remanens plus consumit; contra igitur interiorem decoctionem necesse est infundere exteriorem refectionem. Inde est quod apud antiquos deus hiemis pinguis uentre pingebatur, et ab immunditia paludis Spurius appellabatur. In eodem bonum est uti calidis et siccis.

Tunc igitur sol ascendendo usque ad Arietem peruenit, qui in medio Martii intrat, nec nimis remotus,  nec propinquus, utpote in medio torride zone positus. Unde er nostre habitabilis nec nimis calidus est, nec frigidus, nec nimis humidus, nec siccus, sed inter quatuor qualitates temperatus. Ex qua temperie pori aperiuntur, euaporatque fumus humidus, per radices herbarum et arborum conscendens, confert eis augmentum et uegetationem. Unde quidam mensis huius temporis dicitur Aprilis, quasi aperilis, quia tunc terra aperitur in flores. Estque proprium eius, quod inconstans sit, modo, scilicet, pluuiosum ex uicinitate hiemis, modo siccum ex uicinitate estatis, modo eadem ratione calidus, modo frigidus. Inde est quod in Martio sepe infirmantur homines, quia cum corpora humana modo aperta sunt ex calore, statim corrumpuntur subito frigore. Sed si quis in hoc tempore se conseruaret tardius, prius in illo quam in aliis infirmitatem incurreret. Hic subiiciet aliquis: Unde ergo est quod si aliquis intret hiemem cum aliqua infirmitate, non tam sepe moritur in hieme quam in uere? Cum infirmitates oriuntur  ex malo humore, per membra se diffundente, ex frigiditate hiemis confringuntur humores, nec possunt diffluere; ex calore autem ueris idem dissoluuntur, quibus discurrentibus per membra, succumbit homo et moritur. Hec temperies ab Ariete incipiens, extenditur dum sol est in Tauro, et in Geminis primum, quorum intrat medio Aprilis, secundum medio Maii. Huic tempori consimiles sunt er, sanguis, pueritia, quia calidi et humidi sunt. In eodem melius habent melancholici, peius sanguinei; melius senes, peius pueri. Pessima est infirmitas que uenit ex sanguine, ut synoca; minus mala que est ex melancholia, ut quartana. In eodem est conueniens uti frigidis et siccis.

Cum autem sol usque ad Cancrum ascendit, ex propinquitate sui terram incendit et desiccat. Unde est estas calida et sicca, que incipiens in medio Iunii, quando sol intrat Cancrum, extenditur dum sol est in Leone, quem medio Iulii intrat; dumque est in  uirgine, quam intrat medio Augusti. Huius temporis est herbarum et arborum radices desiccare. Consimile est igni, cholere, iuuentuti, hec etenim calida et sicca sunt. In eo se melius habent phlegmatici, peius cholerici; melius decrepiti, peius iuuenes. Pessima est infirmitas que uenit ex cholera, ut tertiana; minus mala, que est ex phlegmate. In eodem utile est uti frigidis et humidis. Augmentandus est potus, cibus minuendus. Etenim ex calore aperti sunt pori corporis, euaporat calor naturalis; unde non ita cibus digeritur. Sed quia potus cito transit in sanguinem, augmentandus est. Hic oritur questio: Cum iste diuersitates in predictis temporibus, ex propinquitate et remotione solis habeant contingere, sol uero existens in Leone tantum distat a nostra habitabili, quantum exis ens in Geminis, in uirgine quantum in Tauro, in Libra quantum in Ariete, quare in illis temporibus operetur calorem et humorem, in duobus istorum calorem et siccitatem, in  tertio frigiditatem et siccitatem? Cui respondendum est quod existens in tribus uernalibus, ex quo propinquus est, operatur calorem, ex uicinitate hiemis precedentis humorem. Cum uero est in Leone et uirgine, ex propinquitate operatur calorem; sed quoniam ex calore ueris et estatis iam est humor desiccatus, non est quo temperetur calor, nec est unde sit humiditas; unde est tempus calidum et siccum. Cum uero est in Libra, quia iam omnino desiccatus est humor, et exstinctus calor, oritur autumnus frigidus et siccus, in quo fructus intus habentes humorem, ut racemi, ex gemina siccitate, scilicet, autumni, maturi colliguntur. Incipit autem autumnus medio Septembri sole intrante Libram, durans dum sol est in Scorpione et Sagittario, primum quorum intrat medio Octobris, secundum medio Nouembris. Assimilatur huic tempori terra, melancholia, senectus, quia frigide et sicce sunt. In eo se melius habent sanguinei, peius melancholici; pueri  melius, peius senes. Pessima est infirmitas que nascitur ex melancholia; minus mala, que ex sanguine. Ut enim generaliter dicamus, in omni tempore anni pessima est infirmitas que fit ex humore simili tempori. Qualitatibus enim temporis augetur materia morbi. Minus est mala que fit ex humore contrario tempori, minuitur nempe qualitate temporis materia morbi. In eodem est utile, uti calidis et humidis. Inequale est hoc tempus ex uicinitate precedentis estatis, et subsequentis hiemis. Ex quo et ex succis fructuum tunc abundantium, periclitantur indiscreti homines. Hic oritur questio similis precedenti: Cum sol existens in Scorpione tantum distet a nobis quantum in Piscibus, in Sagittario quantum in Aquario, quare alias in istis operetur qualitates, alias in istis? Huius facilis est solutio. In precedentibus, id est, in Scorpione et Sagittario, quia ex estate desiccatus est humor, iamque sol medium torride transiit, est frigus et siccitas. In aliis similiter remotus est, ex quo est frigiditas;  sed quia iamdudum defecit calor, qui era desiccat, paulisper spissatur er in nubes, fitque tempus humidum. Quamuis ergo, ut predictum est, hiems sit frigida nimis et humida, in fine magis humida, minus frigida, in medio equaliter. uer autem in principio magis humidum, minus calidum, in fine magis calidum, minus humidum, in medio equaliter. Notandum uero est quod quamuis iste sint quatuor temporum proprietates ex accidente, tamen uariantur, ut si cum sole in hiemalibus signis sit aliquis calidus et siccus planeta, ut Mars, est preter naturam calida et sicca; similiter si in estate sit aliquis frigidus et humidus cum sole, id est, preter naturam frigida et humida. Ideo prudenti physico semper prouidendum est que signa obtineat sol, et quis planeta cum eo sit in eodem signo, ut sciat qualis futura sit estas, uel alia tempora, ut contra futuram qualitatem presto sit medicamen. Cum igitur has diuersitates operetur sol oblique ascendendo et descendendo,  uideamus quid mali sequeretur, si semper recto modo uolueretur. Sed de hoc nullus dubitat quod si semper ita propinquus nobis uolueretur ut est in estate, semper estum haberemus, nec aliquid crescere posset. Similiter si semper remotus ut est in hieme, rigor frigoris semper esset, nec ex terra fructus et herbe nascerentur. Sed dicit aliquis: Si ita se moueret ut est in Ariete, quod equaliter semper a nobis distaret, semper temperiem ueris faceret, nec aliquid mali inde proueniret. Nos uero contra dicimus pessimum malum inde prouenire, nunquam enim terra intus conciperet, quod agit in hieme; neque fructus, si aliqui nascerentur, ad maturitatem tenderent, sine quibus nullus animantium uiuere posset. Sed quia diximus elementa, tempora anni, humores, complexiones, etates similes esse, sub oculis in figura , quod cui sit simile, ostendamus.

Quoniam de naturali motu solis et de eis quod agit  oblique ascendendo et descendendo satis docuimus, consequens est quatenus de eis que agit relatus a firmamento dicamus. Cum igitur sol naturali motu ab Occidente in Orientem contra firmamentum nitatur, quotidie tamen a firmamento ad occasum refertur, existensque super terram, agit splendorem, qui dicitur dies. Eodem uero existente sub terra, in superiori parte est obscuritas, que nox uocatur. Attendendumque est quod dies alius naturalis, alius usualis: de naturali ergo prius, deinde de usuali disseramus. Naturalis uero dies est spatium uiginti quatuor horarum, continens usualem diem et noctem. Unde dicimus triginta dies in mense, cum in eo sint dies et noctes. Hunc philosophi in quatuor diuiserunt, a nona parte noctis usque ad tertiam diei usualis, calidum et humidum dicentes; a tertia diei usualis usque ad nonam, calidum et siccum; a nona eiusdem usque ad tertiam noctis, frigidum et siccum; a tertia noctis usque ad nonam, frigidum et  humidum. Inde contingit quod quedam infirmitates in diuersis partibus eiusdem peius et melius, secundum  predictam rationem de temporibus, se habent. Usualis uero dies est spatium quo sol ab ortu ad [Figure: [Figura] 19Kb]  occasum refertur, hunc uero naturalem in quatuor diuiserunt. Prima enim parte illius sol rubet, deinde splendet, postea calet, ad ultimum descendit et temperatur. Inde est quod in fabulis quatuor equi Phebo attribuuntur, nomina predictis proprietatibus conuenientia obtinentes. Primus nempe Erytheus, id est, rubeus dicitur; secundus Acteus, id est, splendens; tertius lampas, id est, ardens; quartus Philogeus, id est, amans terram. In istis usualibus diebus tres in anno contingunt diuersitates. Aliquando namque sunt equales noctibus, aliquando prolixiores, aliquando breuiores, quarum diuersitatum hec est causa. Cum sol est in hiemalibus signis, tumor terre, qui est in medio torride zone inter nos et ipsum positus, aufert nobis illum, ne cito uideamus, et causa est quare cito ab oculis nostris auferatur; inde breuis est splendor apud nos super terram, et  sic dies breuis; umbra prolixa, et sic nox. Sed quando est in Cancro et in aliis estiualibus signis, quia citra tumorem nascitur, cito in mane uidetur, et tarde ab oculis nostris aufertur. Inde prolixus est splendor super terram, et breuis umbra. Eodem uero in Ariete uel Libra existente, quia equaliter distat a nobis, equaliter super terram et sub terra est. Inde equalis est splendor, et equalis obscuritas. Enumeratis effectibus solis tam ex naturali quam ex accidentali motu, de eclypsi eiusdem dicamus, unde et quoquo tempore contingat: ad cuius euidentiam predicamus quod quemadmodum longitudo zodiaci in duodecim partes, que signa dicuntur, diuisa est, ita et latitudo in duodecim, que dicuntur euaginationes. Has duodecim partes latitudinis tangit luna, sol uero per medium transit. ut monstrat subiecta descriptio.
[Figure: [Figura] 15Kb]

 Cum ergo sol per medium latitudinis semper currat, si in die coniunctionalis gradus hoc contingat, luna fit in medietate eiusdem latitudinis, tunc est,  si recto modo posito inter terram et solem; quod si linea a terra dirigeretur, et per medium lunaris et solaris corporis iret, ut in figura pag. seq.


 DE ECLIPSI SOLIS FIGURA UTILIS.
[Figure: [Figura] 15Kb]

 Si igitur luna interposita, facit radios solis elidi, quod obiectu eiusdem ad terram non possunt descendere. Inde est quod nunquam nisi in tricesima luna, uel uigesima nona hoc contingit, quia alia die non est cum sole in coniunctionali gradu; non tamen in omni tricesima uel uigesima nona hoc contingit, sed quando fit, in eis contingit. Si enim inde coniunctionali luna non sit in medio latitudinis zodiaci, sed citra uel ultra , non potest luna uisum uel descensum radiorum nobis auferre. Sed quia de sole pro posse nostro disserimus, deinceps de luna disseramus.

 Luna igitur ex propinquitate aque et terre spissius habet corpus quam cetere stelle; unde non habet proprium splendorem neque calorem, sed a sole accenditur. Si enim proprium haberet calorem, cum uicina sit terre, et per singulos menses ascendat ad Cancrum, descendatque ad Capricornum, per singulos menses estum caloris et frigus hiemis in terram ageret, tamque continuis inequalitatibus nichil uiuere posset. Caruit ergo splendore et calore; a sole tamen superposito illustratur, non tamen semper equaliter, quantum ad nos, sed modo est nouilunium, modo plenilunium, modo interlunium. Unde ergo hoc contingat uideamus. Quidam dicunt, quod quando est supposita soli in eodem signo, pre nimio splendore solis eam obscurari, nec posse apparere; sed quando elongatur a sole, in parte incipit splendor apparere. Unde cum plus remouetur a sole, maior in ea splendor apparet; quanto illi propinquior, est minor. Sed si inde, quia propinquior  est soli, minor in ea splendor apparet; quanto remotior, maior in parte opposita soli prius apparet splendor. Cum ergo primum appareat ex parte solis, falsa uidetur illorum sententia. Nobis uero uidetur quod omne luminosum corpus supposito aliquo obscuro, in opposita parte sui iacit umbram, in parte sui splendorem. Cum ergo luna, que  naturaliter est obscura, soli est supposita in parte sui, id est, supra ponit sol splendorem in opposita parte, id est, uersus terram iacit umbram, unde a nobis non uidetur luna. Sed quando elongatur a sole, incipit parum splendoris ad modum gracilis cornu apparere, diciturque monoides; quanto plus elongatur a sole, plus splendor descendit, ita quod septimo die dichotomos, id est, diuisa per medium uidetur. Et notandum est quod quantum splendor descendit, tantum umbra ascendit, et e conuerso. Post septimam uero diem usque ad decimam quartam est amphicirtus, id est, minor plena, maior dimidia. Quarta  decima uero die, quia per diametrum remota est a sole, quod potest probari ex hoc, quod sole occidente, illa oritur, iam tota umbra ascendit, totusque splendor descendit, estque panselenos, id est, plenilunium. Postea uero incipit soli propinquare, et umbra descendere, splendorque ascendere; et fit primum descendendo amphicirtos, deinde dichotomos, deinde monoides. Hec omnia apertiora erunt tali figura posita ante oculos.

Eclipsis lune talis est ratio. Sole et luna in predicta ecliptica linea sic dispositis, quod sol est in inferiori hemispherio, luna in superiori, terra in medio sic, quod si dirigeretur linea a medio lunaris corporis, transiret per medium terre et solaris corporis ad hunc modum, tunc tumor terre interpositus alicuius dirigeret umbram, scilicet, usque ad ipsam lunam; unde solis radii eam non possunt accendere, patiturque eclipsim donec, mouendo se, tumorem transierit, splendorque in ea apparere ceperit. Inde est quod non deficit, nisi decima quinta uel decima  quarta luna, quia tunc soli opponitur, non tamen in omni quinta decima hoc contingit, sed quando fit, in ea contingit. Unde ergo in omni non contingat, doceamus. Sed hoc contingit ex figura umbre terre. De figuris umbrarum, que ex aliquo rotundo corpore opposito splendido eiusdem quantitatis fiunt, predoceamus.

Omnis ergo talis umbra corporis, uel est cylindroides, uel calathoides, uel conoides. Et est cylindrus figura longa, uel teres, equaliter crescens, neque lineas in summum contingens. Inde dicitur cylindroides umbra, que talis est figure, que fit quoties luminosum corpus et obscurum eiusdem quantitatis ad hunc modum.

Cum ergo corpus et luna equalia non sint, quippe cum sol octies maior sit terra, umbra terre cylindroides esse non potest. Calathus uero est figura ab acuto in latum tendens. Unde calathoides dicitur huiusmodi figure umbra: hec fit, quando luminosum  corpus minus est obscuro. Sic figura umbre terre calathoides esse non potest, quia, ut probat Macrobius, sol est maior terra. Conus uero est figura, a lato in acutum tendens, contraria in calatho. Conoides uero umbra dicitur, que ex lato in acutum tendit; que fit quando luminosum corpus maius est terra, umbra illius est conoides. Cum ergo sol et luna ut prediximus sunt disposita, conus umbre terre, recto modo ad lunam tendit, eamque inficit, nec radios a sole recipit, donec conum umbre terre transierit. Si autem 15 luna non sic sit disposita, sed [Figure: [Figura] 18Kb]  alterum sit aliquantulum uersus septentrionem, alterum uersus Austrum, conus umbre non recto  modo ad lunam dirigitur, nec eam inficit, sed iuxta illam est in hunc modum.


 DE ECLIPSI LUNAE
[Figure: [Figura] 8Kb]

 DE LUNA SOLE ET TERRA
[Figure: [Figura] 14Kb]

 DE ECLIPSI OMIUM PLANETARUM.
[Figure: [Figura] 4Kb]

 uiso unde eclipsis lune contingat, et quare non in singulis mensibus de umbra, que semper in medio eius uidetur, quid nobis inde uideatur dicamus. Quamuis corpus lune naturaliter sit obscurum, tamen in quibusdam partibus suis est tunsum et politum  ad modum speculi, in quibusdam scabrosum et rubiginosum. Ubi igitur politum est, ex radiis solis splendet; sed ubi scabrosum, naturalem obscuritatem retinet.



LIBER TERTIUS.



PROeMIUM.

 Etsi studiis docendi occupati, parum spatii ad scribendum habeamus, quoniam tamen multos uestes philosophie abscindentes, et cum panniculis arreptis, totam sibi eam cessisse credentes, abiisse cognoscimus, uoce ipsius reclamantis excitati, ne nuda remaneat, particulas abscissas stylo nostre paruitatis consuimus, non ignari morsibus inuidie nos subiacere, quia hodie est periculum et nosse et habere: Sed quoniam, ut ait quidam:

Iustius inuidia nichil est que protinus ipsum
Actorem rodit, excrucians animum et horum;
 Inuidia Siculi non inuenere tyranni
Tormentum maius.
de tormento illorum certi, etsi de multis morsibus uenenatorum non dubitantes, quasi Catonem per estum Libye, ueritatem sectantes, rationibus diuersis, ut linguis pusillorum muniti, ad sequentia transeamus. Et quoniam de ethere, et ornatu eiusdem satis docuimus, de ere illi coniuncto et subdito doceamus, que et unde in illo contingant ostendentes.



CATALOGUS LIBRI III.


 De ere.---Quare quinque zone sint in ere, et non in ethere.---Quare superior ignis non sit feruens.---Unde sint pluuie.---Quare sol calefaciat terram, ignis superior non.---Qualiter sursum eleuet humorem.---Unde uideatur quod sanguis pluat.---De arcu celi.---Unde grando.---Unde nix.---Quare niues in estate non contingant, sed grando.---De tonitruis et fulminibus.---Quare in estate contingant fulmina.---De hoc quod stelle uidentur cadere.---De  cometa.---De situ aque.---De refluxionibus Oceani.---Unde fluctus maris.---De ortu uentorum.---Unde quedam aqua dulcis, quedam salsa.---Unde sint fontes.---Unde putei.---Unde aqua putei et fontis sit in estate frigida, in hieme non.---Unde exustio.---Unde diluuium.---Unde sit quod in lunatione crescunt humores, et decrescunt.



INCIPIT LIBER III.


 Aer igitur est luna usque ad terram, qui quanto est terre propinquior, tanto humidior et spissior: quanto remotior, siccior, et splendidior. Hic cum sit suppositus soli, ex eo calorem et lucem accipit. Sed quoniam sol terminos torride zone nunquam excedit, illam partem eris ex uicinitate sui accendit; remotas uero expertes sui feruoris relinquit, fiuntque ex uicinitate aque et terre frigide. Posite uero in medio, ex utraque parte intemperie hinc et illinc temperantur. Sunt ergo in ere quinque diuersitates, que ab antiquis quinque zone dicte sunt, non ut quidam estimant, super lunam. Ibi nempe sunt omnia  immutabilia, quia ibi nulla est contrarietas. Cum enim ibi sit ether, qui ignis dicitur, corporaque stellarum ignea, unde in aliqua parte erit frigus? Sed scio istos ex uerbis philosophorum errasse, qui quinque zonas esse in celo pronuntiant, ut uirgilius: »Quinque tenent celum zone.« Contra hec geminam habemus defensionem. Prima est, quod er sepe uocatur celum. Unde dicitur: Aues celi. Secunda est, quod quinque partes etheris quinque partibus eris superposite sunt, uocaturque pars etheris. nomine partis eris sibi supposite, diciturque pars supposita frigide frigida, quamuis in ea nullum sit  frigus. Pars supposita torride torrida, non quia in ethere sit aliquis feruor caloris. Est enim superior tam subtilis, quod accendere aliquid non potest, donec humido se misceat et spisso. Iste eedem diuersitates ex ere supposito in terra sunt, qualitas quippe eris terram inficit. Sunt ergo quinque in terra, quinque zone in ere. De ere igitur nostre habitabili superposito disseramus, ostendentes que in eo et unde sint diuersitates, a pluuia que omni tempori est communis incipientes.

Pluuiarum aliquando diuerse sunt cause. Aliquando namque spissus fumus euaporat, et humidus qui ut ascendit, minutissime gutte se inuoluunt, que grossiores et graues facte cadunt, fitque pluuia. Aliquando uero er ex frigiditate terre et aque spissatur, transitque in aqueam substantiam, que calore solis, ut glacies igne, dissoluta, per minutas cadit particulas. Aliquando ad nutrimentum sui solem attrahere humorem contingit, et quod in eo liquidius  est in igneam transit substantiam, quod uero grauius deorsum cadit. Unde post acutissimum calorem uidemus contingere pluuie inundationem. Habetur autem questio, cum sit proprium ignis tendere sursum, unde sit quod radii solis et calor ad terram tendunt. Ad quod dicimus quod sol ignee nature, non quia ex solo igne constet, sed quia in eo dominatur. Predocuimus enim corpora stellarum ex quatuor elementis facta, dominante tamen igne. Cum ergo ex quatuor constent elementis, quamuis igne dominante, quod in eo ex aqua et terra est ad simile tendit. Sed quia a caloris fonte procedit, secum defert aliquid caloris, quo terra et aqua calefiunt; et quoniam natura est caloris ascendere, calor qui predicto modo descenderat, reuertens, aliquid humoris secum trahit, quod bulliendo in sui substantiam transmutat. Si ergo proprie uelimus loqui, dicemus quod sol humorem sursum eleuat, non attrahit. Ideoque fons dicitur caloris, quia sic subdita calefacit,  ignis uero superior non. Cum enim sit elementum non ex elementis factum, nichil est in eo quod ad inferiora descendat. Inde uero est quod pars eris et terre soli subdita est feruida, remote autem frigide, etsi sint etheri subiecte. Sed dicet aliquis: Nonne ignis, ubicunque est, calidus est? Cui dicimus: Non nisi spisso et humido mistus. Quamuis igitur super lunam sit ignis, non est inferior; defecit enim humida et spissa materia qua ignis accendatur, neque frigus neque obscuritas, sed unus et continuus splendor, neque aliqua mutabilitas. Sed dicent quod Aristoteles: Impossibile est ignem non calere. Dicimus Aristotelem ibi locutum esse de hoc inferiori igne, qui semper alicui spisse materie mistus, nunquam calere desinit. uel dicamus quod dicit ignem calere non actu, sed natura. Quarta causa pluuiarum est uentus eleuans humorem de stagnis, et fluuiis, et lacubus. Inde est quod ranunculi et pisces a multis uisi sunt de ere cadere. Cum enim, ut prediximus, aqua  uento sustollatur, contingit quod ranunculos et pisces secum eleuat, quibus ex naturali grauedine descendentibus, stupent ignorantes. Nullum ergo tempus anni immune est a pluuia. In omni namque uel fumus humidus euaporat, uel er ex frigiditate spissatur, uel humor calore uel uento eleuantur. Hec pluuia quandoque plus solito spissata, et ex nimio calore incensa, fit ad modum sanguinis rubea et spissa: quod uidentes physicam ignorantes, dicunt sanguinem pluere. Inde uerisimile dictum est, quod ante finem huius seculi gutte sanguinis cadent, quia cum debeat exustione finiri, ut testatur Scriptura, que dicit: Ignis in conspectu exardescet. Aqua enim ex calore in nubibus suspensa ex feruore spissabitur, que incensa, rubeaque effecta ad similitudinem sanguinis cadet; et quoniam in pluuioso tempore arcus discolor in nubibus apparet, unde existat, et unde tot in eo appareant colores doceamus. Cum diximus: calor solis humorem eleuat, uel fumus humidus euaporat, aqua in nube illustrata ut in uitreo uase ex  splendore solis, ubi est tenuior et calidior, rubeum ostendit colorem; ubi spissior, purpureum, uel nigrum. Inde est quod arcus ille nunquam nisi in opposita parte solis relucet. Aer enim uicinus soli ex eius splendore ita irradiatur, quod diuersi colores in eo non apparent. uisis ergo pluuiarum causis, et arcus celestis, de grandinibus disseramus. Cum ergo predicto modo humor eleuatur, contingit sepe in superioribus esse uentum frigidum et siccum, qui, guttas aque ex siccitate et frigiditate congelans, transmutat eas in lapideam substantiam; et quia gutte rotunde sunt, quod potest probari per rotunda foramina, que agunt in lapide assiduitate cadendi, grando rotunda descendit. Niues uero fiunt, si predicte gutte, antequam grosse sint, spissantur et congelantur. Hic subiicient: Cum in estate grando sepe contingat, quare in eadem circa inferiora montium nunquam niues contingunt? Contra hoc dicimus in estate humorem ex calore alterius eleuari,  eleuandoque guttas inuolui, que grossiores facte, frigoreque congelate, grandinem gignunt. In hieme uero frigus circa terram est, et contingit guttas aque antequam grosse facte sint, ex frigiditate temporis astringi, et in niuem transmutari; in estate uero, quia frigus circa terram non est, donec eleuate in altum grosse et spisse fiant, non congelantur. Nunquam ergo nix est in estate, licet in ea sepe sint grandines. De tonitruis et fulminibus, unde et qualiter contingant, disseramus. Fumo ergo humido, ut prediximus, ad superiora ascendente, cum ad summum eris peruenit, ex ponderatione humoris mouetur summitas eris, cuius particule ad modum undarum aque sibi occurrentes fragorem tonitrui faciunt. Ex motu uero er calefactus, in igneam transit substantiam, fitque coruscatio; que quamuis cum fragore fiat, citius ad nos peruenit, quia uisus uelocior est auditu. Cum ergo fit predictarum particularum occursus, generatur impetus, qui si ascenderit sursum, est fragor sine fulmine; sin autem  impetus ille deorsum tendat, tamen tantus non sit, quod usque ad obstaculum perueniat, nondum est fulmen; cum uero ad obstaculum peruenit, obstantia findit. Sed quia proprium est motus eris tendere sursum, nulla materia exire uetante, reuertitur, sparsosque recolligit ignes. Si uero in hac inferiori parte eris multus sit humor, er existens in illo impetu urere non potest, fitque fulmen findens et non urens. Est ergo fulmen pars eris aliqua collisione usque ad obstaculum cum impetu ueniens. Tonitruum uero est partium eris diuersa incursio. Non est ergo fulmen lapidea substantia, ut quidam asserunt. Si enim lapidea esset substantia, non huc et illuc discurreret, nec rursum reuerteretur, et cum aliquid feriret, carnem et ossa comminueret. Ideo fulmen sepius alta sternit, quia cum oblique aliquando descendit, citius alta repetit. Sed quia quorumdam est sententia quoddam fulmen lapideam esse substantiam, ne ex ignorantia uel inuidia uideamur  eam uituperasse, uel tacuisse, breuiter eam ponemus. Aiunt isti quod cum fumus humidus ad superiora ascendit, cum eo eleuatur aliquid terrene substantie, quod ex calore solis in lapideam spissatur substantiam, contineturque in nubium concauitate, donec impetu aliquo nubes diuiditur, unde lapis ille impulsus, altum aliquid percutit. Hic dicit aliquis: Cum in omni tempore anni fumus humidus, ut prediximus, ascendat, quare in omni non contingunt fulmina et tonitrua? Cui dicimus: Etsi ex humido fumo ascendente habeant fieri, non fiunt tamen inde, donec ad summum eris perueniunt, quod per simile maris probari potest. Cum enim mari ex fumo terre ascendente in fundo remouetur ex spissitudine, tamen non potest huc et illuc impelli; sed cum usque summum commotio illa peruenerit, huc et illuc unde impelluntur, fitque tempestas. Quod uero a fundo maris tempestas incipiat, ex hoc potest probari quod phocas undas agitantes ante uidemus. Ut enim  Plinius, nature sunt dormitorie, fumo tamen, ut prediximus, fundum maris commouente, excitati ad summum ascendunt: quod uidentes naute, experimento certi, etsi de physica incerti, tempestatem futuram predicunt, quippe iam incipit tempestas in fundo. Simile uero est in ere. Dum enim eris inferiores partes obtinet fumus, ex spissitudine non potest huc et illuc impellere era, sed cum ad summum peruenit, huc et illud ex labilitate eius impellit, fiuntque tonitrua et fulmina. In hieme uero etsi er spissus sit, non est tantus calor, quia spissus fumus usque ad summum possit erigi, nec etiam in uere. Remanens ergo in superiori parte eris, uentos et pluuias gignit. In estate uero cum maximus est feruor, usque ad summum eleuatur, fitque partium eris diuersa incursio, unde contingunt tonitrua et fulmina. In autumno uero, quia frigidus et siccus, neque humor est qui eleuetur, neque calor qui eleuet.

 In eodem ere uidentur stelle cadere, nulla cadente. Cum enim ignee sint nature, et prius locus stellarum sit ether, nunquam ad terram descendunt. Iterum cum maxime sint, etsi ex remotione parue uideantur, si aliqua ex illis caderet, totam terram, uel maximam partem eiusdem occuparet. Non cadunt ergo, sed cadere uidentur. Sepe etenim in superioribus partibus eris est uentus et commotio, etsi non sit in inferioribus, ex qua commotione er ignitus et splendens per era discurrit; qui cum iuxta aliquam stellam splendere incipit, splendore suo uisum illius stelle nobis aufert, uideturque quod stella ceciderit. Sed dicet aliquis: Unde ergo quod postea stellam ipsam non uidemus? Huic dicimus stellam eamdem postea a nobis uideri, sed eam esse nesciri. Cum enim, ut prediximus, er ignitus decurrat, er spissior, et inde tarde subsequitur, qui inter nos et stellam illam positus, uisum eiusdem nobis aufert; sed ante transeat stella illa, et appareat firmamentum, quod semper ad occasum tendit, et  stellam illam ad ulteriora secum detulit, cumque apparet, quia in alio loco quam ante esset uidetur, alia stella putatur.

De cometa uero, que in mutatione imperii apparet, hoc sentimus, quod stella non est, quia neque de infixis est, neque aliquis planeta; quod uero de infixis non est, ex hoc apparet, quod motus illius sentitur. Planeta uero non est, cum extra zodiacum sepe uidetur, nec motum planetarum sequitur. Si iterum stella esset, in aliquo hemispherio esset. Cum ergo stelle eiusdem hemispherii apparent, unde ista que maior uidetur, non apparet? Non est ergo stella, sed ignis iuxta uoluntatem Creatoris accensus, ad aliquid designandum.

Quoniam de ere, et his que in ere contingunt, pro affectata breuitate transcurrimus, de aqua et situ eiusdem dicere incipiamus. Sapientia igitur diuina nichil posse uiuere sine calore et humore percipiens, terram et aquam frigidas esse, ut aliquid in eis uiuere  posset, fontem totius caloris, id est, solem, ut equaliter hinc et illinc terram calefaceret, super medium terre posuit; sed quia ex solo calore nichil uiuere posset, in medio eiusdem fonti caloris, fontem humoris supposuit, ex quibus hinc et illinc terra temperatur. Est ergo fons humoris in medio torride zone in modum equinoctialis circuli terram circumdans, uerumque mare appellatur; hoc uero mare cum ad Occidentem uenerit, duas refluxiones ibi agit: quarum una ad Austrum, altera ad Septentrionem uergit, latera terre sequentes. Similiter in Oriente facit duas ad predicta se uergentes; cum uero hec Occidentalis refluxio, et illa Orientalis ad Septentrionem se uergentes sibimet occurrunt, ex repercussione ingurgitatur mare retro, fitque famosa accessio et recessio Oceani, que fluctus maris dicitur. Similiter alie due in alio capite terre sibi occurrentes. Sunt alii qui dicunt fluctus maris causam esse montes subditos mari. Cum enim usque ad  ipsos mare peruenit, retro cadit et insurgitatur, impleturque retro alueus, sed ante expletur; cum iterum reuertitur, expletur retro, sed impletur ante. Predicta Occidentalis refluxio ad Septentrionem uergens, cum iuxta latera terre, tangens Africam, ad finem eius peruenit, inter Calpen et Atlanta usque Ierusalem Mediterraneum mare uocatur, diuersa ex diuersis regionibus nomina accipiens. Qualiter uero ascendat et descendat, si quis scire desiderat, et que nomina ex quibus regionibus contrahat, mappam mundi consulat. Sed quia facilius illabitur animo, oculis subiecta descriptione  subiiciamus.

Predicta Occidentalis refluxio ad Septentrionem se uergens, ex Atlante monte adiacente, uocatur Atlanticum mare, in qua est Anglia, et uicine insule. Ex Orientali refluxione ad Septentrionem se uergente nascitur Indicum mare, similiter in aliis refluxionibus ad Austrum se uergentibus, credendum est diuersa  maria nasci. Sed hec describi nostra attestatione non debuerunt, quia per torridam interiectam situs illarum nobis incognitus perseuerat. Et quia nostra sententia est, ex illis refluxionibus uentos nasci, de ortu uentorum disseramus, tam cardinalium quam collateralium. Cum igitur  in Occidente ex fonte totius humoris due refluxiones, una ad Austrum, altera ad Septentrionem diuidantur, illa separatione aquarum mouetur er; sed si tantus fuerit impulsus, quod usque ad nos peruenerit, generat uentum qui Zephyrus appellatur. Due uero Orientales sua diuisione et motu generant uentum qui Eurus nominatur. Cum uero Orientalis et Occidentalis ad Austrum uergentes in medio sibi occurrunt, mouetur er, fitque uentus Septentrionalis qui Boreas dicitur, qui ideo frigidus est, quia in frigida zona oritur; siccus uero, quia nubes de hoc angulo terre ad medium fugat; estque inde pluuiosus iuxta fines torride zone. Cum uero transit torridam zonam, calefit; et si nobis sit frigidus, ibi tamen est calidus.  Similiter cum due uergentes ad Austrum in medio sibi occurrunt, Auster generatur, qui etsi ultra torridam zonam frigidus et siccus, ut apud nos Boreas, quippe cum in frigida zona oriatur, quia tamen per torridam zonam transit, calefactus ad nos peruenit calidus, fugandoque ante se nubes usque ad angulum terre in quo habitamus, generat nobis pluuias, estque nobis ex accidente calidus et humidus, etsi in sua regione frigidus et siccus. uiso unde quatuor cardinales uenti oriantur, uideamus unde sint quatuor collaterales. Si in duabus predictis refluxionibus ad Septentrionem uergentibus, Boreamque predicto modo generantibus, hoc contingat, quod Orientalis, ex aliquo accidente uelocior, ultra medium Septentrionis Occidentali occurrit, nascitur uentus collateralis inter Boream et Zephyrum. Si uero Occidentalis ultra medium, modo hinc, modo illinc, sibi occurrant, duos collaterales uentos generant, unum inter Eurum et Austrum, alterum inter Eurum et Zephyrum.  Sed quia oculis subiiciendo figuram, minuemus laborem, unam similem precedenti faciamus, in qua non in medio refluxiones sibi occurrant, ut in illa cardinales, ex hac collaterales intelligamus. Sed quia non in una figura plus quam duos potuimus ostendere, per simile istorum de aliis intelligatur. Quare si ex predictis contingant uenti, cum quotidie refluxiones diuidantur, sibi occurrant, quod testantur quotidiani fluctus maris, quare quotidie uenti non contingant? Cui dicimus quod etsi quotidie contingant, non tamen impetum faciunt, quod usque ad nos perueniat. Sepe uero contingit quod non putamus uentum esse, cum in aliis regionibus uel in superioribus eris partibus sit, non tamen a nobis sentitur. Sunt tamen qui dicunt cauernas causas esse uentorum. Cum enim eas subintrant partes eris ex labilitate, una intrante, alia nititur exire, fitque conflictus quo er commotus generat uentum. Inde est, quod Aeolia, que cauernosa est, regio uentorum  dicitur. Alii dicunt fumum humidum ascendentem ex ponderatione sua era mouere, uentumque generare; nos uero et secundum, et primum, et tertium, causam esse uentorum dicimus.

Postquam de fonte totius humoris, et ortu uentorum docuimus, unde aqua salsa sit doceamus. Naturaliter ergo sapor aque insipidus est, unde naturale phlegma insipidum est, ex accidente tamen fit salsum. Cuius ratio talis est: Cum mare, ut prediximus, torride zone sit suppositum, ex calore spissatur, fitque salsum. Certum nempe est per ebullitionem aquam transire in salem. Sed dicet aliquis: Cum hoc principio salso nascantur omnes aque, et ad id reuertantur, testante Salomone, qui ait: Ad loca unde exeunt aque reuertuntur: neque enim annichilari credendum est aquas, sed circulariter reuerti; unde est quod quedam aque sunt dulces, quedam salse. Huius hec est solutio: Cum terra cauernosa sit, aqua ex labilitate sua subintrat, que per cataractas transiens, colatur et tenuatur, salsumque  amittit saporem, que ad terre superficiem erumpens, fontes et riuulos dulcis saporis gignit.

Sed de puteis unde humorem habeant, dissensio est. Si enim a cataractis haberent principium, implerentur et decurrerent. Contra quod dicimus: Etsi a cataractis habeant principium, non implentur tamen. Contingit enim cataractas ibi non finiri, sed hinc et illinc esse. Unde ultra transit aqua putei, sed non sursum ebullit. Ubi uero est fons, finitur cataracta. Inde aqua putei propter spissitudinem terre non ualens ultra defluere, cogitur superebullire. Sunt alii qui dicunt non esse ex cataractis principium putei, sed ex sudoribus terre. Cum enim terra aliquid humoris contineat, si perforata est, descendunt gutte aque ad modum sudoris hominis; inde est aqua putei. Nobis uero uidetur ex utroque esse causam putei; quod enim ex cataractis sint, ex hoc probatur, quod iuxta flumina statim reperitur aqua putei, et quod sepe contingit uno puteo post alterum  facto, aquam de primo auferri. Quod uero ex sudoribus terre sint, probatur quod in siccis et editis locis aqua putei reperitur.

Quod uero aqua putei et fontis in hieme sit calida, in estate frigida, sic contingit. Cum hiems naturaliter sit frigida, ex frigiditate pori terre constringuntur, nec potest calor euaporare, qui, remanens intus, terram calefacit et aquam. In estate uero poris superficiei terre ex calore apertis, fumus euaporat, minuiturque calor, inde aqua ab intus erumpens exit frigida. Est ergo aqua putei in estate frigidissima, aqua uero fontis, quia propinquior calido eri, minus est frigida, minus adhuc aqua fluuiorum,  minus pluuiarum. Si ergo dulcis aqua colando per cataractas terre fitt, sed aque ille que predicto humoris fonte exeunt per superficiem terre, non per cataractas, spisse sunt et salse, mariaque uocantur.

Et quoniam communis fuit sententia philosophorum, terrena modo diluuio, modo exustione finiri, unde utrumque contingat uideamus. Cum aqua, ut prediximus, fonti caloris sit supposita, contingit humorem paulisper crescere, caloremque superare, donec ad id creuerit, quod, nullis littoribus detentus, per terram se diffundens, terrena submergit. Qui cum ex calore solis et siccitate terre desiccatus sit, contingit calorem paulisper crescere, humoremque superare, donec ad id creuerit, quod per terras diffusus eas adurat. Sunt qui dicunt ex communi planetarum eleuatione uel depressione hoc contingere. Si enim omnes planete simul eleuentur, plus solito a terra remoti, minus de humore consumunt. Unde humor crescens per terras se diffundit, fitque diluuium.  Sed si unus, uel duo, uel tres, sine aliis eleuentur, non tamen humor excrescit. Quod enim crescit ex ipsorum eleuatione, desiccatur ex aliorum propinquitate. Si uero omnes simul deprimantur, ex uicinitate adurunt terras, fitque exustio, quia quod isti ex propinquitate magis faciunt, alii remoti minus.

Et est attendendum quod diluuium aliud commune, aliud particulare. Commune uero continuum esse non potest, aliud esse potest, sicque alternatim pereunt temporalia. Unde quia in tempore Ne per diluuium fuit mundi destructio, per exustionem mundus iste finietur.

Sed quoniam in fine huius uoluminis de mari habitus est tractatus, unde in primis septem diebus lunationis fluctus illius decrescant, in aliis septem crescant, in tertia septimana decrescant, in quarta crescant, uideamus. Cum ergo interlunium est, quia totus splendor solis qui eam accendit est super era, subditum  non potest attenuare neque humorem desiccare; est ergo tunc plenus fluctus. Sed cum splendor incipit descendere, accenditur luna, desiccatque era, minuitque humorem; quantoque plus descendit splendor, desiccatur humor, et hoc usque ad septimum diem; septimo uero die quia tota medietate accensa est, mediante ere calefacit humorem, qui bulliens supereleuatur, et sic usque ad decimam quartam diem crescit fluctus; sed quia in tertia hebdomada calor eleuans in ea minuitur, fluctus maris minoratur; in quarta uero quia splendore ascendente calor deficit, spissatur er, humorque crescit, et inde fluctus maris usque ad nouilunium.



LIBER QUARTUS.



PROeMIUM

 Superiorum uoluminum series a prima causa rerum orta usque ad terram fluxit, pruritum aurium non continens, sed utilitati legentium deseruiens, atque ideo animis stultorum minus cedens. Iam enim illud Apostoli impletum est: Erit cum sanam doctrinam non sustinebunt, sed ad desideria sua coaceruabunt sibi magistros prurientes auribus. Que igitur studii reliqua libertas potest, cum magistros discipulorum palpones, discipulos magistrorum iudices, legemque loquendi et tacendi imponentes, cognoscamus. In paucis enim frontem magistri, sed adulantis uultum et uoces percipies, et si sit aliquis qui magistri seueritatem sequatur, ut insanus a meretricibus  scholarium fugitur, crudelis et innumanus uocatur, ut iam uerbis Umbecii possit uti. Atque ideo nulli comes ex eo tanquam mancus exstincte corpus non utile dextere. Unde ergo deberentur diligi, fugiuntur magistri, secundum illud Ouidii:

Per quas nos petitis sepe fugatis opes.
Sed quoniam probi est animum ad peiora non flectere, sed melioribus conformare, remoto animo a peioribus, conformatoque melioribus, ad cetera transcurramus; et quia in aliis elementis et ornatu illorum sectantes compendia satis diximus, de terra et eius ornatu dicere incipiamus.



CATALOGUS LIBRI Iu.


     De terra Africe.
    De habitatoribus eius
    De diuersis qualitatibus terre.
    De terminis Asie et Europe.
    Unde in quibusdam montibus sint perpetue niues.
    Quas qualitates contrahat terra ex diuersis uentis.
    De insertis arboribus.
    De spermate.
    De tempore conueniente coitui.
    De matrice.
    De causa sterilitatis.
    Utrum uirile sperma solum conceptioni sufficiat.
    De menstruo.
    Unde cum animalia ex quo nata sunt uadant, homo uero non.
    Ubi concipiatur masculus, ubi femina.
    De operationibus.
    Qualiter puer pascatur in utero.
    De natiuitate.
    Quare nati in septimo mense uiuant, in octauo non.
    De infantia.
    De naturali uirtute.
     De spirituali uirtute.
    De animali uirtute.
     Unde sit incrementum.
    De somno.
    Unde somnia.
    De capite.
    De cerebro.
    De oculis.
    Qualiter uisus fiat.
    De contuitione.
    De intuitione.
    De detuitione.
    De auditu.
    Quid sit anima.
    Que actiones sint anime, que item corporis.
    Qualiter anima sit in compositione hominis.
    De uirtutibus illius.
    De tempore coniunctionis eius cum corpore.
    Quare puer non discernat et intelligat.
    De iuuentute.
    De senectute.
    De senio.
    Qualiter querendus sit magister.
    Qualiter discipulus.
    Que complexio, cuius doctrine, que etas.
     Quis ordo discendi.





INCIPIT LIBER QUARTUS.


 Est ergo terra elementum in medio mundi posisitum, atque ideo infimum, mundus nempe ad similitudinem oui dispositus est. Namque terra est in medio, ut meditullium est in ouo; circa hanc est aqua, ut circa meditullium est albumen: circa quam est er, ut panniculus continens albumen. Extra uero cetera concludens est ignis, ad modum teste oui: hec terra in medio mundi sic posita, et inde omnia  recipiens pondera: etsi naturaliter sit frigida et sicca in diuersis partibus suis, ex accidente diuersas continet qualitates. Pars enim illius torride parti eris subiecta, ex feruore solis torrida est, et inhabitabilis; sed duo eiusdem capita duabus frigidis partibus subdita, frigida sunt, et inhabitabilia; pars uero temperate parti eris subiecta, temperata est et habitabilis. Sed quia, ut prediximus, due partes illius temperate sunt, due in terra sunt temperate, et habitationes patientes: una citra torridam zonam, altera ultra; sed quamuis sint habitabiles, unam tamen tantum ab hominibus habitari credimus, sed tamen nec totam. Sed quia philosophi de habitatoribus utriusque non quia ibi sint, sed quia esse possint, loquuntur, de illis quos nos credimus esse per intellectum lectionis philosophice dicamus.

Pars ergo terre habitabilis, in qua sumus, in duo diuiditur. Cum enim temperies eris ex omni parte terre sit, ex omni parte terre quedam pars temperata est et habitabilis; sed quoniam refluxiones  Oceani latera terre iuxta quantitatem horizontis cingunt, in duo illam diuidunt. Cuius superiorem inhabitamus partem, antipodes nostri inferiorem; nullus tamen nostrum ad illos, neque illorum ad nos peruenire potest. Ex parte enim septentrionis frigus et refluxiones transitum perhibent, ex parte uero orientis et occidentis sole refluxiones. Similiter alia habitabilis in duo diuiditur: superius quorum obtinent nostri anthei, et antipodes illorum inferius. Sunt ergo in duabus habitabilibus quatuor habitationes, quarum habitatores alii cum aliis in quibusdam temporibus conueniunt, in quibusdam differunt: nos enim et nostri antipodes simul habemus estatem et hiemem, et alia anni tempora; sed quando habemus diem, et illi noctem, et e conuerso. Si enim ex propinquitate solis est estas, ex remotione hiems, ex mediocri distantia uer et autumnus. Signa uero nobis equaliter et illis distant, quippe terram seruantia naturalem locum obeuntia, in quocunque signo sit sol,  equaliter nobis erit et illis, idque efficiet. Merito ergo habemus simul anni diuersitates, non tamen simul diem et noctem. Cum enim ex splendore solis sit dies, ex umbra terre nox, umbra uero semper est in parte splendori solis opposita, cum in inferiori parte terre est splendor diei, in superiori umbra; et cum in superiori est splendor, in inferiori est umbra. Nulla est ergo hora qua in aliqua parte terre non sit  dies, et in aliqua nox. Sed quare si nos et ipsi simul habeamus estatem simul hiemem, sed quando nos diem, et ipsi noctem. In estate uero dies nobis sunt longissimi, breues autem noctes, habebunt ergo ipsi sua estate dies breues et noctes longas, quod contra naturam estatis est. Contra quod dicimus, Etsi nos habemus diem et ipsi noctem, non tamen quam cito habemus diem, illi noctem, imo in quodam tempore dies est nobis et illis communis, sed alteri in uespere, alteri in mane. Cum enim sol est nobis in ortu, adhuc illis est in occasu; habemusque mane et illi uespere, ut circa primam nondum eis sit nox. Similiter in occasu postquam sol incipit nobis descendere, et incipit illis apparere, et tunc est illis mane, et nobis uespere. Inde est ergo quod habemus et nos et illi dies equales et noctes, etsi non simul. Similiter et in hieme, sed qualiter hoc sit, animis legentium discutiendum permittimus. Nos uero et anthei, simul habemus splendorem, simul umbram; sed quando sol est nobis propinquus, illis est remotus: quando  nos habemus estatem, et illi hiemem, et e conuerso. Sed hic oritur questio similis priori, ad quam si quis superioribus instructus accesserit, illius solutionem facile inueniet. Nos uero et antipodes antheorum neque simul estatem neque hiemem, neque diem uel noctem habemus. Anthetici uero et sui antipodes se habent ut nos et nostri anthei, et nostri antipodes ut nos et sui. Et quoniam de tribus habitationibus, et eorum habitatoribus satis docuimus, de nostra dicere incipiamus. Nostra ergo habitatio ab oriente ad occidentem, a meridie ad septentrionem extenditur. Quamuis temperata dicatur, non equaliter tamen in omnibus suis partibus temperata est. Pars enim torride zone propinquior est libra, Aethiopia calida est et sicca; uicina frigide, frigida est et humida; orientalis uero, calida et humida; occidentalis frigida et sicca; equaliter uero distans, equaliter est temperata. Huius iterum tres sunt partes principales, Asia, Africa, Europa: et incipit Asia ab  oriente, extenditurque lateraliter usque ad septentrionem, et usque ad torridam zonam, terminaturque Tanai et Nilo, mediam partem habitabilis obtinens. Europa uero et Africa duas alias obtinent. Sunt autem termini Africe, Nilus ex parte orientis, a meridie torrida zona, a septentrione Mediterraneum mare, ab occidente refluxio, a septentrione frigida zona hoc modo.
[Figure: [Figura] 1Kb]

In hac igitur sunt montes, in quorum summitatibus sunt perpetue niues, in conuallibus maximus calor. Sed quare cum calor sit ex sole et superioribus, montes uero qui sunt illi propinquiores, quam sue conualles: quare in superioribus illorum sunt niues, in conuallibus non? Contra hoc dicimus  quod in superioribus breuiter tetigimus, quod quamuis ex sole sit calor, qui idem est calide nature, donec tamen humido, quod in sui naturam transmutet, sed commisceat, nichil calefacere potest: unde in predictis montibus quia er subtilis est ex remotione a terra, a sole non potest accendi: sed ex sui leuitate huc et illuc impulsus, frigidus efficitur. In conuallibus uero quia er est spissus, et inde fertur immobilis, cito incenditur et calefit: quod per hanc similitudinem potest probari, quia si er in estate sit immobilis, accenditur, et est calidus; sed si uentus ueniat, qui illum moueat, frigidus sentitur. Hic oritur questio: Si er in superioribus montium est ita subtilis, unde ergo spissatur in nubes et in niues? Nos uero dicimus quod ille non spissatur, sed fumus humidus, qui ex conuallibus ascendit, ex frigiditate superiorum spissatur in nubes, et constringitur in niues. Hec eadem habitabilis diuersis uentis exposita, diuersas contrahit qualitates.  Si enim aliqua pars eiusdem montibus oppositis orienti, septentrioni clausa sit, et occidenti, exposita uero meridiei, est calida et sicca: in hieme habitationi bona, in estate pessima; si uero ex contrario, in hieme mala, in estate bona: pars uero orienti exposita et aliis clausa, est calida et humida, et inde bona. E contrario frigida et sicca, in autumno mala, in uere bona. Quod uero de partibus terre dicimus, probari potest per fenestras domus. Austrine namque in estate sunt male, in hieme bone; septentrionales e contrario. Inde erat quod antiqui inter limina australia et borealia faciebant, ut in australi in hieme, in boreali estate discumberent. Et quoniam de hoc elemento et partibus suis satis diximus, de herbis et fructibus arborum consequens est ut dicamus: sed quoniam Macer et Dioscorides satis de illis aperte docent, de illis taceamus, unam solam questionem cum sua solutione de incertis ponentes, que talis est. Cum alterius sit truncus, alterius surculus, causaque  crescendi de terra per radices et truncum ascendit, quomodo transeunt in naturam surculi, rami et fructus? Huius talis est solutio: Ex terra fumus calidus et humidus ascendit per poros radicis, secum aliquid terree nature et aquee substantie trahens, causamque uiuendi, augmentandi fructusque conferens. Hic per truncum ascendit, truncus quod sue nature est congruum retinet, naturalique calore illud digerens, in medullam truncum et corticem transmutat: quod uero ad surculum ascendit, similiter in sui naturam digerit. Restat ergo ut de terreno animali dicamus, quod cum omne sit mortale, quoddam tamen rationale, quoddam irrationale. Sed quoniam irrationalia infinita sunt, nec lectioni philosophorum multum pertinentia, de naturis illorum, et unde quedam ruminent, quedam non: quedam mugiant, quedam non, dicere postponamus, et de rationali et mortali scilicet homine, quod dignius est, disseramus: quod ex duobus, id est, anima et corpore constat; prius de humano corpore, quod prius cogitationi nostre  occurrit, deinde de anima et eius uirtutibus doceamus. Sed quoniam de compositione orimi hominis et femine, qualiter ex limo terre homo factus sit, in primo uolumine docuimus, de quotidiana hominis creatione, formatione, natiuitate, etatibus, membris, de officiis et utilitatibus membrorum doceamus. Cum igitur ex spermate conceptio hominis fiat, de ipso aliquid dicamus.

Sperma igitur est uirile semen, ex ipsa substantia omnium membrorum compositum. Quod uero ex substantia omnium membrorum illud sit compositum, ex hoc apparet, quod omnia membra inde formantur, naturaque est ut similia ex similibus nascantur. Aliud ad hoc argumentum: quod si pater in aliquo membro aliquam incurabilem infirmitatem obtineat, ut chiragram uel podagram, filius in eodem membro eamdem obtinebit infirmitatem: et quia de spermate fecimus mentionem, quod in matrice recipitur pro tempore conueniente coitui, et de matrice parum dicamus.  A decimo quarto anno tempus coitus incipit. Sed quare cum ex calore et humore sperma causam contrahat, pueritia uero calida sit et humida, quare in ea coitus non contingat. Cui dicimus quod in illa etate stricti sunt pori meatus, huic ad hoc deseruientes, unde sperma exire non potest: in aliis uero aperti sunt, et apti coitui. In senectute uero et senio coitus uix contingit propter frigiditatem. Post comestionem uero ante somnum, molestum est, et minuitur hoc opus. Minuitur enim calor naturalis, qui cibum debet digerere: post somnum uero, quia cibus digestus est in sanguinem, tempus illius est. Que uero complexio huic operi conueniat, secunda particula queratur.

Matrix uero est cista seminis susceptrix, intus uillosa, ut melius semen recipiat, septem obtinens cellulas, humana figura ut moneta impressa sunt. Inde est quod septem nec unquam plures mulier uno lecto parere potest. Et quia ex matrice aliquando causa  sterilitatis contingit, de illa aliquid dicamus. Causa ergo sterilitatis est nimia siccitas, nimia humiditas, nimius calor, nimium frigus. Cum enim sperma ex temperata, id est ex sanguine constat, ut inde aliquid sit consimile, requirit. Aliquando nimia pinguedo est causa quare nichil concipiatur, ex ea enim omnes folliculi obtruduntur, ne semen intrare possit. Unde uirgilius dicit in tempore coitus equas macie esse extenuandas, deinde subiungit Physicam, ne pinguior usus sulcos oblimet inherentes. Iterum frequentia coitus eiusdem rei causa est. Delinitur enim matrix intus ad modumque marmoris iuncti, nichil potest retinere. Si uero in muliere nulla sit causa sterilitatis, ueniatque sperma geniture conueniens in matricem, clauditur statim matrix, ita ut dicat Hippocrates quod nec etiam acus posset iungi, facta est conceptio. Ideo conueniens geniture diximus, quia si minus sit frigidum, uel calidum, uel siccum, uel humidum, non est aptum geniture. Sed queritur si solum sperma sit utile si non muliebri ac geniture sufficiat.  Dicunt quidam illud solum sufficere, cuius rei hec est probatio, quod sepe homo aliquis cum aliqua nolente concumbit, eaque flente aliquando gignit, ubi nullum semen mulieris potest esse. Non est enim sine uoluntate seminis emissio. Nos uero dicimus etiam muliebre in conceptione esse, quod per infirmitatem quam puer contrahit in simili membro a matre probari potest. Quod uero dicunt aliqua nolente puerum concipi, dicimus quod si in principio displicet, in fine tamen ex carnis concupiscentialis fragilitate placet. Sed quia facta conceptione menstruum cessare solet, unde contingat, et quare tunc cesset, edisseramus. Cum mulier omnis calidissima naturaliter sit, frigidior frigidissimo uiro, cibum non bene potest digerere, remanent superfluitates que per singulos menses purgantur, menstruumque inde uocatur: conceptione uero facta geminatur calor ex fetu. Unde melius cibus digeritur, nec tante superfluitates oriuntur. Iterum quia ex sanguine matris  nutritur fetus, non indiget purgatione. Inde est quod cetera animalia ex quo nata sunt gradiuntur, homo non graditur, quia ex sanguine menstruato in utero nutritur. Sed unde mulieres post conceptionem feruentiores sunt libidine, bruta uero animalia ab ea cessant. Unde cum mulieres sunt frigidiores uiris, luxuriosiores tamen illis sunt. Unde post coitum leprosi mulier non ledatur, antecedens uero uir leprosus efficiatur, dicere proposuimus, ne corda religiosorum si forte hoc opus nostrum in manus acceperint, diu loquendo de tali re offendamus, omittimus. Spermate igitur in matrice locato, oreque clauso, eiusdem si in dextera parte maneat, quia hepar est in dextera parte matrici uicinum, meliori et calido sanguine nutritur fetus, masculusque efficitur; si autem in sinistra, que a fonte caloris est remota, id est ab epate, est femina. Si uero non bene in sinistra, sed aliquantulum uersus dexteram mulier, est uirilis. Cum igitur in una predictarum trium partium semen est  locatum, incipit uirtus digestiua operari, que calefaciendo a calore matris illud spissat, sed ex siccitate folliculum intra se continentem conceptum creat, ne alique superfluitates illi se commiscentes illum corrumpant. Hic folliculus cum puero crescit et oritur. Septimo die conceptus, ut refert Macrobius, gutte sanguinis in superficie folliculi incipiunt apparere, tertia septimana ad ipsum conceptionis humorem demergunt, quarta in quadam liquida soliditate, uelut inter carnem et sanguinem, coagulatur; quinta si puer septimo mense nasci debeat, sin autem in nona septimana incipit uirtus formatiua, cuius est officium humanam figuram conferre: hanc sequitur uirtus assimilatiua, cuius est officium, quod frigidum et siccum est, in frigida et sicca membra mutare, ut sunt ossa; quod frigidum et humidum in phlegmatica, ut est pulmo; quod est calidum et siccum, in cholerica, ut cor; quod calidum et humidum in sanguinea, ut est hepar. Deinde sequitur uirtus concauatiua: huius  est manus concauare, nares perforare, etc. Formatis uero membris, assimilatis et concauatis, incipit fumus humidus per uenas et arterias discurrere, motumque et uitam conferre. Hic motus septuagesimo die a conceptu incipit, si puer septimo mense nasci debeat: si in nono, nonagesimo. Sed quia omnia que temporaliter uiuunt, indigent cibo aliquo, sequitur ultimo pascuatiua, que usque ad mortem extenditur. Sed queritur quomodo puer in utero pascatur. Dicimus quod quidam nerui qui in umbilico sunt, matrici coniunguntur, per quos puro sanguine ab hepate matris descendente nutritur puer, et crescit. Unde quia digestum recipit, non indiget egestione superfluitatis. Has predictas uirtutes sequitur natiuitas, cuius duo termini sunt septimus mensis et nonus. Queritur cur ante septimum mensem puer natus uiuere non potest, et cur in septimo mense natus uiuat, in octauo non. Dicunt inde physici quod ante septimum mensem non est in puero tantus motus, quod si nasceretur, uiuere posset. In septimo est motus uite sufficiens, unde  puer se mouens, si debiles neruos, quibus matrici coniungitur habeat, frangens illos nascitur uite idoneus. In octauo mense motu septimi debilitatus, si nascitur, uiuere non potest, donec refectus, et in parte noni incipit moueri, rumpensque neruos idoneos uite nascitur: et quia in calido et humido nutritus est, nascens et ad dissimile prodiens, contrarietatem sentit, uocemque ululationis emittit, et ideo prima hominis uox est doloris. A natiuitate uero usque ad septimum annum est infantia, quia in quadam parte illius fari non potest; in altera uero, si loquitur, imperfecte loquitur. In hac etate sensum habere potest, rationem tamen atque intellectum, non. De sensu igitur aliquid dicamus. De ratione uero atque intellectu qualiter in tali etate habere non possunt, quia sunt de uirtutibus, deinde loquendo de anima ostendemus; et quia ex animali uirtute, quam precedit naturalis et spiritalis sensus, habet principium, de istis uirtutibus, a naturali, que prior est, inchoando, aliquid prelibemus. Cum igitur  homo ex quatuor constet elementis, ex calore et humiditate, contingit fumum humidum nasci et calidum, qui diffusus per membra, mouens illa, trinam digestionem operatur, uirtusque naturalis uocatur. Et quia de tribus digestionibus facta est mentio, inquiramus quid sit et ubi sit, et qualiter fiat digestio. Digestio igitur est alicuius rei per ebullitionem facta mutatio. Prima uero digestio fit in stomacho, secunda in hepate, tertia in omnibus membris. Ergo de prima primum dicamus. Cum humanum corpus incremento indigeat in quadam etate, in omni uero restauratione, quippe interiori et exteriore calore uel frigore deuastantibus, necesse fuit cibum et potum, ex quibus esset nutritio et incrementum, subintrare. Sed quia cibus grossus est, necesse fuit ut, priusquam intraret stomachum, tenuis et delicatus redderetur. Ad hoc enim dentes parati sunt, nati ex phlegmate per gingiuas descendente, ex frigiditate spissato et durato, ut cibum conterant. Lingua uero ut ad modum manus  molendinarii illum uertat, et sub dentes reducat; que ad hoc spongiosa est, ut cibi succum recipiens saporem discernat. Fit ergo mola quadam istius comminutionis comparatio: cibus uero sic preparatus cum potu per esophagum in stomachum, per portam cuius amplius est os, motus descendit, ibique decoquitur, et in speciem ptisane transmutatur, et hec est prima digestio. De stomacho uero utrum sit calide nature, est questio. Aiunt quidam: Oportet quod calide sit nature, aliter enim cibum non posset concoquere; cum ergo cibum coquat et transmutet, calidus est. Nos uero dicimus stomachum frigidum esse naturaliter, calidum accidentaliter. Est enim neruose nature, ut quando nimis solito homo comedat, extendatur; quando minus, contrahatur. Iterum necesse fuit, quod esset neruose nature, ne, cum aliquid durum nec commasticatum reciperet, lederetur. Cum igitur omne neruosum frigide sit nature, ergo et stomachus; sed ut melius cibum retineat, et idonee decoquatur, intus est uillosus; quamuis  tamen naturaliter sit frigidus, ex accidente tamen calefit, suppositus est enim hepati, ita quod fere totus ab eo includitur. Ex dextera uero parte eiusdem est fel, ex sinistra cor, que calida sunt et sicca, et inde fit calidus stomachus, ut igne supposito coquitur cibus. Si ergo proprie uelimus loqui, in stomacho, non a stomacho, cibum dicamus coqui. Cibus igitur sic in modum ptisane mutatus per inferius foramen, quod porta dicitur, exiens intrat duodecimum intestium, sic dictum, quod quantitatem duodecim digitorum, quales sunt digiti eiusdem, in uno quoque obtinet. Relicto uero in eo quod eius nature uel nutriture est conueniens, transit in aliud, quod ieiunum dicitur, quod nichil inde retinet. Huic ieiuno uene quedam ab hepate uenientes, sese coniungunt, per quas quod liquidius est transit in infima hepatis, meseriace, quia succum mittunt dicte; quod uero feculentum est in longitudinem, id est, in secessum descendit, et prime superfluitates digestionis. Illud  uero liquidum quod in infima hepatis transit, calore eiusdem digeritur: quod quia in eo calidum et siccum est, transit in choleram, et per quasdam uenas ad cistam fellis transmittitur, et hec est sedes cholere. Inde quedam pars ad confortandam uim appetitiuam in stomachum transit. Quod uero frigidum et siccum est in melancholiam transit, et ad splenem sedem melancholie descendit; sed quedam pars ad stomachum ascendit, ad uim retentiuam confortandam. Quod frigidum et humidum in phlegma mutatur, et ad pulmonem sedem phlegmatis transit, quadam parte expulsiua ui in stomachum transmissa; quod uero calidum et humidum in sanguinem uersum remanet in hepate, que sedes est sanguinis. In hepate ergo quatuor gignuntur humores proprias sedes habitantes. Cholera fel, melancholia splenem, sanguis hepar, phlegma pulmonem; quamuis dicant quidam phlegma propriam sedem non habere, sed cum sanguine, ut melius possit per membra discurrere,  remanere, et hec est secunda digestio. Quod ibi superfluum est, per ilim uenam, que spleni adiacet, ad renes descendit; quod ibi liquidum est, ad sui nutrimentum retinentes, reliquum per uritides poros ad uesicam transmittunt. Idem per uirile membrum exiens, urina dicitur, et hec est superfluitas secunde digestionis; sed quia pueri habent poros uritides strictos, quod ibi spissum est, in lapideam transit substantiam. In aliis uero etatibus quia pori aperti sunt, non generatur ibi lapis, sed circa renes. Ergo pueris nascitur lapis in collo uesice, senibus circa renes. Sanguine uero predicto modo in hepate generato, per uenas ad omnia transit membra, calore quorum digestus, in eorum similitudinem transit; superfluitas uero partim per sudorem exit, alia uero pars ad hepar reuertitur, ibi decocta cum urina exit descendens, sedimenque uocatur; sed si in fundo sit urine, dicitur hypostasis; si in medio, encortim; si in summo, nephile. Sed quid significat,  et in diuersis locis existens, quid quando est continuum, quando diuulsum, quid ex substantia et calore, dicere non est nostrum. Si quis uero hoc scire desiderat, Galenum, de urinis, legat. Huius iterum naturalis uirtutis est augmentum conferre, quod contingit ex humore et calore. Quod enim aliquando ascendit, est caloris; quod uero spissatur, humoris. Sed dicent: Si ex calido et humido est incrementum, unde cholerici et melancholici, quorum alteri frigidi sunt et sicci, et alteri calidi et sicci, tantum crescunt? Nos uero dicimus nullum esse hominem qui calidus non sit et humidus, sed tamen quidam plus, quidam minus. uerbi gratia, homo naturaliter est calidus et humidus, et in quatuor qualitates temperatus; sed quia corrumpitur natura, contingit illas in aliquo intendi et remitti; si uero in aliquo intendatur calor, et remittatur humiditas, dicitur cholericus, id est, calidus et siccus, non tamen est sine humiditate. Si uero in aliquo intensus sit humor, et remissus calor, dicitur phlegmaticus; si  autem intensa sit siccitas, remissus calor, dicitur melancholicus; si uero equaliter insunt, dicitur sanguineus. Sunt ergo omnes naturaliter calidi et humidi, sed propter diuersas qualitates intensas et remissas, incipiunt inter se, et nomen contrarii remisse. In omni ergo complexione potest homo crescere, plus tamen in una, minus in alia; in quadam in longum, in quadam in latum. Cholerici namque graciles et longi sunt: longi ex calore, cuius est ascendere, graciles ex siccitate. Sanguinei uero longi propter calorem, pingues propter humiditatem; phlegmatici uero propter frigiditatem parui, propter humiditatem pingues. Melancholici uero propter frigiditatem parui, propter siccitatem graciles. Sepe tamen naturales proprietates ex accidente uariantur. Nam cholerici et melancholici ex otio uel comestione sunt pingues, sanguinei et phlegmatici ex abstinentia et labore graciles. Quod uero sanguinei et phlegmatici, etc., preter naturam breues sunt, ex paruitate  matricis uel spermatis contingit. Hec naturalis uirtus habet quedam principalia membra, quedam deseruientia et adiuuantia, quedam alterum, quedam neutrum. Sed quia hoc a physico, in Isagogis, satis dictum est, illo postposito, ad somnum, qui ad naturalem uirtutem pertinet, transeamus.

Somnus est quies animalium uirtutum, cum intentione naturalium. Contingit autem sic. Fumo humido ad superiora ascendente implentur nerui, quibus animalis uirtus solet descendere. Desinit ergo animal uidere, audire, etc., donec naturali calore illo desiccato, naturalis spiritus incipiat descendere, et ad aliquid sensum animalis excitari. Somnia uero ex reliquiis cogitationum, ex cibo, et potu, et tempore, ex complexione, ex iacendi qualitate, habent existere, et hec nichil significant. Alia ex ministerio angelorum, alia ex mundi causa et libertate anime, quorum omnium prolationes in promptu habemus. Sed quoniam hoc nostro proposito multum non attinet,  ad finem uoluminis tendimus, illo pretermisso, ad splenis uirtutem transeamus. Predictus igitur fumus per diuersa foramina transeundo, subtilior ad cor ueniens, attrahendum era illud dilatat, ut interior calor temperetur; ad expellendas uero superfluitates, idem constringit, et tunc dicitur spiritalis uirtus, cui arterie deseruiunt. Sed ad animalem uirtutem ueniamus. Predictus ergo fumus per neruos ascendens, colando efficitur ita subtilis, quod perueniens ad cerebrum spiritus dicitur; descendens per diuersa instrumenta, diuersas animales uirtutes operatur, ut ostendemus. Queque a cerebro prodeunt, de ipso ante dicamus; deinde qualiter sensus inde prodeant, et quoniam in capite continetur, de illo exordiamur.

Caput est quedam spherica substantia, que in duobus digitis ante et retro est expressa. Rotunda, ut melius in ea cerebrum moueatur, et ne superfluitates in angulis sibi remanentes illud corrumpant.  Ante et retro expressa per neruos inde procedentes, quorum priores sensus operantur, posteriores uero motum corporis uoluntarium. In eius exteriori parte ex cranunculis pellicule adherent capilli, et ex fumo ascendente, et per poros exeunte nati. Fumus etenim ille exiens ex frigiditate sicci eris constringitur, et in corpulentam substantiam transit. Alio uero fumo exeunte impellitur sursum, et sic crescunt capilli. Sed quia naturale est ponderum descendere, curuantur et descendunt. Unde quia nulli etati desunt superfluitates, neque alicui capillorum deest incrementum, neque unguium, quia ex superfluitatibus cordis, per digitorum summitates exeuntibus, a frigiditate durati fiunt. Sed pili barbe et pectoris cuidam etati desunt, barbe uero femineo sexui. Cum enim barba ex calore habeat existere in homine, propter geminum calorem cordis et testiculorum potest esse. In muliere uero propter frigiditatem esse non potest, nisi sit aliqua preter naturam calida. Eadem ratione non est barba in spadonibus. In pueritia uero esse  non potest propter strictitatem pororum; et quoniam ex fumo ascendente fiunt capilli, iuxta complexiones uniuscuiusque diuersi contrahuntur colores. De quibus quia in physica satis dicitur, ad cetera transeamus. Sub cranio due sunt pellicule minee dicte, quarum prior cerebro durior est, duraque mater dicitur. Que propinquior uero cerebro, ne ledat ipsum, tenuior est, diciturque pia mater. Sub istis est cerebrum, cuius talis a Constantino dicitur definitio: Cerebrum est liquida et alba substantia, sine sanguine. De quo queritur an sit frigidum an calidum. Dicimus quod naturaliter est frigidum, ne continuo motu desiccetur. Huius in capite tres sunt cellule: in prora, in medio, in puppe. Prima uero cellula est calida et sicca, diciturque phantastica, id est, uisualis, quia in ea est uis uidendi et intelligendi. Hec calida et sicca est, ut formas rerum et colores attrahat. Media uero dicitur logistica, id est, rationalis, quia in ea est uis discernendi. Quod enim phantastica attrahit,  ad hanc transit, ibique anima discernit, estque calida et humida, ut melius discernendo proprietatibus rerum se conformet. Tertia uero memorialis dicitur, quia in ea est uis retinendi memoriam. Quod enim in logistica cella discretum est, transit ad memorialem per quoddam foramen, quod claudit quidam panniculus, donec aperiatur, quando aliquid tradere memorie uel ad memoriam uolumus reducere. Ista est frigida et sicca, ut melius retineat, frigidi enim et sicci est constringere. Sed dicent: Quomodo hoc unquam potuit probari? Dicimus: Per uulnera in illis partibus accepta. Cum enim aliquis esset bone memorie, rationis et intelligentie, uiderunt physici quod accepto uulnere in aliqua illarum cellularum, uim illius amittebat, uires aliarum retinens. Unde Solinus, in Polyhistoriis, narrat de quodam qui, accepto uulnere in occipitio, ad tantam deuenit ignorantiam, quod nesciebat se habuisse nomen. Ergo merito antiqui dixerunt in capite sedem esse sapientie.  In capite enim habent sedem que faciunt hominem sapientem, scilicet, intellectus, ratio, memoria. Ab hoc cerebro prodeunt nerui ad oculos, per quos animalis spiritus exiens uisum operatur, ut ostendimus. Sed prius de substantia oculorum aliquid dicamus. Oculus igitur est quedam orbiculata et clara substantia, sed in superficie aliquantulum plana, ex tribus humoribus et septem tunicis constans. Orbiculata est, ut huc et illic uerti possit. In superficie plana, ut melius formas rerum in se possit recipere. Lucens, ex humoribus constans, ut a uisuali spiritu possit penetrari. Ex tunicis septem, ut superfluitates expellat, ne illum ledant. Sed si quis nomen humorum et tunicarum dispositiones scire desiderat, Galenum legat. Duos uero oculos constituit natura, ut si unus lederetur, alter remaneret. Deinde de uisu dicamus. Cum igitur animalis spiritus, per neruos a cerebro prodeuntes, et ad oculos usque peruenerit, exiens si aliquem exteriorem splendorem, uel solis,  uel alterius, receperit, usque ad obstaculum dirigitur, quod offendens per ipsum se diffundit, formisque illius et coloribus informatur per oculos, et per phantasticam cellam ad logisticam cellam transit, uisusque efficitur. Inde est quod uisu figuras et colores rerum discernimus. Stoici tamen dicunt uisualem spiritum usque ad rem non peruenire, sed oculum figuras rerum in se recipere, ad quas perueniens ille radius, similiterque informatus, uisum operatur. Sunt alii qui dicunt neque illum usque ad obstaculum peruenire, neque oculo informari, sed medium era inter uidentem et obstaculum, formis et coloribus informari, ad quem radius perueniens, informatusque reuertens, uisum operatur. Nobis uero illa placet sententia, quod uisualis spiritus usque ad rem perueniat. Cuius rei hec est probatio, quod ex uisu lippientis alicuius sepe eamdem contrahimus infirmitatem. Et unde hoc, nisi quod uisuali spiritu ad corruptum oculum perueniente corrumpitur, reuertensque  oculos corrumpit? Eiusdem rei probatio est, quod sic contingit: Cum homines sint contrariarum complexionum, alii enim sunt frigidi, alii calidi, alii humidi, alii sicci, uisualis spiritus ab aliquo exiens, qualitates illius secum trahens, diffusus per faciem alterius complexionis contrarie, illum corrumpit. Contraria namque contrariis leduntur. Inde est quod uetule lingentes faciem, et expuentes, illo curantur, quod enim est ibi nociuum expuunt. Ut igitur uisus efficiatur, tria sunt necessaria: interior radius, exterior splendor, obstaculum rei. His igitur concurrentibus est uisus; aliquo autem istorum deficiente, deficit. uisus autem species sint tres: detuitio, contuitio, intuitio. Et est intuitio quando aliquid uidemus in eo occurrente simulacro; sed ostendentes qualiter uisus fiat, de ea satis diximus. Contuitio est quando aliquid uidemus, in cuius superficie aliquod occurrit simulacrum. Detuitio est quando non in superficie, sed in profundo apparet, ut in aqua; diciturque detuitio, quasi deorsum tuitio. Restat ergo de intuitione  et de tuitione dicere, quarum quia eadem est causa, de intuitione disputemus, ut quod de ea ostenderimus, de tuitione intelligatur. Cum igitur uisualis spiritus ad aliquid uidendum dirigitur, ex labilitate huc et illuc impellitur, informatusque formis circumstantium, si ad aliquid obscurum peruenerit, ex sui subtilitate uideri non potest. Si autem ad aliquod radiosum, ex splendore illius apparet. Aristoteles uero dixit nullum ibi apparere simulacrum, sed hominem se et posteriora uidere tali modo: Cum predictus spiritus aliquod radiosum offendat, radiis illius elisus repercutitur, reuersusque ad faciem uidentis, ipsum et posteriora percipit. Sed quia mediante speculo hoc contingit, uidetur hoc in speculo apparere. Sunt qui dicunt era inter hominem et speculum diuersis formis insignitum et coloribus, unde si aliquid opponatur, splendidum appareat, siue contrario, non. Contingit autem sic auditus: Cum er naturalibus instrumentis percussus formam uocis acceperit,  exiens, primam partem eris quam reperit, simili informat forma, et illa aliam, donec ad aures perueniatur ad modum tympani sicci et concaui; cui resonanti excitatur ille spiritus animalis, descendensque ad aures per quosdam neruos, informat se simili forma, sicque informatus ad logisticam cellam reuertens, auditum operatur. Similiter alii sensus fiunt eodem animali spiritu ad illorum instrumenta, per neruos a cerebro descendente. His itaque perceptis, de anima et eius uirtutibus tempus est disserere.

Anima est quidam spiritus coniunctus corpori, idoneitatem discernendi et intelligendi conferens. Quod enim ex anima sit discernere et intelligere, sic probatur: quod crescente cura corporis, oriuntur ille uirtutes; decrescente illa et crescente cura anime, crescunt ille. Si enim ex natura corporis essent, crescente cura corporis crescerent. Augmentata namque cura, augmentatur effectus. Iterum cum omnis  creatura corporea uel spiritus sit, conueniens fuit ut homo ex corpore et spiritu constaret, ut cum utroque aliquam affinitatem haberet. Habet enim cum corporibus uita carentibus, commune existere, cum herbis et arboribus uiuere, cum brutis animalibus sentire, cum spiritibus discernere. Inde est quod in diuina pagina dicitur homo omnis creatura. Cum ergo ex corpore et anima constet homo, dominante tamen anima, in qua quippe similis est Creatori, inconueniens esset si hominis corpus suas haberet actiones, anima uero non. Sed dicet aliquis: Quomodo discernam que actiones in homine debeant iudicari anime, que corpori? Dicimus quod ille actiones, que sunt communes homini cum bruto animali, uel corporibus uita carentibus, etsi illas in homine anima operetur, non debent dici anime, sed corporis; que uero inueniuntur in homine, et in nullo alio corpore esse possunt, anime sunt. Discernere ergo et intelligere, anime est; sentire uero, et similia, corporis. Sed dicet aliquis: Si actiones anime non sunt, debentne  dici uel uirtutes uel uitia anime, et quare propter illa damnatur uel remuneratur anima? Nos uero dicimus: Etsi illius non sunt actiones, eius possunt esse uitia. Cum enim ad hoc sit homini anima data ut illicitos motus corporis corrigat, ignorantia uel negligentia eius contingit. Sicut ergo discipulus uel seruus negligentia doctoris uel domini peccet, magister et dominus extra culpam non est; sic nec anima illis contingentibus non est extra culpam, etsi illius actiones non sint. Cum igitur homo ex anima et corpore constet, queritur an sit apposita corpori, an concreta, an commixta, an coniuncta. Uni quippe istorum insunt, que insunt in alicuius compositione. Apposita non est, quia tunc extra corpus anima esset, nec equaliter illud moueret. Omne enim appositum extra illud est cui est appositum, et maiores uires habet in proximo, ut ignis alicui appositus. Concreta non est: concretum est id quod ex sua substantia transit in alterius substantiam, ut aqua per  ebullitionem in salem. Cum ergo anima non transeat in corporis substantiam, sed semper spiritus sit, concreta illi non est. Commixta non est illi; nullum enim commixtorum esse suum retinet, non sunt ergo commixta corpus et anima. Ergo sunt coniuncta, sed ita quod tota anima in omnibus corporis partibus est esse suum retinens, tota et integra. Hic subiicient: Si in omnibus partibus tota est, abscissa una parte corporis, ablata est tota anima a corpore. Nos uero dicimus animam non esse in aliqua parte corporis, nisi dum est coniuncta corpori idoneo uite. Separata igitur a corporis parte, remanet anima in aliis partibus in quibus ante tota erat. Iterum queritur an anima et corpus sint ex eodem, an ex alio. Nos uero dicimus nullam esse illius causam, preter solum Creatorem, qui omnibus dat esse. Unde Plato, omnium philosophorum doctissimus, dicit Deum creatorem stellis a se creatis et spiritibus causam formandi hominem iniecisse, ipsum uero animam  fecisse et illi tradidisse: quia ministerio spirituum, et effectu stellarum humana corpora existunt et crescunt, sed sola uoluntate Creatoris anima existit. Iterum queritur an anima humana ante existat quam corpus, et quando illi coniungatur. Dicimus illam non ante existere, quod probari potest ratione et auctoritate. Si enim ante esset, uel in miseria uel in beatitudine esset, nullo precedente merito. Auctoritate beati Augustini hoc probatur, qui dicit: Quotidie creat Deus nouas animas, tempus uero coniunctionis illius cum corpore a nullo definitur. Nobis tamen post operationem formatiue et concauatiue uirtutis uidetur: tunc non naturalis uirtus per umbram potest discurrere, sine qua uita non potest esse, nec anima in corpore. Huius autem diuerse sunt potentie; intelligentia, ratio, memoria. Et est intelligentia uis anime qua percipit homo corporalia cum certa ratione, quare ita sit; ratio uero est quedam uis anime, qua percipit homo quid sit res, et in quo  conueniat cum aliis, et in quo differat; memoria uero est uis, qua firme retinet homo ante cognita. Sed queritur, cum iste sint proprietates anime, quare infans, in quo est anima, non discernit, etc. Ad hoc dicimus quod anima hominis a Creatore habens principium, ex quo est perfecta in suo genere, sciret que ab homine sciri possunt, nisi grauitas carnis esset, quod per primum hominem qui ante corruptionem humanitatis, ex quo fuit, perfectam habuit scientiam humanam, probari potest. Sed modo corrupta humanitate, ex quo coniungitur corrupto, corrumpitur: nec proprietates suas potest exercere, donec usus experientia, uel alicuius doctrina excitata, incipit discernere, uelut cum aliquis subtili acie oculorum, tenebroso carceri deputatur, uidere tamen non potest nisi assuescat tenebris, uel lumen accendatur. Unde uirgilius:

. . . Quantum nos noxia corpora tardant.
In prima uero etate nec precessit usus experientia,  nec est tempus doctrine conueniens. Cum enim illa etas calida sit et humida tantum, statim cibum digerit et appetit: unde frequenti influxione indiget et effluxione, spissusque fumus generatur, qui ascendens cerebrum, in quo est uis discernendi et intelligendi, turbat. Hanc etatem sequitur iuuentus, que est calida et sicca. Desiccatus est enim ille naturalis humor, quem contrahit homo ex matris utero. Unde non ita spissus fumus generatur, neque cerebrum ita turbatur, estque etas conueniens ad discendum, et maxime, si lampas diligentis doctrine accendatur. Sequitur senectus frigida et sicca. Exstinctus est enim ille naturalis calor, unde in hac etate uiget memoria, sed uires corporis deficiunt, ex siccitate enim et frigiditate, cuius est constringere, est memoria. Ex calore, cuius est impetum facere, uires corporis eo deficiente deficiunt; hanc sequitur senium, frigidum et humidum. Exstincto enim naturali calore, crescit frigidum phlegma; unde in illa etate deficit memoria,  fiuntque homines pueriles: est enim a phlegmate uis expulsiua. Hanc sequitur anime et corporis  dissolutio. Non enim exstincto naturali calore diu potest uiuere homo. Et quia de homine satis diximus, cuius est doceri dicamus, quales ut doceant querendi sint, quales ut doceantur, qualis complexio conueniens sit doctrine, in qua etate sint incipienda, et quando finienda, quis sit ordo discendi. Talis igitur ut doceat querendus est, qui neque causa laudis, nec spe temporalis indumenti, sed solo amore sapere doceat. Si enim propriam laudem diligit, nunquam discipulum ad sui perfectionem uenire uolet. Subtrahit enim doctrinam, ne in eo quod plus diligit equetur uel superetur. Si iterum temporalis commodi spe inductus doceat, non curabit quid dicat, dum nimium extorqueat. Sepe enim placent nuge magis quam utilia. Sed si amore scientie ad docendum accesserit, nec propter inuidiam doctrinam subtrahet: nec ut aliquid extorqueat, ueritatem cognitam fugiet; nec si deficiat multitudo sociorum, deficiet, sed ad instructionem sui et aliorum uigil et  diligens fiet. Ut doceatur ergo, talis diligendus est, qui non sit doctrine strepens, nec superbus, ne uideatur aliquid esse, cum nichil sit; qui magistrum ut patrem diligat, uel etiam plus patre. A quo enim maiora et digniora accipimus, magis diligere debemus. A patre enim rudes esse cepimus, a magistro uero esse sapientes, quod maius est et dignius. Plus ergo diligendi sunt boni doctores quam parentes, nec tamen est iustum quod magis diligantur doctores, sed utile ut scientie illius uerba nobis placeant, quia in eo quem non diligimus sepe etiam nobis bona displicent, illaque fugimus dum studemus non imitari illos quos non diligimus. Quamuis enim sanguinea complexio habilis sit ad doctrinam, quippe in omnibus temperata, tamen in omni aliquis perfectus esse potest, etsi cum labore; quia, ut narrat Pamphilus: Labor improbus omnia uincit. Principium uero doctrine ab adolescentia est conueniens, quia, ut ait Plato: Aetas hominis similis est cere, que si nimis mollis sit, nec figuram recipit; nec  retinet similiter, si sit dura: ergo nec nimis tenera, nec nimis dura, conueniens est doctrine. Terminus doctrine est mors. Unde quidam sapiens, cum ab eo sic quereretur: Ubi est terminus discendi? respondet: Ubi et uite. Quidam philosophus cum nonagenarius moreretur, et quesitus a quodam discipulo suo si de morte doleret? sic interroganti respondet: Quia nunc incipiebat discere. Ordo uero discendi talis est, ut quia per eloquentiam omnis fit doctrina, prius instruantur in eloquentia. Cuius tres sunt partes: recte scribere et recte scripta pronuntiare, probare id quod est probandum, quod docet dialectica; ornare uerba et sententias, quod tradit rhetorica. Initiandi ergo sumus in grammatica, deinde in dialectica, postea in rhetorica. Quibus instructi ut armis, ad studium philosophie debemus accedere. Cuius hic est ordo, ut prius in quadruuio et in ipso prius in arithmetica, secundo in musica, tertio in geometria, quarto in astronomia, deinde in diuina  pagina, quippe ut per cognitionem creature, ad cognitionem Creatoris perueniamus.





SIMILITUDO ARCAE Ne.
[Figure: [Arca Ne] 36Kb]

 Arca Ne sine dubio Ecclesie typum tenuit, quia sicut illa super fluctus diluuii huc atque illuc fatigata ferebatur, ita Ecclesia in procelloso mundo diuersis tempestatibus et calamitatibus huius seculi quatitur: et sicut arca Ne non solum munda, sed  etiam immunda animalia iuerunt , ita et in domo magna, id est Christi Ecclesia, uasa diuersa sunt, alia quidem in honorem, alia in contumeliam.





BEDAE PRESBYTERI DE LINGUIS GENTIUM.

 Linguarum diuersitas exorta est in edificatione turris post diluuium. Priusquam superbia turris illius in diuersos signorum sonos humanam diuisit societatem, una omnium nationum lingua fuit, que Hebrea uocatur, qua patriarche et prophete usi sunt non solum in sermonibus suis, uerum etiam in litteris sacris. Initio autem quot gentes sunt, tot lingue fuerunt. Deinde plures gentes quam lingue,  quia ex una lingua multe sunt gentes exorte: lingue autem dicte in hoc loco pro uerbis; que quia per linguam fiunt genere locutionis illo, quia his efficit, per id quod efficitur nominatur: sicut os dici solet pro uerbis, sicut manus pro litteris. Tres sunt autem lingue sacre: Hebrea, Greca, Latina, que toto orbe maxime excellunt. His enim tribus linguis super crucem Domini a Pilato fuit causa eius scripta. Unde et propter obscuritatem sanctarum Scripturarum harum trium linguarum cognitio necessaria est, ut ad alteram recurratur, dum si quam dubitationem nominis uel interpretationis sermo unius lingue attulerit. Greca autem lingua inter ceteras gentium clarior habetur. Est enim et Latinis et omnibus linguis sonantior, cuius uarietas in quinque partibus discernitur. Quarum prima dicitur , id est mista siue communis, qua omnes utuntur. Secunda Attica est, uidelicet Atheniensis, qua usi sunt omnes Grecie auctores. Tertia Dorica, quam habent Aegyptii et Syri. Quarta lonica. Quinta Aeolica,  qua se Aeolisti locutos dixerunt, et sunt in obseruatione Grece lingue eiusmodi certa discrimina. Sermo enim eorum ita est dispertitus. Latinas autem linguas quatuor esse quidam dixerunt, id est, priscam, Latinam, Romanam, mistam. Prisca est, qua uetustissimi Italie sub Iano et Saturno sunt usi, incondita, ut se habent carmina aliorum. Latina quam sub Latino et regibus Tuscie ceteri in Latio sunt locuti. Ex qua  XII Tabule fuerunt scripte. Romana, que post reges exactos a populo Romano gesta est, qua Neuius, Plautus, Ennius, uirgilius pete: et ex oratoribus Grecus Cato et Cicero uel ceteri effuderunt. Mista, que post imperium latius promotum simul cum moribus et hominibus in Romanam ciuitatem irrupit, integritatem uerbi per solecismos et barbarismos corrumpens. Omnes autem Orientis gentes in gutture linguam et uerba collidunt, sicut Hebrei et Syri. Omnes Mediterranee gentes in palato sermones feriunt, sicut Greci et Asiatici. Omnes occidentales uerba in dentibus frangunt, sicut Itali et Hispani. Syrus et Chaldeus uicinus Hebreo est sermone, consonans in plerisque et litterarum sono. Quidam autem arbitrantur linguam ipsam esse Chaldeam, quia Abraham de Chaldeis fuit. Quod si hoc recipitur, quomodo in Daniele Hebrei pueri linguam quam non nouerant, doceri iubentur. Omnem autem linguam unusquisque hominum siue Grecam, siue Latinam, siue ceterarum gentium, aut audiendo potest tenere,  aut legendo ex preceptore accipere. Cum autem omnium linguarum scientia difficilis sit cuiquam, nemo tam desidiosus est ut in sua gente positus sue gentis linguam nesciat. Nam quid aliud putandum est, nisi animalium brutorum deterior? Illa enim proprie uocis clamorem exprimunt, iste deterior qui proprie lingue caret notitie. Cuiusmodi autem lingua locutus est Deus in principio mundi, dum diceret, Fiat lux, inuenire difficile est: nondum enim erant lingue. Item qua lingua insonuit postea exterioribus hominum auribus, maximum ad primum hominem loquens, uel ad prophetas, uel dum corporaliter sonuit uox dicentis Dei: Tu es Filius meus dilectus. Ubi a quibusdam creditur illa lingua una et sola, que fuit  antequam esset linguarum diuisio. In diuersis quippe gentibus creditur quod eadem lingua illis Deus loquatur, qua ipsi homines utuntur ab eis intelligatur. Loquitur autem Deus hominibus non per substantiam inuisibilem, sed per creaturam corporalem, per quam etiam et hominibus apparere uoluit, quando locutus est. Dicit enim Apostolus: Si linguis hominum loquar et angelorum; ubi queritur qua lingua angeli loquantur. Non quod angelorum alique lingue sunt, sed hoc per exaggerationem et aceruationem dicitur. Item queritur qua lingua in futurum homines loquantur. Nunquam reperitur; nam dicit Apostolus, Siue lingue cessabunt.





SIBYLLINORUM uERBORUM INTERPRETATIO. 

 Sibylle generaliter omnes femine dicuntur prophetantes, que ob diuinam uoluntatem, omnibus interpretari, et uentura pronuntiare solebant. Tradunt autem doctissimi auctores decem fuisse Sibyllas: quarum prima Persis, secunda Libyca, tertia Delphica est, que ante Troiana bella uaticinata est; quarta Cumea, in Italia; quinta Erictea, in Babylonia orta, dicta Erithrea, ab insula in qua eius dicta sunt carmina; sexta Samiana, a Samo flumine Beneuentano uocata; septima Almiteia, uel Cumana; octaua Hellespontica; nona Phrygia; decima Tiburtina Grece, Albunea Latine uocatur: ex cuius carminibus multa de Deo et Christo scripta continentur. Fuit igitur hec Sibylla, Priamidis regis filia, et ex matre Hecuba procreata. uocata est autem in Greco Tiburtina, Latine uero Albunea nomine, uel Cassandra; et illa circuiens diuersas prouincias ac partes orbis, predicauit Asiam, Macedoniam, Erostachiam, Agagusdeam, Ciliciam, Pamphyliam, et  Galatiam. Cumque mundi partes uaticiniis suis replesset, inde uenit Aegyptum, Aethiopiam, Bragadam, Babyloniam, Africam, Libyam, Pentapolim, Mauritaniam, et Palarinum. In omnes has prouincias predicauit, et spiritu prophetie repleta, prophetauit bonis bona, malis mala. Scimus namque que in preconiis suis annuntiauit, et que in nouissimis erant uentura predixit. Audientes igitur famam eius Romani, statim nuntiauerunt in conspectu senatorum. Mittentes ergo senatores legatos ad eam, fecerunt ipsam cum magno honore deduci Romam. Centum igitur uiri ex senatu Romano somnium in una nocte uiderunt singuli. uidebant singuli quasi nouem soles esse in celo, qui sigillatim diuisi, diuisas in se figuras habebant. Primus sol erat splendidus et fulgens super omnem terram. Secundus sol splendidior et magnus, etheream habens claritatem. Tertius sol sanguineo colore flammiger, igneus et terribilis, ac demum splendidus satis. Quartus sol, quarta generatio est tempore Christi. Quintus sol  erat tenebrosus, sanguineus et lampas, sicut in tonitruo tenebroso. Sextus sol tenebrosus nimis, habebat aculeum stimulum scorpionis. Septimus uero sol terribilis erat, et sanguineum iterum habens in medio gladium. Octauus autem sol erat effusus sanguineum habens colorem in medio. Nonus autem sol erat nimis tenebrosus, unum tamen habens radium fulgentem. Cumque Romam ingressa esset Sibylla, uidentes eam ciues Romani, admirabantur nimiam pulchritudinem eius: erat enim uenusto aspectu, decora uultu, eloquens in uerbis; atque Dei pulchritudine satis bene composita, suis auditoribus dulce prebebat eloquium. uenientes autem uiri qui sommia uiderant, dicunt ad eam: Magistra et domina, quam ad magnum decorem est corpus tuum, qualem nunquam in feminis, preter te uidimus. Precamur  ut somnium quod omnes nos in una nocte uidimus, quid futurum premonstret aperias. Respondens Sibylla dixit ad eos: Non est equum in hoc loco stercoribus pleno, et diuersis contaminationibus polluto, sacramentum huius uisionis detegere. Sed uenite ascendamus, ad Apenninum montem, et ibi annuntio uobis que uentura sunt ciuibus Romanis. Et fecerunt ut dixit. Quos interrogauit: et illi uisionem quam uiderant, narrauerunt ei. At illa dixit ad eos: Nouem soles quos uidistis, omnes futuras generationes presignant. Quod uero dissimiles eos uidistis, dissimilis erit uita in filiis hominum. Primus autem sol, prima generatio est: erunt homines simplices et clari, amantes libertatem, ueraces, mansueti, benignissimi, amantes consolationes pauperum, et satis sapientes. Secundus autem sol, secunda generatio est: erunt homines splendide uiuentes, crescentes multum, Deum colentes, sine malitia conuersantes in terra.  Tertius uero sol, tertia generatio est: exsurget gens contra gentem, et erunt pugne multe in Roma. Quartus autem sol, quarta generatio est: erunt homines quod uerum est abnegantes, et in diebus illis exsurget mulier de stirpe Hebreorum nomine Maria, habens sponsum nomine Ioseph, et procreabunt ex ea sine commixtione uiri, de Spiritu sancto, nomine iehsu: et ipsa erit uirgo ante partum, et uirgo post partum: qui ergo ex ea nascetur erit uerus homo, sicut omnes prophete predicauerunt: adimplebitque legem Hebreorum, et adiunget sua propria insimul, et permanebit regnum eius in secula seculorum: nascente autem ex eo, exercitus angelorum a dextris et a sinistris erunt, dicentes, Gloria in excelsis Deo, et in terra pax hominibus bone uoluntatis. ueniet namque uox super eum dicens, Hic est Filius meus dilectus, ipsum audite. Erant ibi ex sacerdotibus Hebreorum, qui audientes hec uerba, indignati dixerunt ad eam: Ista uerba terribilia sunt: sileat hec regina. Respondens Sibylla dixit eis: O Iudei, necesse est ista fieri, sed uos non credetis in eum.  Dixeruntque: Nos non credemus, quia uerbum et testamentum dedit Deus patribus nostris, et non auferet manum suam a nobis. Respondit eis iterum: Deus celi sibi generaturus est Filium, ut scriptum est: qui similis erit Patri suo, et postea ut infans per etates crescet, et insurgent reges in eum et principes terre. In diebus illis erit Cesari Augusto celebre nomen, et regnabit in Roma, et subiiciet omnem terram sibi. Non multi, uel non pauci; non tres, neque duo sunt dii, sed unus Deus, solus et immensus, qui fecit celum, solem, stellas et lunam, frugiferamque terram et mare. Qui autem illum honorant, eternam uitam hereditabunt, perpetuum cuius ipsi hereditabunt paradisum. Mortuorum uero simul resurrectio erit, et claudorum cursus uelocissimus  erit; surdi audient, et ceci uidebunt; non loquentes, loquentur; ex quinque panibus quinque millia hominum saturabit, et colligentur reliquie fragminum duodecim cophini, exinde replebunt in specie populorum. uentos compescens uerbo, mare calcans, ambulans super undas, infirmitates omnibus soluet; surgere faciet mortuos, repellens multos dolores: et de pane uno saturatio erit uiuorum. Sed cum omnia fuerint perfecta que dixi, in ipso omnis resoluetur lex, et impias manus infidelium postea inueniet. Post hec conuenient sacerdotes Hebreorum contra Iesum, quia multa signa faciet, comprehendentque eum, dabunt Deo alapas manibus incestis, et in uultu sacro expuent uenenata sputa. Dabit uero ad uerbera sanctum dorsum simpliciter, et colaphos accipiet; tacebit, ne quis agnoscat unde uerbum uenit: corona spinea coronabitur: ad cibum autem fel, et ad sitim acetum dabunt et suspendent eum in ligno, et occident. Templi uero uelum scindetur  in medium, et dies erit tenebrosus per horas sex, et sortem mortis finiet tribus diebus somno suscepto, et tunc ab inferis regressus ad lucem ueniet. Et nichil ualebit eis, quia die tertia resurget, et ostendet se discipulis suis, et ipsis uidentibus in celum ascendet, et regni eius non erit finis. Dicunt me Iudei insanam et mendacem Sibyllam; cum autem facta fuerint omnia, tunc demum reminiscentur mei, et nullus postea me dicet insanam, sed Dei magnam Sibyllam. Dixitque principibus Romanorum: Quintus autem sol quinta generatio est: eliget sibi iehsu duos piscatores de Galilea, et leges suas docebit eos, dicens: Ire, et doctrinam quam accepistis a me, docete omnes gentes, et per septuaginta et duas linguas subiicientur omnes nationes. Sextus autem sol sexta generatio est, et expugnabunt istam ciuitatem annos tres et menses sex. Septimus uero sol, septima generatio est; et exsurgent duo reges, et multas facient persecutiones in terra Hebreorum, propter Dominum.  Octauus autem sol octaua erit generatio, et in desertatione erit Roma, et prepugnantes ululabunt in tribulationibus et doloribus dicentes: Putasne periemus? Nonus autem sol, nona generatio est: et exsurgent principes Romani in perditione multorum. Tunc exsurgent duo reges de Syria, et exercitus eorum innumerabilis sicut arena maris, et obtinebunt ciuitates et regiones Romanorum usque ad Chalcedoniam. Et tunc multa erit sanguinis effusio. Omnia que cum reminiscuntur, ciuitas et gens contremiscunt in eis, et disperdent Orientes. Et post hec surgent duo reges de Aegypto, et expugnabunt quatuor reges, et occident eos, et omnem exercitum eorum, et regnabunt annos tres et menses sex. Et post eos alius rex per C litteram nomine, potens in prelio, qui regnabit annis triginta, et edificabit templum Deo, et implebit legem, et faciet iudicium propter Deum interea. Et post eum surget alius rex, qui regnabit paucis temporibus, et expugnabunt et occident eum. Post hec  uero erit rex per B nomine, et de B precedet rex Audon, et de Audon egredietur A, et de A precedet A, et de hoc generabitur A; et ipse secundus A erit bellicosus nimis et preliator. Et de ipso A nascetur rex per R nomine, et de R, nascetur L, et potestatem habebit super decem et nouem reges. Et post hec surget rex Salicus de Francia, per K nomine: ipse erit magnus et piissimus, potens et misericors, et faciens iustitiam pauperibus. Tanta enim erit in eo uirtutis gratia, ut per uiam gradientem, arborum contra eum inclinentur cacumina. Aqua enim occurrens, minime cursum eius tardabit. Similis autem imperio Romanorum rex ante non fuit, nec post eum futurus est. Et ueniet rex post eum per L nomine, et post hoc regnabit L, et post L triginta, et de L egredietur A, et ipse A erit nimis bellicosus et fortis in prelio, et multus erit per terram siue per aquas, et non dabitur in manibus inimicorum, et morietur exsul extra regnum, et in  manu Dei anima eius erit. Tunc exsurget rex per u nomine, et ex una parte Salicus et alia Longobardus, et ipse habebit in terra potestatem contra pugnantes, et contra omnes inimicos. Et in diebus illis procedet rex per O nomine, et erit potentissimus et fortis et bonus, et faciet iustitiam pauperibus, et recte iudicabit, et de ipso procedet alius O potentissimus, et erunt sub eo pugne inter paganos et Christianos, et sanguis Grecorum eorum effundetur, et cor eius in manu Dei, et regnabit annis septem, et de ipsa muliere nascetur rex per O nomine: hic erit sanguinarius et facinorosus, et sine fide et ueritate, et per ipsum multa erit malitia in terra, et multa sanguinis effusio, et destructe erunt Ecclesie in ipsius potestate. In aliis namque regionibus tribulationes erunt multe et prelia. Tunc surget gens contra gentem in Cappadociam, et Pamphyliam captiuabunt in illo tempore, eo quod non intrauit per ostium in ouile: hic namque rex regnabit per annos  quatuor. Et post eum surget rex per H nomine, et in diebus eius pugne multe erunt, Syriam expugnabunt, et Pentapolim captiuabunt. Ipse enim rex erit ex genere Longobardorum. Tunc exsurget alius rex Salicus per C nomine, et expugnabit Longobardos, et erunt prelia et pugne. Ipse autem Salicus erit fortis et potens, et paucis temporibus erit regnum eius. Tunc exsurgent Agareni, et tyranni, et captiuabunt Tarentum et Barro, et multe ciuitates depredabuntur. Et etiam uolentes uenire Romam, et non est qui resistat eis, nisi Deus deorum, et Dominus dominorum. Tunc uenientes Armeni Persidem disperdent, ita ut non recuperentur ciuitates, quas depredabunt, et accurrentes ipsi ponent fossas iuxta Orientem, et expugnabunt Romanos, et obtinebunt pacem aliquantisper. Et intrabit rex Grecorum, uir belligerator in Aepolim, destruet templa idolorum; et ueniet locusta et bruchus, et comedent omnes fructus Cappadocie et Cilicie, ac fame cruciabuntur, et postea non erit amplius. Et consurget rex Salicus  alius, scilicet H, uir fortis et belligerator, et indignabuntur contra eum multi uicini et parentes. In diebus illis tradet frater fratrem, et cum sorore commiscebitur, et multa nefanda hominum erunt in terra. Senes cum uirginibus cubabunt, et sacerdotes mali cum deceptis puellis. Episcopi malefactorum sectatores erunt, et fiet effusio sanguinis in terra, et templa sanctorum polluent. Et erunt in populo fornicationes, immunditie, et sodomiticum scelus, ita ut uisio ipsorum in contumelia eius appareat. Et erunt homines raptores, contumeliosi, odientes iustitiam et amantes falsitatem, et iudices Rome immutabuntur. Si hodie ad iudicandum admittuntur, alio die mutabuntur, propter pecuniam accipiendam, et non iudicabunt rectum, sed falsum. Et erunt in illis diebus homines rapaces, cupidi et periuri, et amantes falsitatem, et destruetur lex et ueritas, et fiet terre motus per loca diuersa et insulares ciuitates, et regiones dimergentur. Et erunt per loca pestilentie  hominum, et terra ab inimicis desolabitur, et non preualebit consolari eos uanitas deorum. Postea exsurget rex per L nomine. Et erunt sub illo bella et XII annis regnabit. Et post hunc surget rex per F nomine, et ueniens obtinebit, et regnabit aliquanto tempore, et ueniet Romam, et captiuabit eam, et non mortificabitur anima eius in manu inimicorum ullis diebus uite sue. Sed erit bonus et magnus, et faciet iustitiam pauperibus, et ipse uiuet multo tempore. Post hec uero surget alius rex per H, nomine; et de ipso H precedent duodecim H et erit de genere Longobardorum et Teutonicorum, et regnabunt per annos centum. Tunc post eum exsurget rex H nomine, Salicus de Francia. Tunc initium dolorum erit, qualis non fuit ab initio seculi. Et erunt in diebus ipsius multe pugne et tribulationes multorum et sanguinis effusio, et terre motus per ciuitates et regiones, et terre multe captiuabuntur, et non erit qui inimicis resistat, quia Dominus iratus  erit in terra. Roma in persecutione et gladio expugnabitur, et erit deprehensa in manu ipsius regis. Et erunt homines rapaces, cupidi, tyranni, odientes pauperes, opprimentes insontes, et saluantes noxios. Eruntque iniusti et nequissimi, et dominatores extermini captiuabuntur; et non est in terra qui pro eis resistat et eruat eos, propter malitias eorum et cupiditates. Et tunc exsurget rex nomine H animo constans. H ille idem constans erit rex Rom. et Grecorum; hic statura grandis, aspectu decorus, uultu splendidus, atque per singula membrorum lineamenta decenter compositus, et ipsius regnum CXXII annis terminabitur. In illis ergo diebus erunt diuitie magne, et terra abundanter dabit fructum suum, ita ut tritici modium denario uno uenundetur, modium uini denario uno, modium olei denario uno. Et ipse rex Scripturam habebit ante oculos, dicentem: Rex Rom. omne sibi uindicat regnum Christianorum. Omnes ergo insulas et ciuitates paganorum  deuastabit, et uniuersa idolorum templa destruet, et omnes paganos ad baptismum conuocabit, et per omnia templa crux Christi Iesu erigetur. Tunc namque preueniet Aegyptus Aethiopiam munus dare Deo. Qui uero crucem Iesu Christi non adorauerint, gladio punientur. Et cum completi fuerunt CXXII anni, Iudei conuertentur ad Dominum, et erit ab omnibus sepulcrum eius gloriosum. In diebus illis saluabitur Isrel, et habitabit confidenter. In illo tempore surget princeps iniquitatis de tribu Dan, qui uocabitur Antichristus. Hic erit filius perditionis, caput superbie, magister erroris, plenitudo malitie, qui subuertet orbem, et faciet prodigia et signa magna per falsas simulationes; deludet autem per artem magicam multos, ita ut ignis de celo descendere uideatur. Et minuentur anni sicut menses, et menses sicut septimana, et septimana sicut dies, et dies sicut hora. Et exsurgent ab Aquilone spurcissime gentes, quas Alexander rex inclusit, Gog, uidelicet, et Magog. Hec duodecim regna, quorum numerus est  sicut arena maris. Cum autem audietur rex Roman., conuocato exercitu, debellabitur eos, atque prosternet usque ad internecionem. Et postea rex ueniet Ierusalem, et ibi deposito capitis diademate, et omni habitu regali, regnum Christianorum Deo Patri relinquet, et Filio eius Iesu Christo. Et cum cessauerit imperium Romanum, tunc reuelabitur manifeste Antichristus, et sedebit in domo Domini in Ierusalem.  Regnante autem eo, egredientur duo clarissimi uiri, Elias et Henoch, ad annuntiandum aduentum Domini; et Antichristus occidet eos, et post dies tres a Domino resuscitabuntur. Tunc erit persecutio magna, qualis non fuit antea, nec postea subsequetur. Abbreuiabit autem Dominus dies illos, propter electos, et occidetur uirtute Domini Antichristus a Michele archangelo in monte Oliueti. Cumque hec Sibylla et alia multa Romanis prediceret futura, quibus etiam signis ad iudicandum Dominus uenturus est, uaticinando uersus intonuit dicens:


uersus sibyllini de Christo.


Iudicii signum: tellus sudore madescet,
E celo rex adueniet per secla futurus,
Scilicet in carne presens, ut iudicet orbem:
Unde Deum cernent incredulus atque fidelis,
Celsum cum sanctis iam terminus exstat in ipso,
Sic anime cum carne aderunt, quas iudicat ipse,
 Cum iacet incultus densis in uepribus orbis,
Reiicient simulacra uiri cunctam quoque gazam,
Exuret terras ignis pontumque polumque:
Inquirens tetri portas effringet Auerni,
Sanctorum sed enim cuncte lux libera carni,
Tradentur fontes, eternaque flamma cremabit.
Occultos actus manifestans quisque loquetur,
Secreta atque Deus reserabit pectora lucis;
Tunc erit et luctus, stridebunt dentibus omnes.
Eripitur solis iubar, et chorus interit astris,
uoluetur celum, lunaris splendor obibit,
Deiiciet colles, ualles extollet ab imo:
Non erit in rebus hominum sublime uel altum,
Iam equantur campis montes et cerula ponti,
Omnia cessabunt, tellus confracta peribit;
Sic pariter fontes torrentur fluminaque igni.
Sed tuba per sonitum tristem dimittet ab alto,
Orbe genus facinus miserum uariosque labores,
Tartareumque chaos monstrabit terra dehiscens.
 Et coram hoc Domino reges sistentur ad unum,
Recidet e celis ignisque et sulphuris amnis.

Tunc iudicabit Dominus secundum uniuscuiusque opus, et ibunt impii in gehennam ignis eterni; iusti uero uite eterne premium recipient; et celum nouum, et terram nouam; et mare iam non erit. Et regnabit Dominus cum sanctis in secula seculorum. Amen.



Appendix AD uENERABILIS BEDAE SPURIA. HISPERICA FAMINA, SIuE LATINITATIS INUSITATAE uEL ARCANAE OPUSCULUM, AUCTORE INCERTO. AB ANGELO MAIO, IUXTA ANTIQUUM CODICEM uATICANUM, EDITUM. 





MAII MONITUM.

 1. Hoc inaudite Latinitatis opusculum iamdiu mihi obseruatum fuerat in regine Suece Codice uaticano seculi X, uel XI, qui fuit olim senatoris Galli  Petauii: expectabam autem idoneam occasionem edendi eius, quam nunc grammaticus uirgilius obtulit, ad quem singularis Latinitatis preceptorem non  incongruus comes hic accedit libellus; cuius auctorem gente Scotum fuisse dubitare uix licet, quia Scottigene uocabulum bis id indicat, p. 488, 489. Scotum autem cum dicimus, Hibernum eque intelligere possumus, nam Scotie appellationem tam Hibernie quam ei que proprie nunc dicitur Scotia communem olim fuisse exploratum est. uerumtamen dicet aliquis: Cur homo Scotus pema suum Hisperica famina appellat, cum Hesperie uocabulo uel Italia significetur ab antiquis, uel Hispania? Equidem hanc dubitationem haud satis possum dissoluere; ceteroquin auctor non ad gustum Ausonicum, sed Hisperico sono loqui se ait, § 2: »Hispericum arripere tonui sceptrum, ob hoc rudem stemico logum. Quod si Ausonica me alligasset catena, sonoreus faminis per guttura popularet haustus.« Et iterum § 11: »Non ausonica me subligat catena; ob hoc Scottigenum haud eripitundo eulogium.« Exclusa igitur Italia, superest ut de Hispania cogitemus;  uerumtamen, considerato totius scripti tenore, Hibernicus potius uel Scotus auctor rursus apparet, articorhetoras laudans, marinis cursibus, uenationibus, armentorum pastionibus, conuiuiis carneis salsamentisque deditus, que Scottigeno oleo illita dicit, ut mihi illud Hieronymi in mentem ueniat Iouinianum dicentis Scotorum pultibus pregrauatum . uel itaque uox Hisperica ualet Hibernica, uel res Hiberni a idcirco Hisperica dicitur, quia Hibernia Occidentalis orbi Europeo est; quamobrem Italiam Hesperie nomine appellarunt Greci, uicissimque Itali Hispaniam Hesperie uocabulo denotarunt. Sed eruditorum hac super re exspecto iudicia.

2. Duodecim Latinitatis genera ipse memorat auctor, p. 483, inter que duo uitiosissima uidetur dicere,  barbaricum, scilicet, quo nomine intelligo Celtica, Francica, et Borealia queuis uocabula; alterum Hispericum, quo ipse utitur, idque genus clarifero ortum solo dicit; qua laudatiua appellatione quam regionem designet, utrum nempe Hispaniam an potius Scotiam, rursus dubito. Stylus autem operis tumidus, abnormis, exorbitans, obscurus ac sepe inextricabilis. Quare rursus recordor Hieronymi qui de elocutione Iouiniani, cuius filium Pelagium Scotigenam Orosius dicit , etsi alii aliter hoc dictum interpretantur, ait: »scriptorum tanta barbaries est, et tantis uitiis spurcissimus sermo confusus, ut quid loquatur non potuerim intelligere; totus enim tumet, totus iacet .« Et infra: »Que sunt hec portenta uerborum? quod descriptionis dedecus?« Sed quanquam Hispericorum faminum lingua multo illa Iouiniani deterior est, ad dilatandam tamen Latinitatis historiam,  eiusque fata enarranda, longe utilior commodiorque erit.

3. Materia uero opusculi talis est. Post tumidum exordium, in quo de sua eloquentia suo modo disserit auctor, et de gentis proprie, ut uidetur, studiis, et de uario dialectorum genere, pema quoddam prosaicum scribit, cuius primo in capite ordinem diei prolixe pandit, id est, hominum opera a summo mane usque ad uesperam seram. In sequentibus historiam ueluti naturalem tradit celi, maris, ignis, uentorum; tum dicit de uestibus, arcula, pugillaribus, sacra edicula, precatione ad Deum. Coronidem imponit operi descriptio uenationis atque conuiuii, nec non certaminis aduersus hostes latrunculos.





[a 1Kb] HISPERICA FAMINA. 

 1. Ampla pectoralem suscitat uernia cauernam, mestum extrico pulmone tonstrum, sed gaudifluam pectoreis arto procellam artheriis; cum insignes sophie speculator arcatores, qui egregiam urbani tenoris propinant faucibus lynpham, uipereosque litterature plasmant syllogismos; cui mundano triquadre telluris articorhetorum florigera flectit habenas caterua, et qui remota uasti fundaminis deseruere competa, utrum fabulosas per ora depromunt gazas? Num trucida altercaminum inter soboles pubescunt litigia? An placorea abucant proles sceptra? Utrum seuus [b 1Kb] armatorum cetus toxica corruit certandi in acie, ut furis ostrei cruoris riuis candida oliuarent madiada? Seu spumaticum bombosi tithis flustrum inertes oppressit naufragio remiges? An horridum communi stragi rapuit [c 1Kb] acculas letum? Quos edocetis fastos? Cuique adheretis rhetori? Huic lectorum sollertem inuito obello certatorem, qui sophicam plasmauerit auide palestram. Et trinos  antea dimicaui athletas, inertes mactaui duelles, ac robustos multaui ceuos, fortioresque prostraui in acie cyclopes. Hinc nullum subterfugio equeuum. Dum truculenta me uellicant opicula, protinus uersatilem euagino spatham qua almas trucidat statuas. Arboream capto [d 1Kb] iduma peltam que carneas cluit tutamine pernas. Ferralem uibro pugionem, cuius  pitheum assiles macerat rostrum cidones, ob cunctos lastro in agonem ceuos.

2. Hec compta dictaminum fulget sparsio, ut nullo uitioso aggere glomerat logos, ac sospitem lecto libramine artat uigorem, et equali plasmamine mellifluam populas, Ausonica faminis per guttura spargine: uelut innumera apium concauis discurrunt examina apiastris, melchillentaque sorbillant fluenta alueariis, ac solitos stemicant rostris fauos. Hic comptus arcatorum exomicat cetus, cui dudum per lapsa temporum stadia parem non creuimus phalangem, nec futura temporalis globi per pagula equiperatam fulgidi rumoris speculabimur cateruam. Sed presto horrendus adstat chelydrus, qui talem uipereo ictu sauciabit turbam, nisi uasti exigerint rectorem poli, qui florigerum agmen reguloso soluerit discrimine. Nouello temporei globaminis cyclo Hispericum arripere tonui sceptrum: ob hoc rudem stemico logum, ac exiguus serpit per ora riuus. Quod  si amplo temporalis eui stadio Ausonica me alligasset catena, sonoreus faminis per guttura popularet haustus, ac inmensus urbani tenoris manasset faucibus tollus. Quod propriferum plasmas orgium? utrum alma scindis securibus robora, utico quadrigona densis stemicares oratoria tabulatis? An flammigero coctas obrizum clibano auriferas solidis crudere  lunulas marthellis? Seu tinolam tensis suscitas odam chordis? Forte concauas sonoreis proflas cicutas harmoniis?

3. Sed non intelligibili mentis acumine prestulor, quod lanigerosas odorosa obseruas per pascua bidentium turmas, cui obessa arcatorum assiduo tramite sectaris concilia, ac cicniam gemellis bailas curuanam scapulis rutulantem alboreis artas calamide madiadis, pexamque carneis tolibus amplecteris caminam. Nec sophica ingenioso acumine abscultas mysteria, sed doctoreas effeto conamine comitaris historum turmas. Hinc mirificum tibi ingenioso libramine palo consultum, proprigenum natalis fundi irruere solum, ut agrica robusto gestu plasmaueris orgia, et [a 6Kb] pantia raptis astant septa thermopylis. Pubescentes pecorea depascunt segetes agmina, ueternas mesta genetrix lacrimosis irrigat genas guttis, et infantilis murmurat inuagitus, ac florigera resonat clangore per arua. Externum proprifera editrix abucat  marem, placoreasque blandis concelebrat nuptias thalamis. Hec pantia natalem testigant orgia adire limitem.

4. Ceu montosus scropias tranat tollus, per macides frondeos fluctiuaga eradicat hornos deuoratio: inormia euoluit murmure crepita, limosam fluminio mactat crepidinem alueo, concretas euellit uortice glarias; pari ausonicum exubero pululamine fluuium. ueluti rosea estiui laris ueternas cremat pyram rubigine amarcas, ac aruca fauellosis minorat robora tumulis, ciboneus torridum spirat clibanus ructum, flangosas flectit per laquearia flammas; equali doctoreas torreo feruore cateruas. Ceu truculentus pecorea terret bouencus armenta saginatum stricta mactet iuuencum, ligituria horribilem uisceria complet ingluuiem aruina, sanguineum trucido hiatu sorbellat fluentum; pari erumnosos perturbo pauore historum logos. Quatinus uitreum tetigeris patula poli samum cuba, gemella precipui alboris astra  septemplicis Olympi lustrauerunt Boreales limites, sabulosas litorei calculaueris micas planeti, tithicum stellato [b 1Kb] uiserit seminarium in termino, mundanique uiuidum censuerint coloni ponti spiraculum, haud Hispericum propinabis auido gutture tollum. In quantum Eous ab occiduo limite distat, articus tineus sidereis ampliori rutilo precellit arotuste [c 3Kb] , dissonoreusque certantium fragor militum mellisono antecedit apium strepitu, ac furibundus teneram superat Ursus bidentem; in tantum nostri loquelosi tenoris segregantur altrinsecus numina.

5. Bis senos exploro [d 1Kb] uechros, qui Ausonicam lacerant palatham. Ex his gemella astant facinora, que uerbalem sauciant uipereo tactu struem. Alterum barbarico auctu loquelarem inficit tramitem, ac gemello stabilitat modello, quaternaque nectit specimina; inclytos litterature addit assidue apices; statutum toxico rapit scriptum dampno; litterales urbane mouet [e 1Kb] characteres facundie; stabilem picture uenenoso obice transmutat tenorem. Alius  clarifero ortus est uechrus solo, quo Hispericum reguloso ictu uiolatur eulogium, sensibiles partiminum corrodit domescas. Cetera notantur piacula, que Italicum lecti faminis sauciant obrizum, quod ex his propriferum loquelosi tenoris in hac assertione affigis facinus.



[f 1Kb] INCIPIT LEX DIEI.


6. Titaneus Olympium inflammat arotus tabulatum, thalassicum illustrat uapore flustrum, flammiuomo sectat polum corusco supernum, almi scandit camaram firmamenti. Alboreum Phebeus suffocat [g 1Kb] Mene proritus, cibonea Pliadum non exomicant fulgora, merseum solifluus eruit neuum tractus, densos Phetoneum extricat sudos incendium, roscida aret rubigine stillicidia, nec oliuatus frondea oliuat nimbus robora, fenosas diuiduat imber uuas, micras uricomus apricat lacunas rogus, mundanumque torret iubar gyrum. Aligera placoreum reboat curia concentum, tinulas patulis murmurant harmonias rostris, concauos aurium refoculant mulcedine cliuos, frondicomas auitica orbat latebras turma, campaneas aculeant gleuas, uermia sorbellant picis frustra, oleda pungunt stercolinia, fameas esciferis replent uesiculas sucis. Pecoreus uasta lustrat cetus pascua, calastreas meant calcibus pessas, campanea  uariis serunt predia conciliis, interna glaucis saturant exta serpellis, holerosa sennosis motibus ruminant pabula, insontes diuiduant ouilia ides, arboreos pontes pedestri tramite tranant, frenosos lanigere intrant agnos caterue, herbosas carpunt dentibus uuas. Hirsutus suum deseruit gurgitia cetus, terrestres suffodiunt rostris sablones, stabiles filicum sorbent radices, holerosumque gustant sucum. Tabulosa flagrantes esuum [h 1Kb] orbant sonipedes stabula, attritas frangosis motibus meant arrigas, ferreosque soluunt sessores cruribus sigillos, concauos sennosis motibus replent thoraces. Amens ferine prolis cohors almos calcat epimnos, asperrimum inuoluunt gressibus ruscum, gibrosos petulco prospectant uernaculos scroplo. Inormes spumaticum uerrunt delphines pontum, salsas apertis sorbellant paulas gutturum claustris, squameosque uorant gurgustos.

7. [i 7Kb] Pantes solitum elaborant agrestes orgium ceteri tellatas strictis plasmant fossas trullis, spinosis  densant septa prunis, lapidias saxea mole glomerant macereas: alteri multigenas pecorum agitant in pascua turmas, sonoreasque [i 1Kb] reboant [k 1Kb] uchas, truculentos agrico mugitu perturbant melodios. Innumere frondicomum crebro tramite adeunt saltum turme, almaque cudunt framis robora, erutas securibus torquent astellas, edictasque strictis scindunt hornos arietum machinis, refertaque robustis ansportant plaustra iugis. Hic sonoreus soporeis nos excitat tumultus expergesci thalamis, uestiles corporeis colligere strues mediadis. Hinc molliformes artate tolibus trabias, alboreas rudi bysso pelliceis stipate camisas baltheis, argentea fuluis figite lunulas stolis, blanda euoluite motatoria, mollesque lanigero amplexu aptate tapetes.

8. Sophicam stemicate coloniam, ac litterales speculamini apices. Nonnulli cerimonicat arcatori trophea, si salubrem pectoreo carperit soporem claustro, ni rutilante Phebei Orientis ardore somniosum  euellerit palpebris oblectamentum, tritamque aptauerit lumbis stragulam, lectoralem cudere industriam. Ut quid nos tonitruoso sermonum obruis clangore, et internas loqueloso tumore perturbas aurium cauernas? Totum namque nocturni ligonis lectriceis censuimus stadium excubiis; uos soporea oblectastis pernas tabe: ob hoc nunc somnolentus non stigat tactus. Quidam de hoc doctoreo congelamine spumantem adeat mancipator laticem, ut uitreum  scaloreis propinauerit fluentum idumis nocturna fontana tergere luem unda. Stornos concauis soluite factos archimis, ac sophicam auscultate industriam: murmureus suscitetur in ethra plausus, uerbalisque robeat clangor, si unita cunctus steterit in aula cetus. Ob hoc talem segregate cohortem. Hinc ceteri apricas adeant casas: alteri frondosa lustrent sub nemora, alii in hoc amplo stabilitent tugurio.

9. Phebeos supernum secat arotus poli centrum, mediumque diei appropinquat spatium. Hinc fame flagranti estuat pectus. Ob hoc continua uisitemus territoria, ut mellitum cerimonicauerint flagrantibus pabulum. Quis gnarus decoream ducet per triuia cateruam? Has clandestinas frequenter lustraui Thermopylas, ac remota huius artici penetraui predia: uenustosque exploro acculas, qui uagos arcatorum pascunt choros. Stricto densate tramitem colligio, ageas astrifero statuite infolas sulco, Nepitheis  truces macerauerint mediada spiculis crudeles: non talia uiperei obuallant triuia latrunculi: multigenas degestis spoliant uiatorum turmas inspillis, collectasque rapiunt predas, armigera trucidant ensibus agmina. Ob hoc stricto discriminosas irruamus cuneo per pesas, aspera calcamus gressibus predia, que saxeas torrida mole glomerant statuas, spinosasque parturiunt rumices. Hec florigena exomicant arua, que porporeas glomerant [a 1Kb] scaltas. Nec lapidea artant crepita, sed glaucicomas herbarum copulant uuas.

10. Caninus urbana murmurat sonitus inter nemora: forte externus adheret menibus latrunculus, aut lustrantis concipiunt auribus strepitum agminis. Sonoreum gemelle suscitant barritum alape, ut ouans uagantem flectit mansorius deuersorio cohortem. Adunca strictim trahite claui sigullum. Hec concaua scopatum amplectitur aula tolum, quod betuleis tergitur assidue fasciculis, nec ulla  glomerat ciscilia. Hoc cenosum ethre astat tolum, quod concretas sordium arictat micas, nec frondee degestum elimant scope uestibulum. Aquoso stabilem implete hydore luterem, squaloreasque fluctiuagis lauate bases fluentis, ac limosas uitreo licumine tergite plantas. Arboreas figite in pariete curuanas, liniaremque comptis statuite tramitem archinis, ut amplum censuerint agrestibus spectaculum. Pelliceis cluite sessa pratis, roseum laricomi torriminis alite in aremulo clibanum, minutas aprici graminis glomerate astellas, ut flammiuomum eructauit incendium, caloreum librauerit tactum, algidum eruerit focum. Quis tales poscet possores, ut melchillentum concesserint opiminium?

11. Non Ausonica me subligat [b 1Kb] catena: ob hoc Scottigenum haud cripitundo eulogium; sed furibundos perculam amite amiclios. uenusti excusant accule parcas amplecti sub numine alimonias. Hec concessa acutis findite edulia framis, ac arboreas escifero onerate mensas aceruo. Doctoreum quaternis  segregate chorum rithmis. Aquatico lauate idumas nitro, ut lote innotescant cube. Ageum esciferas roboate [c 1Kb] concentum in copias, ut salubrem propinauerit in precordiis suxum. Arunca flammigenis crinibus calificate edulia, ut dulciorem rigauerint faucibus saborem. Micas fragmentorum concauis recondite canistris. Almum herum poscite poli, ne ciboneum Cocyti irruerint accule follum, sed supernum septemplicis poli adierint samum. Qui dulciferos cibaminum concessere aceruos, quislibet comptam exactor poscet editricem, ut salsas lixe tripudiauerint per cinerem lithias, ut crispantes salsugena  spumauerint trices paula. Statutum adeamus oppidum, ubi densum conclientibus fiximus placitum. Que dulciora sorbuistis solamina: farriosas sennosis motibus corrosimus crustellas, quibus lita Scottigeni pululauit conditura olei, carniferas pressis dentibus ruminauimus pernas, lacteus populauit haustus, quamuis gaudifluam bibulo ore gustauimus celiam.

12. Titaneus occiduum rutilat arotus pontum, roseos imam curuat radios sub speram: lunaticum uasto exhomicat sidus polo: fulgoria Pliadum uariant specula [d 8Kb] horanum. Nocturnus grauat serpella nimbus: arboreas oliuat [e 1Kb] uaporribas, tetraque mundanum obumbrat mersa gyrum. Incalculate pecudum turme calastreas meant ageas, septaque irruunt bouella: quadrigonas idium concilia scandunt aulas: attritas hirti lustrant suistas porci: ferreos sonipedum fulcris nectunt aurige sigillos: innumere agrestium turme solitum laborandi eruunt de curribus nexum, ac solitis aprici tegminis quiescunt  in aulis. Ob hoc alma ciuilis globi adeamus menia, apta benignis poscere filoxinia colonis: sonoreo instigate aditum barrito, ut hunc doctoreum collegerit diuersorio cetum. Statuta pelliceis statuite sedilia pratis: torridum alite grimite caminum, rutilantemque accendite foco lampadem: arboreo uitreum propinate olipo fructum, squaloreaque lauate fulcimina: mensium solito diuidite mancipatum collegio. Ceteri arboreum concito flexu irruant collem, strictisque [f 1Kb] debelant grimina loris. Alteri aquosum adeant olympum, refertamque deuehant scapulis hydriam. Alii caneas cocant enopernas, ac farreosas plasment rotas. Statutas cibaminum findite framis strues, ligneas escifera onerate tabulas copia, melchillentaque pexis glomerate fragmina fiscillis.

13. Interimis concaui pectoris opto latebris, uti honorificam protelauerint accule mansiam, qui melchillenta largiti sunt opimina, qui dulciferos  cibaminum concessere aceruos. Tinctas conditura accendite clibano tedas, ac lectoralem scrutamini fastis industriam. Sopiferam artant palpebre grauidinem. Ob hoc blanda pecoreis uelate cubilia pratis, rudesque serite motatoris tapetes, molliferos assilibus plicate puluellos gigris. Carboneas cinereo tegite strumas tumulo, ne attigua succenderint ciscilia, amploque arserint pyrici fornacis incendio. Stricta quadratum cludite regia ostium, ne atroces eruperint predones, clandistinas rapere furtim gazas. Ceteri lectoralem mentis acumine ascultent sophiam. Alteri somniosum abucent pernis fotum. Alii nocturnas librent excubias, quatinus roseus Phebei orientis rutilauerit proritus.



DE CeLO.

14. De hoc amplo Olympi firmamento loquelosas depromam lento murmure strues. Hec polica assili situ plasmata est spera, que umbriferos uago  tegmine stipat sudos, ignicomaque uasta mole amplectitur astra. Gemellos torridi alboris pastricat arotos: Titaneus diurnas rutilat Orion metas: pallida merseum illustrat gansia [g 1Kb] pomerium. Quinos uitreus artat baltheos [h 1Kb] horanus. Cetere caloreum artant zone fotum, mundanaque coctant rubigine climata. Altere algidum spirant ructum, niuiamque euoluunt sparginem, gelidas horrendo fluuore spargunt brumas, procellosum proflant turbine motum Multiformis solifluis pretenui nubium uapore stemicatur arcus radiis: uolubilem policus se torquet in uertiginem gyrus: stabilem discurrunt cardines erga  axem. Angelicas Olympius suffulcit cateruas thronus, eximia glauco arctat camaram neuo. Septemplicem horani asserunt cyclum physici. Innumera celi cacuminis astant stemata, que temporeo propriamine explicare non famulor.



DE MARI.

15. De hoc amplo Amphitrites lucumine loquelosum cudere nitor tornum. Hoc spumans mundanas obuallat Pelagus oras, terrestres anniosis fluctibus cudit margines, saxeas undosis molibus irruit auionias, infimas bomboso uortice miscet glarias, astrifero spargit spumas sulco, sonoreis frequenter quatitur flabris, ac garrula fatigat Nothus flustra, tithica etherium irrigat stillicidia gyrum, calastrea glaucicomus uerberat competa pontus, periclitantes mactat naufragio puppes. Alias sereno compaginat tithis situm, nec horrida tempestiui murmuris proflat susperia, sed garrule tranquello tabescunt unde  fomento. Gemellum Neptunius collocat ritum fluctus; protinus spumaticam pollet in littora adsisam, refluamque prisco plicat recessam utero, geminum solita flectit in orgium discurrimina, afroniosa luteum uellicat mallina terminum, marginosas trahat pululamine metas, uastaque tumente dodrante inundat freta, arboreos tellata flectit hornos in arua, assiduas littoreum glomerat algas in sinum, patulas eruit a cautibus marmas, illitas punico euellit conchas, belbicinas multiformi genimine harenosum euoluit effigies ad portum, fluctiuagaque scropheas uacillant equora in Thermopylas, ac spumaticum fremet tumore bromum. Interdum tumentem pastricat tenerius lidonem, nec solita marginosi tramat limina fundi, rostratas toruis fluctibus fulcit carinas, roboreas undisono belat rates fluastro, inmensasque marmoreo gurgite gestat scaphas, ac ingentes thalassicum nauigant Liburne gremium. Delfinum glaucis sub fluctibus ludicat seminarium, inormia uastum  litigant cetia per itnum, erumnosos ruminant [a 1Kb] gurgustos, uitreumque sugillant faucibus salum, ac tornos guttoricant piscellos, Neptunia spumeis uerrunt cerula gigris, salsugenum gustantibus infestat Pelagi unda saporem. Si [b 7Kb] pantes mundani orbis [c 1Kb] accule internum equoris spectarent uterum, repentina mortiferum irruerent uoragine claustrum.



DE IGNE.

16. Hic roseus laricomi torriminis crepitat rogus, qui torridum proflat ardore furium, flammeas plicat rubigine spathas, flexosos flammeo torret ramos incendio, assida inuadit fomite sarmenta, fumantem rapida euomit uaporem pyra, cineream spargit estibus fauillam, innumera ciboneus plasmat seruitia estus. Protinus farriosas carboneo fotu assat crustellas, cruda concauis coctat trementia lebetis, argenteos mollificat fornace metallos, aurieque rubreo liquescunt masse in camino. Pantia uiricomis calificat  licumina fomentis, natalemque flammiuomi laris depromit lento murmure rigorem. Duro iam uiguit silicis in utero, ferriale sollerti nisu torsit inflammator focile, aprica scintillosus exarsit in spungia tactus, collectamque flexit incentor stuppam, ac [d 7Kb] micrum mutuo uertigine eructauit scintilla fumum, ueternas in facem glomerauit astellas, inmensaque turgidis creuit pyra flammis. Umbrifera latebrosis extricat uelamina tegulis, infestaque flammisonis depellit frigora clibanus, ac torrida inuoluit incendia. Saltim pantes truncarent accule stipitem, uricomo concremaret focus ructu. Hic floreus amplo nitore exomicat drimus, urbana inmensi amplectitur menia globi, in quibus turrita multiformi compage  astant tuguria. Ardua campaneus collocat septa situs: maturas frugifero tegmine parturit segetes, odorosa glomerat uineta, que rapidos micris nectunt acinos ramis. Spinosis degestum uerrunt astitie predium: aquosi luteas irrigant fluuii uenas: erumpantes fontanos tumores eructat tellus latices, fenosaque [e 1Kb] scaltis pollent predia roseis, ac delicatas copulant homestas: ceruleasque gignit serpellas, que pecoreas saturant turmas. Sublimes degestum ambiunt [f 1Kb] celles drimum, saltosaque extremis castat robora in [g 1Kb] oris. Incalculata congellat frondium genimina, que dispares patulis stipant fruges ramis, holerosa profunde separant rura fouee, que herbosas glaucis arictant uuas ansis; innumeras pecudum tellatus pascit cat ruas terminus; inmensaque terrenum gestat saxa fundamentum: plurifica campaneus nectit stemicamina fundus: que loquelari tramite haud explicare nitor, ne doctoreas rhetorum grauauero uenas.



DE uENTO.


17. Hic sonoreus alma mactat zephyrus robora, aniosas terrestribus plicat ilices sulcis, turrita robustis spoliat tuguria flabris, superna cacuminum frictat laquearia, tithica flectit telluri cerula, ac marinas exaltat in astra spumas. Glaucicomantem fatigat Auster Tithonem. Bis senos physici et ferunt Zephyros, et quaternos ibi explorant Euros: quis alterni inherent crepitu Noti, et uelut subiectas opacant alas: mundanum uasto ethere proflant in follum: trina murmureus pastricat trophea Notus, quod spumaticum rapuit tolo diluuium, pollentemque tonuit rapere dodrantem, ac corporeas perculit tactu effigies. Nec sibilans intueri queat procella, altusque poli rector murmurantibus degesti de pennis euri gibrorum reanime censebit logum.



DE PLURIMIS.

18. Hec egregia floreis fulget caterua pompis,  que fuluas congelat extrinsecus stragulas, ac uestiles multigeno ligone nectunt strues. Ceteri purpureas acrictant blemmos: alii cicinias castant mediadis stolas: alteri hyacinthinas corporeis stipant trabias pernis: plurifici stornos carnali compage globant amictus: ostreas pastricant armellosas, giluas uerticibus alunt mitras, crispososque sedant cincinnos, ac libosas copulant tricarias: nitentes ceruicibus gestant curuanas. Innumeri quadrigonas captant scutilibus peltas, ferriales uibrant idumis pugiones, ac altera glomerant plasmamina, que temporali propriamine non exprimo.



DE TABERNA.

19. Hec alborea exomicat taberna, que spissas breuiusculo tegmine artat setas. Quadrigono degestum sutum est figmento archimium: unitam superna amplectitur ianuam ora, que stricto assilibus [h 1Kb] polygonis rotis cluditur operculo, ac bis senis alligatur adeo restibus, flexaque arcatorum ceruicibus  uehitur sarcina. His inditum depromam curuane ductum. Saginatas pecudis dudum tegebat pernas, hirtumque acuto framine decoriauit carnifex corium, densaque tensum est parieti inter uimina, ac igneo aruit fumo, obansque edictum lacerauit opifex archimium: astrictis corialem pastricauit corregiis tegulam, bis binos plasmauit angulos, lectoque pellicium gestamine perfecit armarium. Cetera non explico famine stemata, ne doctoreis suscitauero fastidium castris.



DE TABULA.

20. Hec arborea lectis plasmata est tabula fomen tis, que ex altero climate ceream copulat lituram  Defidas lignifero intercessu nectit colomellas, in quis compta lusit celatura. Aliud iam latus arboreum maiusculo ductu stipat situm, uaria stemicatus pictura, ac comptas oras artat. Hec olim frondea glaucicomi creuit inter robora fundi, ferrialique crescentem amputauit opifex securi stipitem, quadrigonum ligneo dolauit incrementum neruo, micram eruit ascia margeriam, ornatamque perfecit tabulam, que dexterali historum gestatur iduma, ac sophica cereis glomerat mysteria planetis. Nunc loquelarem celeri flexu retraho tramitem, ne ingeniosas rhetorum grauauero domescas.



DE ORATORIO.

21. Hoc arboreum candelatis plasmatum est oratorium tabulis: gemellis conserta biiugis artat latera quadrigona, edicti stabilitant fundamenta templi. Quis densum globoso munimine creuit tabulatum? Supernam compaginat camaram, quadrigona comptis plextra sunt sita tectis. Ageam copulat in gremio  aram, cui collectam cerimonicant [a 1Kb] uates missam. Unitum ab occiduo limite amplectitur ostium, quod arborea strictis fotis cluditur regia. Extensum tabulosa stipat porticum collectura. Quaternas summa nectit pinnas. Innumera congellat plasmamina, que non loqueloso explicare famulor turno.



DE ORATIONE.

22. Supernum uasti posco herum poli, qui mundanam almo numine condidit molem, tithico terrestrem obuallat limbo crepidinem, humanos lecto restaurat uernaculos incremento, glaucicomas folicia strue tegit amarcas, florigeros alit de tellure culmos, almi gibrarum turmis collocat premia throni; mihi [b 1Kb] estiuum nauiganti fretum robustam concede puppim, ut furibunda euadam discrimina.



DE GESTA RE.

23. Lapsis olim annose uoraginis stadiis rutilante  Phebei orientis aurora, quidam furibundus armatorum latrunculus externas inimicose telluris adiit metas. Tum glaucicomantes [c 1Kb] cellium concito tramite lustrantes inter iubas setigerum porcine indolis notat inter nemora cetum. Hinc quidam robustus ferali dolone tyrannus hirta crassi terebrauit latera apri. Iamque roscidum purpureo cruore cadauer lato sollerti tractu torsit ceruici, uastamque mancipatores trucidant spathis amarcam, ac ferreo cudunt silicem metallo, apricisque stemicant rogum sarmentis, flammiuomusque laris frondeam fumigat clibanus siluam. Hinc quadrigona inserta ueribus statuitur craticula, setosasque roseis torrent toles flammeis, ac arboreis crudas insuunt sudibus pernas: ostrea sanguinei licuminis decidunt inter faces stillicidia, assataque carnei ponderis gustant armatores frusta, suillem sorbent faucibus pastum. Hinc progeni istius telluris accule extremas natalis soli obuallabant assidue oras, ne inimicale paternis polleret discrimen  sulcis. Iamque solitis finalis globi lustrantes anfractibus, edictum siluestrea prospectant latrunculum inter robora. Tum frondens irruente caterua frangoricat saltus, ac proteruus clamat ilico cetus, quod ex crudeli strage non euaderent de agmine superstites, nusquam atroces alitum ueherent in ethera ungues. Hinc strictam furibundi densant aciem tyranni, ac armitera ferunt incidones rostra. Alboreum ereo spargitur chimentum sulco: truces reciproco libramine penetrant dolones, degestaque carneis terebrant spicula toles, ac carnifera purpurei serpunt per latera riui. Inermes ruunt in obello gigantes, ac assiles soluunt ensibus gigras, dum toxicus irruentem certandi robore frangit latrunculus phalangem, mortifera spoliant uestium strue cadauera, horrendoque iubilant crudeli tumultu. Hinc reduci tramite paternum remeantes in solum, fabulosam exprimunt accole [d 1Kb] soriam.




uolume back matter






ORDO RERUM QUAE IN HOC TOMO CONTINENTUR.



BEDA uENERABILIS.
    Bede Elogium historicum, auctore Mabillonio. 9
    uita Bede, auctore Cuthberto. 35
    Alia uita, auctore anonymo peruetusto. 41
    Alia uita, auctore item anonymo. 53
    Commentarius preuius de uenerabili Beda, siue, de eius etate, uita a Turgoto collecta, cultu sacro, antiquorum ipsi attestantium sententie. Ibid.
    uita a Turgoto collecta. 59
    Disquisitio de uen. Bede et Flori diaconi Lugdunensis Commentariis in Paulum. 67
    Dissertatio de scriptis uen. Bede, auctore Casim. Oudino. 71
    Notitia Fabricii in uen. Bedam. 101
    Testimonia ueterum de uen. Beda. 113

OPERA DIDASCALICA GENUINA.
    De Orthographia liber. 123
    De Arte metrica liber, ad Wigbertum leuitam. 149
    De Schematis et tropis sacre Scripture. 175
    DE NATURA RERUM. 187
    CAPUT PRIMUM.---De quadrifario Dei Opere. Ibid.
    CAP. II.---De mundi formatione. 189
    CAP. III.---Quid sit mundus. 192
    CAP. Iu.---De elementis. 195
    CAP. u.---De firmamento. 197
    CAP. uI.---De uaria altitude celi. 199
    CAP. uII.---De celo superiore. 200
     CAP. uIII.---De aquis celestibus. 201
    CAP. IX.---De quinque circulis mundi. 202
    CAP. X.---De plagis mundi. 204
    CAP. XI.---De stellis. 206
    CAP. XII.---De cursu planetarum. 208
    CAP. XIII.---De ordine eorum. 211
    CAP. XIu.---de apsidibus eorum. 215
    CAP. Xu.---Quare mutent colores. 231
    CAP. XuI.---De zodiaco circulo. Ibid.
    CAP. XuII.---De duodecim signis. 232
    CAP. XuIII.---De lacteo circulo. 233
    CAP. XIX.---De cursu et magnitudine solis. 234
    CAP. XX.---De natura et situ lune. 236
    CAP. XXI.---Argumentum de cursu lune per signa. 238
    CAP. XXII.---De eclipsi solis et lune. 240
    CAP. XXIII.---Ubi non sit et quare. 242
    CAP. XXIu.---De cometis. 243
    CAP. XXu.---De ere. 244
    CAP. XXuI.---De uento. 246
    CAP. XXuII.---Ordo uentorum. 247
    CAP. XXuIII.---De tonitruo. 249
    CAP. XXIX.---De fulminibus. 251
    CAP. XXX.---Ubi non sint, et quare. Ibid.
    CAP. XXXI.---De arcu celi. 252
    CAP. XXXII.---De nubibus. 253
    CAP. XXXIII.---De imbribus. Ibid.
    CAP. XXXIu.---De grandine. 254
    CAP. XXXu.---De niue. Ibid.
     CAP. XXXuI.---Signa tempestatum uel serenitatis. 255
    CAP. XXXuII.---De pestilentia. 256
    CAP. XXXuIII.---De natura aquarum duplici. 257
    CAP. XXXIX.---De estu Oceani. 258
    CAP. XL.---Cur mare non crescat. 260
    CAP. XLI.---Cur sit amarum. Ibid.
    CAP. XLII.---De mari Rubro. 261
    CAP. XLIII.---De Nilo. Ibid.
    CAP. XLIu.---Aquis terram necti. 262
    CAP. XLu.---Terre positio. 263
    CAP. XLuI.---Terram globo similem. 264
    CAP. XLuII.---De circulis terre. 266
    CAP. XLuIII.---Gnomonica de iisdem. 275
    CAP. XLIX.---De terre motu. Ibid.
    CAP. L.---Incendium Aetne. 276
    CAP. LI.---Diuisio terre. Ibid.
    DE TEMPORIBUS LIBER. 277
    CAPUT PRIMUM.---Temporis diuisio. Ibid.
    CAP. II.---De die. 279
    CAP. III.---De nocte. 280
    CAP. Iu.---De hebdomada. 281
    CAP. u.---De mense. Ibid.
    CAP. uI.---De mensibus Romanorum. 282
    CAP. uII.---De solstitio et equinoctio. 283
    CAP. uIII.---De temporibus. Ibid.
    CAP. IX.---De annis. 284
    CAP. X.---De bissexto. Ibid.
    CAP. XI.---De circulo decennouenali. 285
    CAP. XII.---De saltu lune. Ibid.
    CAP. XIII.---De eodem circulo. 286
    CAP. XIu.---Argumenta titulorum paschalium. Ibid.
    CAP. Xu.---De sacramento temporis paschalis. 287
    CAP. XuI.---De mundi etatibus. 288
    CAP. XuII.---Cursus et ordo temporum. Ibid.
    CAP. XuIII.---De secunda etate. Ibid.
    CAP. XIX.---De tertia etate. 289
    CAP. XX.---De quarta etate. Ibid.
    CAP. XXI.---De quinta etate. 290
    CAP. XXII.---De sexta etate. Ibid.
    DE TEMPORUM RATIONE. 293
    Prefatio. Ibid.
    CAPUT PRIMUM.---De computo uel loquela digitorum. 295
    CAP. II.---De trimoda temporum ratione. 298
    CAP. III.---De minutissimis temporum spatiis. 302
    CAP. Iu.---De ratione unciarum 307
    CAP. u.---De die. 308
    CAP. uI.---Ubi primus dies seculi sit 317
    CAP. uII.---De nocte. 322
    CAP. uIII.---De hebdomada. 326
    CAP. IX.---De hebdomadis LXX propheticis. 333
    CAP. X.---De hebdomada etatum seculi. 338
    CAP. XI.---De mensibus. 341
    CAP. XII.---De mensibus Romanorum. 347
    CAP. XIII.---De Calendis, Nonis et Idibus. 352
    CAP. XIu.---De mensibus Grecorum. 354
    CAP. Xu.---De mensibus Anglorum. 356
    CAP. XuI.---De signis duodecim mensium. 358
    CAP. XuII.---De lune cursu per signa. 381
    CAP. XuIII.---De lune discursu, si quis signa ignorat. 388
    CAP. XIX.---De eodem, si qui computare non didicerunt. 392
    CAP. XX.---Quota sit luna in Calendas quasque. 394
    CAP. XXI.---Que sit feria in Calendis. 396
    CAP. XXII.---Argumentum de qualibet luna uel feria. Ibid.
    CAP. XXIII.---De etate lune, si quis computare non potest. 398
    CAP. XXIu.---Quot horis luna luceat. 398
    CAP. XXu.---Quando uel quare luna uel prona, uel supina, uel uideatur erecta. 403
    CAP. XXuI.---Qua ratione luna, cum sit situ inferior, superior sole aliquoties uideatur. 409
    CAP. XXuII.---De magnitudine uel defectu solis et lune. 411
    CAP. XXuIII.---De effectiua lune potentia. 420
    CAP. XXIX.---De concordia maris et lune. 422
    CAP. XXX.---De equinoctiis et solstitiis. 426
    CAP. XXXI.---De dispari longitudine dierum, et uario statu umbrarum. 431
    CAP. XXXII.---Causa inequalitatis dierum 437
    CAP. XXXIII.---Quibus in locis pares sint umore uel dies. 445
    CAP. XXXIu.---De quinque circulis mundi et subterraneo siderum meatu. 450
    CAP. XXXu.---De quatuor temporibus, elementis humoribus. 457
     CAP. XXXuI.---De annis naturalibus. 462
    CAP. XXXuII.---De Disparibus antiquorum annis. 464
    CAP. XXXuIII.---De ratione bissexti. 466
    CAP. XXXIX.---De mensura crementi et bissextilis. 469
    CAP. XL.---Quare sexto Calendas Martias intercaletur. 470
    CAP. XLI.---Quod et luna quadrantem habeat. 471
    CAP. XLII.---De saltu lune. 472
    CAP. XLIII.---Quare luna aliquoties maior quam computatur appareat. 478
    CAP. XLIu.---De circulo decennouenali. 483
    CAP. XLu.---De embolismis et communibus annis. 485
    CAP. XLuI.---De ogdoade et hendecade. 488
    CAP. XLuII.---De annis dominice incarnationis. 491
    CAP. XLuIII.---De indictionibus. 496
    CAP. XLIX.---Argumentum inueniendi quota sit indictio. Ibid.
    CAP. L.---De epactis lunaribus. 497
    CAP. LI.---Quomodo errent quidam in primi mensis initio. 499
    CAP. LII.---Argumentum quot sint epacte lunares. 502
    CAP. LIII.---De epactis solis. Ibid.
    CAP. LIu.---Argumentum quot sint epacte solis et quando bissexti annus. 503
    CAP. Lu.---De reditu et conspectu articulari utrarumque epactarum. 504
    CAP. LuI.---De cyclo lunari. 506
    CAP. LuII.---Quota sit luna in calendis Ianuariis. 508
    CAP. LuIII.---Quotus sit annus cycli lunaris uel decennouenalis. Ibid.
    CAP LIX.---De quarta decima luna Pasche. Ibid.
    CAP. LX.---Argumentum inueniendi eam. 510
    CAP. LXI.---De die dominico Pasche. 511
    CAP. LXII.---De luna ipsius diei. 513
    CAP. LXIII.---Quid inter Pascha et azyma distet. 514
    CAP. LXIu.---Typica Pasche interpretatio. 516
    CAP. LXu.---De circulo magno Pasche. 519
    CAP. LXuI.---Chronicon, siue, de sex huius mundi etatibus. 520
    CAP. LXuII.---Reliquie sexte etatis. 571
    CAP. LXuIII.---De trina opinione fidelium, quando ueniat Dominus. 573
    CAP. LXIX.---De temporibus Antichristi. Ibid.
    CAP. LXX.---De die iudicii. 575
    CAP. LXXI.---De septima et octaua etate seculi futuri. 576
    DE RATIONE COMPUTI. 579
    CAPUT PRIMUM.---De tempore. Ibid.
    CAP. II.---De hora. Ibid.
    CAP. III.---De die. 580
    CAP. Iu.---De nocte. 582
    CAP. u.---De hebdomada et septem planetis. Ibid.
    CAP. uI.---De mensibus. 584
    CAP. uII.---De manibus Romanorum. 585
    CAP. uIII. 587
    CAP. IX.---De quatuor temporibus anni. 588
    CAP. X.---De equinoctio uerno. Ibid.
    CAP. XI.---De annis. 589
    CAP. XII.---De signifero circulo et solis luneque cursu. 590
    CAP. XIII.---De bissexto. Ibid.
    CAP. XIu.---De mensura crementi. 592
    CAP. Xu. Ibid.
    CAP. XuI.---De cyclo decennouenali. Ibid.
    CAP. XuII---De continentia decennouenalis. 593
    CAP. XuIII.---De circulo magno siderum. 598
    De Celebratione Pasche liber. 599
    Fragmentum. 605
    De Ordinatione feriarum paschalium. 607
    De Tonitruis libellus. 609

DIDASCALICA SPURIA ET DUBIA.
    Cunabula grammatice artis Donati a Beda restituta. 613
    De Octo partibus orationis libellus. 631
    De Arithmeticis numeris. 641
    De Computo dialogus. 647
    De Diuisionibus temporum liber. 653
    De Arithmeticis propositionibus. 665
    De Ratione calculi libellus. 677
    De Diuisione numerorum libellus. 681
    De Loquela per gestum digitorum libellus. 685
    De Ratione unciarum libellus. 699
    De Argumentis lune libellus. 701
    Computus uulgaris, qui dicitur Ephemeris. 727
    Manfredi Embolismorum ratio. 821
    Decennouenales Circuli. 826
     De mundi celestis terrestrisque Constitutione liber. 881
    Musica theorica. 909
    Musica practica. 919
    De Circulis sphere et polo. 937
    De Planetarum et signorum ratione. 941
    Ordo planetarum iuxta naturam et numerum eorum secundum Hebreos. 943
    De Signis celi. 945
    Pronostica temporum. 951
    Libellus de Mensura horologii. 953
    De Natiuitate infantium libellus. 959
     De Phlebotomia. Ibid.
    De septem mundi Miraculis. 961
    De Diuinatione mortis et uite. 963
    Axiomata philosophica ex Aristotele et aliis collecta. 965
    Liber Prouerbiorum. 1089
    De substantiis liber. 1113
    De Elementis philosophie libri quatuor 1127
    De Linguis gentium. 1179
    Sibyllinorum uerborum interpretatio. 1181
    Appendix.---Hisperica famina, siue, Opusculum inusitate uel arcane latinitatis, auctore incerto. 1185




 FINIS TOMI NONAGESIMI.

