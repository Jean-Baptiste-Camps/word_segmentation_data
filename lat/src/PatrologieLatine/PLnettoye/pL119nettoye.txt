
PATROLOGIAE TOMUS CXIX.

FLORUS DIACONUS / LUPUS FERRARIENSIS / RODULFUS BITURICENSIS / WALTERIUS AURELIANENSIS / ROTHADUS II SUESSIONENSIS / NICOLAUS PAPA I.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE, TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.---P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXIX.


FLORUS DIACONUS,



LUPUS FERRARIENSIS,



RODULFUS BITURICENSIS,



WALTERIUS AURELIANENSIS,



ROTHADUS II SUESSIONENSIS,



NICOLAUS PAPA I.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume title page
SAECULUM IX.

NICOLAI I

PONTIFICIS ROMANI

EPISTOLAE ET DECRETA,

AD PRAESTANTISSIMAM EDITIONEM CONCILIORUM MANSI ACCURATISSIME EXPRESSA ET IUXTA TEMPORUM SERIEM DIGESTA. PRAECEDUNT

B. SERuATI LUPI ABBATIS FERRARIENSIS;



FLORI DIACONI LUGDUNENSIS,



RODULFI BITURICENSIS,



WALTERII AURELIANENSIS,



ROTHADI II SUESSIONENSIS,



OPERA OMNIA.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICAT D'AMBOISE, PROPE PORTAM LUTETIAE PARISIORUM uULGO D'ENFER NOMINATA M, SEU PETIT-MONTROUGE.


ELENCHUS AUCTORUM ET OPERUM QUI IN HOC TOMO CXIX CONTINENTUR.


FLORUS DIACONUS LUGDUNENSIS.
Liber de electionibus episcoporum. 	Col. 11
De Expositione misse. 	15
Opuscula aduersus Amalarium. 	71
Martyrologium. 	95
Sermo de predestinatione. 	Ibid.
Liber aduersus Ioannem Scotum. 	101
Carmina uaria. 	249
Expositio in Epistolas B. Pauli. 	279
Appendix. 	419
Capitula ex lege et canone collecta. 	Ibid.
Epistola ad imperatricem Iudith. 	423



B. SERuATUS LUPUS PRESBYTER ET FERRARIENSIS ABBAS.
Epistole. 	431
Canones concilii uernensis. 	611
Liber de tribus Questionibus. 	619
Collectaneum de tribus Questionibus. 	647
uita sancti Maximini episcopi Treuirensis. 	665
uita sancti Wigberti abbatis Fritzlariensis. 	679
Homilie due in solemnitate sancti Wigberti. 	693
Hymni duo de solemnitate eiusdem. 	697



RODULPHUS BITURICENSIS EPISCOPUS.
Capitula. 	703



WALTERIUS AURELIANENSIS EPISCOPUS.
Capitula. 	725



ROTHADUS II SUESSIONENSIS EPISCOPUS.
Libellus proclamationis. 	747



NICOLAUS I PONTIFEX ROMANUS.
Epistole et decreta. 	769





Main uolume text





ANNO DOMINI DCCCLX.
FLORUS DIACONUS LUGDUNENSIS





NOTITIA HISTORICA.


 Wandelbertus  Florum nostrum Magistri nomine insignitum, subdiaconum Lugdunensis Ecclesie appellauit, dum ait: Ope et subsidio precipue usus sum sancti et nominatissimi Flori, Lugdunensis Ecclesie subdiaconi, qui ut nostro tempore reuera singulari studio et assiduitate in Scripture scientia pollere, ita librorum authenticorum non mediocri copia et ueritate cognoscitur abundare. Hinc facile factum ut magistri nomen illi adhereret. Subinde et diaconus audit. Trithemius monachum scribit S. Trudonis Leodiensis diecesis, iurene an iniuria, ut contendit Oudinus  , nichil interest. Augustinum maxime habebat in delictis. uaria scripsit quorum catalogum habes apud Fabricium  et Caueum  . Aduersus Ioannem Scotum scripsit an. 852, nomine Ecclesie sue Lugdunensis, ad id electus, ut Mauguino uidetur  , quod in sermone quodam, ab Hincmaro memorato  insigne specimen ediderat  doctrine sue de prescientia et predestinatione. Quo in opere non quidem scripta Erigene deprauauit, ut uult Mattheus Westmonasteriensis  , sed aliquando aduersarii sensum non satis uidetur assecutus, ut bene Usserius  interpretatur. uisum est nobis ex illo afferre duntaxat libellum de Electionibus episcoporum, quem in Agobardo suo uulgauit Baluzius u. C., pag. 254, nec tamen a bibliographis uulgo commemoratum uidemus. Fragmentum eius ediderat Massonus, et ex illo Baronius, quod etiam, paulo tamen diuersum, representat Petrus de Marca in Concordia sua  . Fatetur Caueus ignorare se quandiu post scriptum in Erigenam superfuerit auctor noster: at cum Mattheus Westmonasteriensis, superius laudatus, de eo mentionem faciat ad an. 883, sub eo anno illum afferre nequaquam incommodum existimauimus.





NOTITIA BIBLIOGRAPHICA.


 Drepanius Florus, non diuersus, ut uidetur, a magistro Floro, diacono Lugdunensi, de cuius scriptis Caueus ad annum 837. Eius obseruatis pauca hec habeo, que addam

1. Preter Commentarium in Pauli Epistolas ex Augustino, et sub Bede uulgatum nomine, scripsit et alium similem Florus in easdem Pauli Epistolas ex Cypriano, Hilario, et aliis Patribus, manuscriptum in Carthusie Maioris bibliotheca, de quo Baluzius in epistola ad Tourneminium  .

2. Opusculum de Actione Missarum, collectum ex uerbis SS. Patrum Cypriani, Ambrosii, Augustini, Hieronymi, Gregorii, Fulgentii, Seueriani, uigilii, Isidori, Bede, Auiti, et ex antiquis mysteriorum libris ex Petri Francisci Chifletii editione recusum in Bibliotheca Patrum Lugdunensi tom. Xu, p. 62, sed nuper ex codice regine Suecie Christine longe integrius et emendatius uulgatum est pag. 579 tomi noni Monumentorum Edmundi Martene et Ursini Durandi, Parisiis, 1733, folio.

 3. Preper Pematia nouem, in Georgii Fabricii Petis Christianis et in Bibliothecis Patrum sepius edita, et separatim in lucem data ab Andrea Riuino  , Lipsie 1653, 8, et cum notis, et illa pematia sex, que uulgauit Mabillonius tom. I Analect., pag. 388 seq.  de quibus singulis diligenter Polycarpus Leyserus in Historia petarum medii eui pag. 244 seq., alia adhuc nuper ex ms. Bigotiano legenda dederunt laudati uiri Martene et Durandus tomo u. Anecdotorum, que sunt carmine hexametro: In Euangelium Matthei, pag. 595; Gesta Christi Domini, pag. 601; In Euangelium Ioannis, pag. 603; Oratio ad Christum, cum commemoratione antiquorum  miraculorum Christi, Dei nostri, pag. 608; Epigramma libri homiliarum totius anni ex diuersorum Patrum tractatibus ordinati, pag. 612; Epistola tertia  ad Modoinum, Augustodunensem episcopum, pag. 616, que incipit

Salue, sancte parens, Christi uenerande sacerdos
 Augusti montis  pastor in arce potens.
Titulus in apside memorie S. Iusti. pag. 618.

4. Opusculum aduersus Amalarium Lugdunensem chorepiscopum, de Corpore Christi tripartito, in tomo nono monumentorum Martenii et Durandi, pag. 641. De illo Amalarii errore dixi supra tomo I. Florus hoc opusculum per modum epistole scripsit: Dominis beatissimis, reuerentissimis, et piissimis pastoribus gregis Christi, rectoribus Ecclesie Dei, predicatoribus ac propugnatoribus catholice fidei. DROGONI sacri consilii magistro et pontifici clarissimo, HETI Treuirorum antistiti, ALDRICO reuerentissimo Cenomanorum episcopo, RABBAN abbati uenerabili et ex prouincia Lugdunensi prima, ALBERICO Lingonum et FORAE Cabilonensi reuerentissimis episcopis, Ecclesie catholice indignus filius et pietatis ac paternitatis uestre exiguus seruulus FLORUS. Subiicitur deinde, pag. 649, Opusculum de eadem causa in concilio episcoporum apud Carisiacum palatium acta; et pag.  166: Epistola Flori ad Theodonis uille concilium aduersus libros Amalarii.

5. Contra Ioannis Scoti erroneas definitiones. Scripsit nomine Ecclesie Lugdunensis; in Gilberti Manguini uindiciis gratie et predestinationis ex seculi noni scriptoribus, tom. I, pag. 585, 738, Parisiis, 1650, 4, et tom. Xu Bibliothece Patrum, edit. Lugdun., pag. 611. uidendum fueritne alius a nostro Florus Prudentius Galindo, episcopus Tricassinus, cuius et alie exstant aduersus eumdem Scotum  lucubrationes ab eodem Manguino edite. uide etiam que contra sententiam Floro nostro scriptum illud tribuentem disseruit Menetrierius in Memoriis litterariis Treuoltinis anni 1705, pag. 344 seqq.

6. Alterius etiam uetustioris Flori, monachi S. Trudonis, ordinis Benedictini, diecesis Leodicensis, circa annum 760, clari sunt Additamenta ad Martyrologium Bede cum illo uulgata ab Henschenio in Actis sanctorum ante tomum secundum Martii, et nouissime cum Bede Historia ecclesiastica gentis Anglorum ex recensione Ioannis Smith, Cantabrigie, 1722, fol. Adde Carolum Cointe tomo Iu Annalium Francorum, pag. 470 seq. * Adiecit etiam elegiacos quosdam uersus in calce cuiusdam ueteris commentarii in Psalmos, qui in codice mille annorum manuscripto in bibliotheca Mediolanensi Ambrosiana seruatur. Carmen hoc edens Muratorius Antiquit. tom. III, pag. 856, in ea est opinione, eius auctorem ipsum esse Lugdunensem diaconum, seculi sui lumen; eque tamen iudicat commentariorum  illorum auctorem a S. Hieronymo, cuius nomen ibidem prefert, longe esse diuersum. Porro in eo carmine ad Eloardum abbatem directo Florus recensuisse se commentarium illum narrat. Eamdem commentationem ex Elonensi codice sibi notam eidem Floro Usserius in Histor. Gottesch. et Caueus ascribunt, sed ex carmine a Muratorio relato nullum aliud ab eo munus prestitum discimus quam correctoris. Ceterum et ipse Florum Hieronymo uindicare opus illud uisus est.





FLORI DIACONI LIBER DE ELECTIONIBUS EPISCOPORUM, COLLECTUS EX SENTENTIIS PATRUM.


 I. Manifestum est omnibus qui in Ecclesia Dei sacerdotale officium administrant, que sunt illa que in ordinatione episcopali, et sacrorum canonum auctoritas, et consuetudo ecclesiastica, iuxta dispositionem diuine legis et traditionem apostolicam iubeat obseruari. uidelicet ut pastore defuncto, et sede uacante, unus de clero Ecclesie, quem communis et concors eiusdem cleri et totius plebis consensus elegerit, et publico decreto celebriter ac solemniter designauerit, legitimo episcoporum numero consecratus, locum decedentis antistitis rite ualeat obtinere; nec dubitetur diuino iudicio et dispositione firmatum, quod ab Ecclesia Dei tam sancto ordine et legitima obseruatione fuerit celebratum.

II. Hec sunt que et in Conciliis Patrum, et in  decretis apostolice sedis pontificum statuta reperiuntur, et ab Ecclesia Christi et initio comprobata reperiuntur, et comprobantur. Unde et beatus martyr Cyprianus de sancto Cornelio urbis Rome pontifice, cum episcopatum eius aduersus quosdam superbos et inuidos calumniatores defenderet, hec  ipsa in testimonium sancte et legitime ordinationis eius prosecutus est dicens : »Factus est Cornelius episcopus de Dei et Christi eius iudicio, de clericorum omnium testimonio, de plebeio suffragio, de sacerdotum antiquorum et bonorum uirorum consensu; cum nemo episcopus inibi factus esset, cum gradus cathedre sacerdotalis uacaret. Quo occupato, et omnium nostrorum consensione firmato, quisquam iam episcopus fieri uoluerit, omnimodis necesse est ut ecclesiasticam non habeat ordinationem, qui Ecclesie non tenet per consensum unitatem. Post primum secundus esse non potest. Quisquis enim post unum, qui per electionem consecratus est, esse uoluerit, iam non secundus ille, sed nullus est.«

 III. Iuxta hec uerba beati Cypriani, ordinatos fuisse constat, et legitime prefuisse uniuerso populo deinceps omnes Ecclesiarum Dei antistites, absque ullo consultu mundane potestatis, a temporibus apostolorum, et postea per annos fere quadragintos. Ex quo autem Christianis principes esse ceperunt,  eamdem episcoporum ordinationibus ecclesiasticam libertatem ex parte maxima permansisse, manifesta ratio declarat. Neque enim fieri potuit, cum unus imperator orbis terre monarchiam obtineret, ut ex omnibus latissimis mundi partibus, Asie uidelicet, Europe et Africe, omnes qui ordinandi erant episcopi ad eius cognitionem deducerentur. Sed fuit semper integra et rata ordinatio, quam sancta Ecclesia iuxta traditionem apostolicam et religiose obseruationis formam celebrauit.

Iu. Quod uero in quibusdam regnis postea consuetudo obtinuit, ut consultu principis ordinatio fieret episcopalis, ualet utique ad cumulum fraternitatis, propter pacem et concordiam mundane potestatis; non tamen ad complendam ueritatem uel  auctoritatem sacre ordinationis, que nequaquam regio potentatu, sed solo Dei nutu, et Ecclesie fidelium consensu, cuique conferri potest. Quoniam episcopatus non est munus humanum, sed sancti Spiritus donum, sicut ostendit apostolus, ubi ad episcopos loquitur, dicens : Attendite uobis et uniuerso gregi, in quo uos Spiritus sanctus posuit episcopos regere Ecclesiam Dei, quam acquisiuit sanguine suo. Unde et in Epistola ad Hebreos  ait: Nec quisquam sibi sumit honorem, sed qui uocatur a Deo, sicut Aaron. Sic et Christus non semetipsum glorificauit ut pontifex fieret, sed qui locutus est ad eum, Filius meus es tu, ego hodie genui te. Et iterum: Tu es sacerdos in eternum secundum ordinem Melchisedech. In quibus Apostoli uerbis  euidentissime demonstratur, ad hoc munus adipiscendum atque sumendum sufficere unicuique gratiam Dei, cooperante fide et deuotione gratie eius, absque his autem humano arbitrio nemini posse concedi. Unde grauiter quilibet princeps delinquit, si hoc suo beneficio largiri posse existimat, quod sola diuina gratia dispensat; cum ministerium sue potestatis in huiusmodi negotium peragendo adiungere debeat, non preferre.

u. Denique ut istius rei nonnulla proferantur exempla, puto quod de ordinatione beati Martini, quando ex monasterio sub alia occasione eductus, et a populo comprehensus, atque ad Ecclesiam perductus est, et continuo ab episcopis, qui ad hoc  inuitati fuerant, consecratus, nemo principum huius seculi fuerit interrogatus. In Ecclesia quoque Lugdunensi sic religiosa olim et uenerabilis consuetudo fuit, sicut antiqua narrat historia: scilicet ut, defuncto pontifice, omnis in unum conueniret Ecclesia, et triduano ieiunio communi uoto ac supplicatione celebrato, quemcunque eis Dominus per reuelationem siue ex eorum clero seu aliunde ostenderet, ipsum sine dubio antistitem constituerent. Quod de beato Eucherio prefate urbis episcopo, et doctore egregio, sanctissime uite eius liber manifeste testatur impletum. Qui cum esset ex nobilissimo senatorum genere oriundus, et huic seculo abrenuntians, omnique facultate sua in pauperes ob amorem Christi distributa, partibus Prouincie in quodam specu retrusus,  atque ibi soli Deo ieiunus, et orationibus uacans latitaret, tali reuelatione ostensus, atque inuentus in pontificali regimine locatus est. Ex quo certissime constat quod omni illo tempore quo tantam bonitatem siue gratiam omnipotens Deus in illa uoluit Ecclesia demonstrare, ualebat ac sufficiebat ad consecrationem rectorum sola eius gratia et fides Ecclesie deuota.

uI. Sed et in Romana Ecclesia usque in presentem diem cernimus absque interrogatione principis, solo dispositionis iudicio, et fidelium suffragio, legitime pontifices consecrari: qui etiam omnium regionum et ciuitatum que illi subiecte sunt, iuxta antiquum morem, eadem libertate ordinant atque constituunt sacerdotes; nec adeo quisquam absurdus  est, ut putet minorem illic sanctificationis diuine esse gratiam, eo quod nulla mundane potestatis comitetur auctoritas.

uII. Que omnia non ideo dicimus quasi potestatem principum in aliquo minuendam putemus, uel contra religiosum morem regni aliquid sentiendum persuadeamus; sed ut clarissime demonstretur, in re huiusmodi diuinam gratiam sufficere, humanam uero potentiam, nisi illi consonet, nichil ualere. Quapropter in sacris canonibus Patrum, ubi plurime cause commemorantur sine quibus episcopalis ordinatio irrita habenda est, de hac re nichil inuenitur insertum.





FLORI DIACONI OPUSCULUM DE EXPOSITIONE MISSAE,
Ex ms. bibliothece Regine Suecie auctius et emendatius.







OBSERuATIO PRAEuIA.


Quod hactenus in Bibliotheca Patrum legebatur abbreuiatum magistri Flori opusculum in canonem misse, prodit nunc primum integrum ac numeris omnibus absolutum ex uetustissimo codice regine Suecie, seculo X saltem exarato, ac proinde ad auctoris etatem proxime accedente, ex quo Rome existens Mabillonius illud describi curauit. Nam cum illud cum edito diligenter contulisset, ne partem quidem quartam Floriane expositionis in Patrum Bibliotheca contineri animaduertit, ac proinde non immerito existimauit publica luce dignum, idque ipsum optasse uidetur clare memorie cardinalis Bona, qui et ipse regine Suecie codicem examinauerat.

Floruit autem Florus circa annum 840, regnante apud Francos Carolo Caluo, fuitque Lugdunensis Ecclesie diaconus, ut uulgo dicitur, siue subdiaconus,  ut placet Wandalberto, qui ipsum, uti et Walfridus Strabo, ob preclaram eruditionem et indefessam legendi scribendique assiduitatem mirum in modum predicat. Sic enim ille in prefatione ad suum Martyrologium: Ope, inquit, et subsidio precipue usus sum sancti ac nominatissimi uiri, Flori; Lugdunensis Ecclesie subdiaconi, qui, ut nostro tempore reuera singulari studio et assiduitate in diuine Scripture scientia pollere, ita librorum authenticorum non mediocri copia et uarietate cognoscitur abundare. Ex hoc Wandalberti loco refutata manet Ioannis Trithemii opinio, asserentis Florum fuisse Trudoniensis monasterii monachum, nisi forte sub uite finem monastice professioni nomen dederit. Cum autem in sanctorum Patrum lectione, quorum egregiam librorum copiam habebat, esset uersatissimus, hoc opus aliaque ab eo edita ex eorum presertim dictis et sententiis composuit, quorum persepe integra uerba uno tenore prosequitur, nonnunquam mentem solum exprimit. Expositioni misse aliud  eiusdem Flori opusculum subiicere libet aduersus Amalarium, quod ex duobus antiquissimis mss., uno Pelteriano, altero Achillis Harlei, ante annos 800 exaratis, olim descripsit Mabillonius.

1. Incipit opusculum de actione [a 1Kb] missarum collectum quam maxime, et in ordinem digestum ex uerbis sanctorum Patrum Cypriani, Ambrosii, Augustini, Hieronymi, Gregorii, Fulgentii, Seueriani, uigilii, Isidori, Bede, Auiti, sicut suis locis per singula littere  nominum que forinsecus prenotantur ostendunt; sed et ex antiquis mysteriorum libris quedam uerba necessario sumpta sunt. Quod autem eadem nomina in ipsa opusculi serie ubique inserta non sunt, illa necessitas fecit, ne frequens eorum interpositio fieret absurda et incommoda ipsius dictionis et sensuum interruptio. In qua tamen expositiuncula non tam uerba, que satis simplicia sunt, sed potius ipsius mysterii ratio et actio imponitur et commendatur, uidelicet qua fide celebrandum, quanta pie tate sit amplectendum.

2.  In mysterio corporis et sanguinis Domini nostri Iesu Christi, quod sancta Ecclesia per uniuersum mundum pro salute eiusdem mundi offert, maxime nobis humilitas commendatur.  Unum [b 1Kb] enim nobis fecit idem Dominus iehsu Christus per humilitatem, quia per superbiam recesseramus a Deo: redire autem ad eum nisi per humilitatem non poteramus, et quem nobis proponeremus ad imitandum non habebamus. Omnis enim mortalitas hominum superbia tumebat, etsi existeret aliquis humilis uir in spiritu, sicut erant prophete et patriarche, dedignabatur genus humanum imitari humiles homines. Ne ergo dedignaretur homo imitari hominem humilem, Deus factus est humilis, ut uel sic superbia generis humani non dedignaretur sequi uestigia Dei. Erant autem, ut legimus, sacrificia antea Iudeorum secundum Aaron in uictimis pecorum, et hoc in mysterio nondum erat sacrificium corporis et sanguinis Domini, quod nunc  diffusum est toto orbe terrarum. Proponamus nobis ergo ante oculos duo sacrificia, et illud secundum ordinem Aaron, et hoc secundum ordinem Melchisedech. Scriptum est enim: Iurauit Dominus, et non penitebit eum, tu es sacerdos secundum ordinem Melchisedech . Hoc autem manifeste dicitur de Domino nostro Iesu Christo. Quis ergo erat Melchisedech? utique, sicut legimus, rex Salem. Salem ciuitas fuit antea illa, que postea, sicut docti  prodiderunt, Ierusalem dicta est. Ergo antequam ibi regnarent Iudei, ibi erat ille sacerdos Melchisedech, qui scribitur in Genesi sacerdos Dei excelsi. Ipse occurrit Abrahe, quando liberauit Loth de manibus persequentium, et prostrauit eos a quibus ille feriebatur, et liberauit fratrem. Post liberationem fratris occurrit ei Melchisedech. Tantus erat Melchisedech a quo benediceretur Abraham. Protulit panem et uinnm et benedixit Abraham, et dedit ei decimas Abraham. uide quid protulit et quem benedixit, et dictum est postea: Tu es sacerdos in eternum secundum ordinem Melchisedech. Dauid hoc in spiritu dixit longe post Abraham. Temporibus autem Abrahe fuit Melchisedech. De quo ergo alio dicit: Tu es sacerdos in eternum secundum ordinem  Melchisedech, nisi de illo cuius nouimus sacrificium?

3. Sublatum est enim sacrificium Aaron, et cepit esse sacrificium secundum ordinem Melchisedech. Dominus itaque noster iehsu Christus in corpore et sanguine suo uoluit esse salutem nostram. Unde autem commendauit corpus et sanguinem suum? De humilitate sua. Nisi enim esset humilis, nec manducaretur, nec biberetur. Respice altitudinem ipsius: In principio erat uerbum, et uerbum erat apud Deum, et Deus erat uerbum . Ecce cibus sempiternus; sed manducant angeli, manducant sempiterne uirtutes, manducant celestes spiritus, et manducant et saginantur, et integrum manet quod eos satiat et letificat. Quid autem homo  posset ad illum cibum? Unde cor tam idoneum illi cibo? Oportebat ergo, ut mensa illa lactesceret, et ad paruulos perueniret. Unde autem fit tibi lac? unde autem cibus in lac conuertitur, nisi per carnem traiiciatur? Nam mater hoc facit; quod manducat mater, hoc manducat infans; sed quia minus idoneus est infans qui pane uescatur, ipsum panem mater incarnat, et utilitate [a 1Kb] mamille et lactis succo de ipso pane pascit infantem. Quomodo ergo de ipso pane pauit nos sapientia Dei? Quia uerbum caro factum est, et habitauit in nobis . uide ergo humilitatem, quia panem angelorum manducat homo. Et scriptum est: Panem celi dedit eis, panem angelorum manducauit homo , id est uerbum illud quo pascuntur angeli sempiternum,  quod est equale Patri, manducauit homo, quia cum in forma Dei esset, non rapinam arbitratus est esse se equalem Deo . Saginantur illo angeli; sed semetipsum exinaniuit, ut manducaret panem angelorum homo, formam serui accipiens in similitudine hominum factus, et habitu inuentus ut homo. Humiliauit se, factus obediens usque ad mortem, mortem autem crucis, ut iam de cruce commendaretur nobis caro et sanguis Domini nouum sacrificium.

4.  Ipse ergo a Domino Deo missus sacerdos noster, assumpsit a nobis quid offerret Deo. Illas sanctas primitias carnis ex utero uirginis holocaustum obtulit Deo: extendit manus  in cruce, ut diceret: Dirigatur oratio mea sicut incensum in conspectu tuo, eleuatio manuum mearum sacrificium uespertinum , sicut nouimus, quia Dominus circa uesperam pependit in cruce, et impietates nostre propitiate sunt; alioquin absorbuerant nos. Merito illi cantauimus in psalmo: Et impietates nostras tu propitiabis . Tu sacerdos, tu uictima, tu oblator, tu oblatio. Ipse sacerdos est, qui nunc ingressus est interiora ueli. Solus ibi ex his qui carnem gestauerunt interpellat pro nobis. In cuius rei figura in illo primo populo, et in illo primo templo, unus sacerdos intrabat in Sancta sanctorum , populus omnis foris stabat, et ille qui solus ingrediebatur interiora ueli, offerebat sacrificium pro populo  foris stante. Quid enim ageretur in illo populo Iudei nescierunt; sed modo sciunt; de illis quippe dictum est: Quandiu legitur Moyses, uelamen supra cor eorum positum est, ibi uelamen figura est; sed tolletur figura, et apparebit ueritas . Sed quando tolletur uelamen? audi Apostolum: Cum autem transiens ad Dominum auferetur uelamen . Propitiatis ergo peccatis nostris et impietatibus per illud sacrificium uespertinum, transimus ad Dominum, et auferetur uelamen Propterea et Domino crucifixo uelum templi scissum est. Itaque nec carnem preputii circumcidimus iuxta ritum Mosaice legis, nec abstinemus carnibus, quas eadem lex dicit immundas, nec sabbata et neomenias et dies festos eorum carnaliter obseruamus,  nec uictimas pecorum sacrificamus Deo, nec pascha in oue et azymis similiter celebramus, et si qua alia fuerunt uetera sacramenta, que omnia umbras futurorum appellat Apostolus, quia ea significabant suo tempore reuelanda que nos reuelata percipimus, ut remota umbra nuda eorum luce frueremur. Nam et exuendo ueterem hominem circumcidimur in exspoliatione corporis carnis, et quos cibos illi uetant in pecoribus, nos uitamus in moribus, et exhibemus corpora nostra hostiam uiuam, sanctam, Deo placentem, cui et animas nostras in desideriis suis pro sanguine intelligenter effundimus, et Christi uelut Agni immaculati sanguine ab omni iniquitate mundamur, qui propter similitudinem carnis peccati etiam caprino pecore in  ueteribus sacrificiis figuratur, nec eum negat in crucis carnibus taurum, qui in illo cognoscit maximam uictimam. In illo requiem cum inuenimus, uere sabbatizamus, et lune noue obseruatio uite noue est sanctificatio, et pascha nostrum est Christus, et azymus noster sinceritas ueritatis, fermentum non habens uetustatis; et quecunque alia illis ueteribus adumbrata sunt signis, in isto habent finem, cuius regni non erit finis. In illo quippe omnia oportebat impleri, qui uenit legem et prophetas non soluere, sed implere. Proinde illa uetera signa rerum non euacuauit arguendo, sed implendo mutauit, ut alia essent que nuntiarent uenisse iam Christum,  quam fuerant illa que prenuntiabant esse uenturum. Quoniam ergo sicut scriptum est in Cantico canticorum, aspirauit dies , remoueantur umbre; spiritualis significatio iam lucescat, carnalis celebratio iam quiescat, audiamus Dominum uetera Iudeorum sacrificia repudiantem, et nouum Christi sacrificium apertissime promittentem per Malachiam prophetam dicentem: Non est mihi uoluntas in uobis, dicit Dominus, et munus non suscipiam de manu uestra. Ab ortu enim solis usque ad occasum magnum est nomen meum in gentibus, et in omni loco sacrificatur, et offertur nomini meo oblatio munda, quia nomen meum magnum est in gentibus, dicit Dominus exercituum . Certe hic negare non possunt Iudei, non solum non accipere  sacrificium de manibus eorum, sed nec se illi offerre manibus suis. Locus enim unus est lege Domini constitutus, ubi manibus eorum sacrificia iussit offerre, preter quem locum omnino prohibuit. Hunc ergo locum quem pro suis meritis amiserunt, etiam sacrificium quod ibi tantum licebat offerri in locis aliis offerre non audent. Ecce omnimodo impletum est, quod ait propheta, Et munus non suscipiam de manibus uestris. Neque hoc ita predictum et impletum est, ut eos prophetica sententia respondere permittat. Quia manibus non offerimus carnem, corde et ore offerimus laudem, secundum illud in psalmo: Immola Dei sacrificium laudis etiam , hinc enim contradicit eis qui dicit: Non est mihi uoluntas mea in uobis. Deinde ne existiment Iudei,  quod illis non offerentibus, nec illo accipiente de manibus eorum Deo, sacrificium non offeratur, quo quidem ille non eget, qui bonorum nostrorum nullius indiget: tamen quia sine sacrificio non est, quod non illi, sed nobis utile est, audiant ipsum Dominum contestantem, imo aperiant oculos et uideant, quia ab ortu solis usque ad occasum, non in uno, sicut in illis fuerat constitutum, sed in omni loco offertur sacrificium Christianorum, nec cuilibet Deo, sed ei qui ista predixit Deo Isrel. Unde alibi dicit Ecclesie sue: Et Redemptor tuus Deus Isrel, Deus uniuerse terre uocabitur . Hoc sacrificium mundum offertur Deo Isrel, non ab una gente Iudeorum, de cuius manibus non se accepturum predixit, sed ab omnibus gentibus, que dicant:  uenite, ascendamus ad montem Domini, nec in uno loco sicut preceptum erat in terrena Ierusalem; sed in omni loco usque in ipsam Ierusalem; nec secundum ordinem Aaron, sed secundum ordinem Melchisedech. Christo enim dictum est, et de Christo tantummodo ante predictum est: Iurauit Dominus et non penitebit eum: Tu es sacerdos in eternum secundum ordinem Melchisedech . Quid est iurauit Dominus, nisi inconcussa ueritate firmauit? Et quid est non penitebit eum, nisi hoc sacerdotium nulla alia ratione mutabit? neque enim sicut hominem penitet Deum, sed Dei dicitur penitentia  queuis ab illo institute rei cuiusque mutatio, que credebatur esse mansura, proinde cum dicit non penitebit eum: Tu es sacerdos in eternum secundum ordinem Melchisedech, satis ostendit eum penituisse, hoc est cum mutare uoluisse sacerdotium, quod constituerat secundum ordinem Aaron, sicut de utroque uidemus impletum. Nam et Aaron sacerdotium iam nullum est in aliquo templo, et Christi sacerdotium eternum perseuerat in celo. Hunc sacerdotem et hoc sacerdotium magnifice commendat apostolus, cum gratiam Euangelii a regalibus ceremoniis distinguens, scribit ad Hebreos: Et alii quidem plures facti sunt sacerdotes, eo quod morte prohiberentur permanere; hic autem eo quod maneat in eternum, sempiternum habet sacerdotium:  unde et saluare in perpetuum potest, accedens per semetipsum ad Deum, semper uiuens ad interpellandum pro eis. Talis decebat ut nobis esset pontifex, sanctus, innocens, impollutus, segregatus a peccatoribus, et excelsior celis factus, qui non haberet quotidie necessitatem, quemadmodum sacerdotes, primo pro suis peccatis hostias offerre, deinde pro populi. Hoc enim fecit semel seipsum offerendo . Et iterum: Talem habemus pontificem, qui consedit ad dextram maiestatis in celis, sanctorum minister et tabernaculi ueri quod fecit Deus et homo . Sancti ergo patres nostri in ueteri Testamento uni Deo et Creatori omnium uictimas obtulerunt, quas sibi ipse offerri uoluit, per earum similitudinem promittens uictimam ueram, per quam nos sibi peccatorum  remissione reconciliauit in Christo Iesu Domino nostro, ut ei offerretur similitudo, promittens ueritatem sacrificii, cui erat offerenda ipsa reddita ueritas in passione corporis et sanguinis Christi. Huius sacrificii caro et sanguis ante aduentum Christi per uictimas similitudine promittebatur, in passione Christi per ipsam ueritatem reddebatur, post ascensum Christi per sacramentum memoria celebratur. Proinde prima sacramenta, que obseruantur et celebrantur ex lege, prenuntiatiua erant Christi uenturi, que cum suo aduentu Christus impleuisset, oblata sunt; et ideo oblata quia impleta, non enim uenit soluere legem sed adimplere. Alia sunt instituta uirtute maiora, utilitate meliora, actu faciliora, numero pauciora, tanquam iustitia fidei  reuelata, et in libertate uocatis filiis Dei iugo seruitutis ablato, quod duro et carni dedito populo congruebat, qualia sunt in Ecclesia baptismus Christi, eucaristia Christi, signaculum [a 1Kb] Christi. Hinc est quod cautissimo diuisionis ordine Ecclesia Dei uiui, que est columna et firmamentum ueritatis, tempora uenturi Christi uenientisque discernit, et omissis sacrificiis quibus Christus passurus promittebatur, hoc sacrificium offert, quo Christus iam passus ostenditur, qui propterea uerus est sacerdos, quia semetipsum ueram pro nobis hostiam obtulit, sicut Apostolus testatur dicens: Estote ergo imitatores  Dei sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis , ut in ipso sacerdote ac sacrificio fieret remissio peccatorum, id est per mediatorum Dei et hominum, hominem Christum Iesum, per quem facta peccatorum purgatione reconciliamur Deo. Non enim nisi peccatis homines separantur a Deo, quorum in hac uita non fit nostra uirtute, sed diuina miseratione purgatio per indulgentiam illius, non per nostram potentiam, quia et ipsa quantulacunque uirtus que dicitur nostra, illius est nobis bonitate concessa.

5. Propterea ergo nobis per Mediatorem prestita est gratia, ut polluti carne peccati, carnis peccati  similitudine mundaremur, per hoc scilicet quod eramus et non eramus. Eramus enim homines, sed iusti non eramus; in illius autem incarnatione, natura humana erat, sed iusta, non peccatrix erat. Hec est mediatio, qua manus lapsis iacentibusque porrecta est. Hoc est semen dispositum per angelos, in quorum edictis et lux dabatur, quia et unus Deus coli iubebatur, et hic mediator uenturus promittebatur. Usus sacramenti fide etiam iusti antiqui mundari pie uiuendo meruerunt, sicut beatus Petrus apostolus ad quosdam qui in lege iustificari querebant, manifeste testatur, dicens: Quid tentatis Dominum, imponere iugum super ceruices discipulorum, quod neque nos, neque patres nostri portare potuimus; sed per fidem Domini Iesu credimus saluari, quemadmodum  et illi?  Omnis itaque hominum multitudo, propter quos a demonum dominatione liberandos Christus aduenit, in illo habent misericordissimam purgationem et mentis et spiritus et corporis sui. Propterea quippe totum hominem sine peccato ille suscepit, ut totum quo constat homo, a peccatorum peste sanaret. Gratia quippe Dei non potuit gratius commendari, quam ut ipse unicus Dei Filius in se incommutabiliter manens, induceret hominem, et spem dilectionis sue donaret hominibus homine medio, qua ad illum ab hominibus uniretur, qui tam longe erat, immortalis a mortalibus, incommutabilis a commutabilibus, iustus ab impiis, beatus a miseris, et quia naturaliter indidit nobis ut beati immortalesque esse cupiamus, manens  beatus suscipiensque mortalem, ut nobis tribueret quod amamus, perpetiendo docuit contemnere quod timemus. Hac Dei gratia qua in nos ostendit magnam misericordiam suam, et in hac uita per fidem regimur, et post hanc uitam per ipsam speciem, incommutabilis ueritatis ad perfectionem plenissimam perducimur.

6. Hanc igitur gratiam purgationis et redemptionis nostre, quam nobis Dominus et Saluator in sacramento sui corporis et sanguinis commendauit, longe antequam pateretur in populis predicauit; sed pridie quam pateretur, id est ea nocte qua tradebatur, in cena discipulis suis tradidit. Nam beatus Ioannes euangelista statim post illud de quinque panibus miraculum,  quo in quinque millia hominum satiata sunt, narrat eum fugisse in montem, declinando scilicet a turbis, que tanti signi admiratione permote, cupiebant rapere et facere eum regem, et mox ueniente nocte ambulantem super mare uenisse Capharnaum, atque ibi iam die altera occurrentibus sibi turbis et inter alia querentibus et dicentibus: Quid faciemus ut operemur opera Dei? respondisse eis: Hoc est opus Dei, ut credatis in eum quem misit ille. Cumque respondissent: Quod ergo tu signum facis, ut uideamus et credamus tibi? quid operaris? Patres nostri manna manducauerunt in deserto, sicut scriptum est: Panem de celo dedit eis manducare. Dixit eis iehsu: Amen, amen dico uobis, non Moyses dedit uobis panem de celo, sed Pater meus dat uobis  panem de celo uerum. Panis enim Dei est, qui descondit de celo, et dat uitam mundo. Et post paululum: Ego sum panis uite, qui uenit ad me non esuriet, et qui credit in me non sitiet unquam. Et iterum: Amen, amen dico uobis, qui credit in me habet uitam eternam. Ego sum panis uite: patres uestri manducauerunt manna in deserto et mortui sunt. Hic est panis de celo descendens, ut si quis ex ipso manducauerit, non moriatur. Ego sum panis uiuus qui de celo descendi: si quis manducauerit ex hoc pane, uiuet in eternum. Et panis quem ego dabo, caro mea est pro mundi uita. Et rursus post aliqua: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis; qui manducat meam carnem, et bibit meum sanguinem, habet uitam eternam, et  ego resuscitabo eum in nouissimo die. Caro enim mea uere est cibus et sanguis meus uere est potus: qui manducat meam carnem et bibit meum sanguinem, in me manet et ego in illo. Sicut misit me uiuens Pater et ego uiuo propter Patrem, et qui manducat me, et ipse uiuet propter me. Post hoc subiunxit Euangelista: Hec dixit in synogoga docens in Capharnaum , quod totum, sicut ipse Euangelii secundum Ioannem textus ostendit, manifeste anno integro ante passionem Domini gestum est. Nam sicut idem euangelista scribit, quando illud de quinque panibus miraculum factum est, Proximum erat pascha, dies festus Iudeorum ; nec tamen in ipso, sed in pascha anni sequentis eum ad passionem uenisse commemorat. Hinc est quod  in illa cena paschali, quando Dominus traditus est, nichil de ipso corporis et sanguinis eius mysterio idem beatus Ioannes commemorat; quia uidelicet copiosius hoc et sublimius in precedentibus Euangelii sui partibus explicauerat, et a reliquis tribus euangelistis, quod in eadem cena in commemoratione Dominice passionis ad salutem fidelium fuerat traditum, diligenter nouerat commendatum. uerba quippe Matthei hec sunt: Cenantibus autem eis, accepit iehsu panem, et benedixit, et fregit, deditque discipulis suis et ait: Accipite et comedite: hoc est corpus meum. Et accipiens calicem gratias egit, et dedit illis, dicens: Bibite ex hoc omnes. Hic est enim sanguis meus Noui Testamenti, qui pro multis effundetur in  remissionem peccatorum . Marcus uero sic ait: Et manducantibus illis, accepit iehsu panem, et benedicens fregit, et dedit eis, et ait: Sumite: Hoc est corpus meum. Et accepto calice, gratias agens dedit eis. Et biberunt ex illo omnes, et ait illis: Hic est sanguis meus Noui Testamenti, qui pro multis effunditur . Luce uero his uerbis narratio explicatur: Et accepto calice gratias egit, et dixit, Accipite et diuidite inter uos. Dico enim uobis quod non bibam de generatione uitis, donec regnum Dei ueniat. Et accepto pane, gratias egit, et fregit, et dedit eis dicens: Hoc est corpus meum, quod pro uobis datur. Hoc facite in meam commemorationem. Similiter et calicem, postquam cenauit dicens: Hic calix Nouum Testamentum est in sanguine meo, qui  pro uobis funditur . Beatus etiam Paulus, commemorans sacratissime illius cene mysterium, inter alia sic dicit: Ego enim accepi a Domino, quod et tradidi uobis, quoniam Dominus iehsu, in qua nocte tradebatur, accepit panem, et gratias agens fregit et dixit: Hoc est corpus meum, quod pro uobis tradetur; hoc facite in meam commemorationem. Similiter et calicem postquam cenauit dicens: Hic calix Nouum Testamentum est in meo sanguine. Hoc facite quotiescunque bibetis in meam commemorationem . Quantum est istud et ineffabile salutis mysterium et pietatis sacramentum, tanta contestatione predictum, tanta ueritate commendatum, ut prius hoc Dominus corpus et sanguinem suum assereret, quam pro nobis suum corpus  et sanguinem traderetur nemo enim potest passionis Domini corporisque eius et sanguinis pro maiestate rei sacramenta cognoscere.

7.  Notandum quoque diligenter, quod in eadem cena et Iudaicum Dominus pascha comedit, quod oportebat auferri [a 1Kb] , et sacramentum corporis sui et sanguinis dedit, quod ad salutem fidelium oportebat institui. Desiderio, inquit, desideraui hoc pascha manducare uobiscum antequam patiar. Manducauit ergo pascha, quo passurus significabatur, antequam pro nobis uoluntarie pateretur. Comedit pascha Iudeorum, quo promissus est Christus, ut ueniret ad pascha nostrum, quod immolatus est Christus.

8.  Aperte enim  dicit Euangelium, quod manducantibus illis accepit iehsu panem et benedixit. Cum etiam superius dixisset: Cum sero autem factum esset, discumbebat cum duodecim. Et manducantibus illis dixit: Unus ex uobis tradet me, post enim tradidit sacramentum; unde liquido apparet, quando primo acceperunt discipuli corpus et sanguinem Domini, non eos accepisse ieiunos, nequaquam tamen propterea calumniandum est uniuerse Ecclesie, quod a ieiunis semper accipitur. Ex hoc enim placuit Spiritui sancto, ut in honorem tanti sacramenti in os Christiani Dominicum prius  intraret, quam ceteri cibi. Ideo enim per uniuersum orbem mos iste seruatur, neque enim quia post cibos dedit Dominus, propterea pransi aut cenati fratres ad illud sacramentum accipiendum conuenire debebunt, aut sicut faciebant quos Apostolus arguit et emendat, mensis suis ista miscere; ait enim: Conuenientibus uobis in unum, iam non est Dominicam cenam manducare , hanc ipsam acceptionem eucaristie Dominicam cenam uocans. Unusquisque enim, inquit, suam cenam preoccupat ad manducandum ; unde et indigne dicit acceptum ab eis, qui non discernebant a ceteris cibis ueneratione singulariter debita. Continuo quippe cum dixisset iudicium sibi manducat et bibit, subiecit, non diiudicans corpus Domini ;  namque Saluator quo uehementius commendaret mysterii illius altitudinem, ultimum hoc uoluit infigere cordibus et memorie discipulorum, a quibus ad passionem digressurus erat; et ideo non precipit, quo deinceps ordine sumeretur, ut apostolis, per quos ordinare Ecclesias disposuerat seruaret hunc locum.

9.  Neque enim quia post cenam calicem obtulit Dominus, etiam Dominici diei sacrificium post cenam celebrare debemus. Christum offerre oportebat circa uesperam diei, ut hora ipsa sacrificii ostenderet occasum et uesperam mundi, sicut de paschali agno in Exodo scriptum est: Et immolabit eum omnis multitudo filiorum Isrel ad uesperam . Et iterum in psalmis: Alleuatio manuum mearum sacrificium uespertinum  .

10.  Nos autem resurrectionem Domini mane celebramus. Cum uero ait Apostolus de hoc sacramento loquens: Propter quod, fratres, cum conuenitis ad manducandum, inuicem exspectate. Si quis esurit, domi manducet, ut non in iudicium conueniatis, statim subtexuit, cetera autem cum uenero ordinabo . Unde intelligi datur quia multum erat ut in Epistola totum illis agendi ordinem insinuaret, quem uniuersa per orbem seruat Ecclesia, ab ipso ordinatum esse, quod nulla horum diuersitate uariatur. Nam et ubi ad Timotheum scribens ait: Obsecro itaque primo omnium fieri obsecrationes, orationes, interpellationes, gratiarum actiones , hoc constituisse intelligitur,  quod omnis et pene omnis frequentat Ecclesia, ut obsecrationes accipiamus dictas que fiunt in celebratione sacramentorum, antequam illud quod est in Domini mensa incipiat benedici; orationes, cum benedicitur et sanctificatur, et ad distribuendum comminuitur, quam totam benedictionem fere omnis Ecclesia Dominica oratione concludit. Interpellationes autem, siue, ut quidam codices habent, postulationes fiunt, cum populus benedicitur. Tunc enim antistites uelut aduocati, susceptos suos per manus impositionem misericordissime offerunt potestati.  Quibus peractis, et participato tanto sacramento, gratiarum actio cuncta concludit, quam in his etiam uerbis ultimam commendauit Apostolus. Hec autem causa precipua fuit ista dicendi, ut his breuiter prescriptis atque significatis, non putaretur negligendum esse quod sequitur, pro omnibus hominibus, pro regibus et his qui in sublimitate sunt, ut quietam et tranquillam uitam agamus in omni pietate et castitate , ne quisquam, sicut se habet humane cogitationis infirmitas, estimaret non esse ista facienda pro iis a quibus persecutionem patiebatur Ecclesia, cum membra Christi ex omni essent hominum genere colligenda. Unde adiungit et dicit: Hoc enim bonum est et acceptum coram Saluatore nostro Domino, qui omnes homines uult saluos fieri, et in  agnitionem ueritatis uenire . Et ne quisquam diceret posse esse salutis uiam in bona conuersatione et unius Dei omnipotentis cultu, siue participatione corporis et sanguinis Christi: Unus enim Deus, inquit, unus enim Mediator Dei et hominum homo iehsu Christus, ut illud quod dixerat, omnes homines uult saluos fieri, nullo alio modo intelligatur prestari, nisi per mediatorem nostrum Deum, quod semper erat uerbum, sed hominem Christum Iesum cum uerbum caro factum est et habitauit in nobis. Ideo enim Christus mediator Dei et hominum dictus est inter Deum immortalem et mortalem hominem Deus et homo reconcilians hominem Deo, uerus rex, uerus sacerdos. Ergo petit homo a rege Christo regatur, si forte peccauerit, eodem sacerdote Christo expletur.

 11. [a 1Kb] Primo igitur conuenientibus in unum, et astantibus in domo Dei fidelibus, precedente modulatione diuinarum laudum, precedente lectione apostolorum et Euangeliorum, precedente etiam nonnunquam sermone et allocutione magistrorum, subiuncta quoque symboli confessione, et oblatione populorum, et initiata consecratione sacramentorum, in quibus omnibus mens astantium ad diuina et celestia cogitanda ac desideranda preparatur, assistit sacerdos altari, et celebraturus diuina mysteria, Ecclesiam salutando orat, et orando salutat dicens:

12. Dominus uobiscum. Qui salutationis sermo non humano arbitrio compositus, sed ex diuine Scripture auctoritate desumptus probatur, ubi frequenter et singulariter et pluraliter positus legitur.  Singulariter, sicut ait angelus ad beatam Mariam: Aue gratia plena, Dominus tecum ; et sicut ad Gedeon similiter salutando dixit: Dominus tecum, uirorum fortissime . Pluraliter autem, sicut in libro Ruth, qui utique sicut ceteri sacre Scripture libri diuina et mystica continet, legitur Booz salutando dixisse messoribus: Dominus uobiscum. Cui et ipsi resalutantes dixerunt: Benedicat tibi Dominus . Et sicut in historia libri Paralipomenon propheta missus a Deo inuenitur salutasse Asa regem Iuda cum exercitu suo, inuocato Dei auxilio, uictores de prelio reuertentes. Ait enim: Dominus uobiscum, quia  fuistis cum eo. Et addidit: Si quesieritis eum, inuenietis: si autem dereliqueritis illum, derelinquet uos . Unde patet quia sicut NIHIL PEIUS potest esse homini quam derelinquere Deum et derelinqui a Deo: ita econtrario nichil melius est quam habere Deum et esse cum Deo. Et quia salutare nichil est aliud quam salutem optare, hec est uera salutatio, uere salutis optatio, id est cum ecclesia sua tanquam in templo suo, cum dicit Apostolus: Templum enim Dei sanctum est, quod estis uos . Et Ecclesia habet Dominum secum inhabitantem et illuminantem, regentem et protegentem, ut ille sit ei Deus, et illa sit populus, sicut propheta promisit dicens: Et inhabitabo et inambulabo cum illis, et ero eis Deus, et erunt ipsi populus , ut dum tante beatitudinis dono Ecclesia Dei et possidet Dominum et possidetur a Deo, quatenus et ipsa sit hereditas Domini, et Dominus pars hereditatis eius, impleatur in illa quod Psalmista ait: Beata gens, cuius Dominus Deus eius, populus quem elegit in hereditatem sibi . Hoc est enim summum hominis bonum possidere Deum, et possideri a Deo; ipsum solum diligere et ipsi soli seruire, illi soli adherere, ut dicat illi anima deuota: Mihi autem adherere Deo bonum . Et iterum: Adhesit anima mea post te , ut adherens Domino, unus cum eo spiritus fiat, dicente Apostolo: Qui adheret Domino, unus spiritus est . Nam et ipse Apostolus in Epistolis suis ita salutat dicens, ut  aliquando dicat: Dominus cum omnibus uobis; aliquando: Deus autem pacis sit cum omnibus uobis: item aliquando: Gratia Domini nostri iehsu Christi sit cum spiritu uestro, fratres, amen . Et nonnunquam sub distinctione personarum, totam inuocans Trinitatem, ita salutat: Gratia Domini nostri Iesu Christi et caritas Dei, et communicatio sancti Spiritus sit cum omnibus uobis . In quibus omnibus hoc optat fidelibus scribens, quod sacerdos ad altare assistens, scilicet ut habentes Deum non deserantur ab eo. Recte ergo Ecclesia tam salubri sacerdotis uoce accepta, et ipsa resalutando orat, et orando resalutat sacerdotem, dicens:

13. Et cum Spiritu tuo. Nihil enim melius inuenit  Ecclesia quod optaret sacerdoti, nisi quod sacerdos optat Ecclesie, id est ut idem Dominus qui dignatur esse cum Ecclesia, dignetur etiam esse cum spiritu sacerdotis, ac sic in utroque benigna illa Domini promissio impleatur, qua ascensurus in celum omnibus fidelibus promisit dicens: Ecce ego uobiscum sum omnibus diebus usque ad consummationem seculi . Hoc ergo tantum bonum sibi inuicem optant et postulant, et sacerdos Ecclesie, et Ecclesia sacerdoti, ut sicut eius gratia illuminatur, eius presentia confortatur, eius protectione munitur; semper eum manere nobiscum, quemadmodum est pollicitus, sentiamus. Hoc etiam modo  aliquoties salutat Apostolus, et pluraliter, ut superius memorauimus, ubi ait: Dominus iehsu Christus cum spiritu uestro, fratres, amen . Et singulariter, ubi ad Timotheum salutans dicit: Dominus iehsu Christus cum spiritu tuo, amen. Et bene Dominus cum spiritu hominis esse optatur, quia in spiritu et mente rationali creatus est homo ad imaginem et similitudinem Dei: et ibi est capax diuine gratie et illuminationis, ut in quantum ei datur possit sentire dulcedinem suauitatis, et splendorem presentie eius, ut fiat in eo illud quod Psalmista ait: Gustate et uidete, quoniam suauis est Dominus . Et iterum: Accedite ad cum, et illuminamini, et uultus uestri non erubescent . Sic namque sanctificato spiritu hominis  per inhabitationem Dei, efficitur homo etiam in corpore templum. Unde ait apostolus: Corpora uestra templum est Spiritus sancti quem habetis a Deo . Sed et illa salutatio episcopalis ad populum, qua dicitur Pax uobiscum, siue Pax uobis, similiter non humano sensu inuenta, sed de Scripture sancte auctoritate sumpta est. Nam et in ueteri Testamento inuenitur dixisse angelus Danieli prophete: Noli timere, uir desideriorum, pax tibi, confortare, et esto robustus . Et in Nouo, id est in Euangelio, pene semper ita Dominus legitur apostolos salutasse dicendo: Pax uobis; et eisdem apostolis eamdem salutationis formam commendauit dicens: In quamcunque autem domum intraueritis, salutate eam dicentes: Pax huic domui, et si ibi fuerit  filius pacis, requiescet pax uestra super illum: sin autem, pax uestra ad uos reuertetur . Merito ergo et apostolorum successores, id est ecclesiarum presules hac salutatione utuntur, domum Dei salutantes, ubi oportet omnes esse filios pacis: Beati enim pacifici, quoniam ipsi filii Dei uocabuntur , ut salutatio pacis super eos requiescens, et salutantibus et salutatis possit esse fructuosa. Pax autem que siue per angelum, siue per Dominum, siue per pastores ecclesiarum fidelibus imprecatur, non est mundana aut caduca, sed diuina et eterna, que nos Deo conciliat, et contra tentationes diaboli atque aduersitates seculi ipsius protectione munitas, tranquilla proximis caritate coniunget. Hanc enim Dominus Ecclesie sue commendauit  dicens: Pacem relinquo uobis, pacem meam do uobis. Et continuo subiunxit, non quomodo hic mundus dat, ego do uobis . De hac iterum dicit: Hec locutus sum uobis, ut in me pacem habeatis; in mundo pressuram habebitis, sed confidite, ego uici mundum . Hanc et Apostolus fidelibus implorat dicens: Et pax Dei que exsuperat omnem sensum, custodiat corda uestra et intelligentias uestras in Christo Iesu , que passionum tempore seruanda est, et ubique fideliter tenenda, quanto attentius et deuotius ea hora cum in domo Domini et in conspectu Dei assistitur, et uota et munera omnium sacris altaribus offeruntur; quando aliter diuinam maiestatem nobis propitiare  non possumus, nisi sincero caritatis affectu illud implere studeamus, quod de hac re specialiter Dominus precipit dicens: Si offers munus tuum ad altare, et ibi recordatus fueris, quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum .

14.  Qua in re pensandum est, cum omnis culpa munere soluatur, quam grauis est culpa discordie, pro qua nec munus accipitur. Debemus itaque ad proximum, quamuis longe positum longeque disiunctum, mente ire, eique animum subdere, humilitate illum ac beneuolentia placare, ut uidelicet Conditor, dum tale munus nostre mentis aspexerit, a peccato nos soluat, quia munus  pro culpa sumit. ueritatis autem uoce testante didicimus, quia seruus qui decem millia talenta debebat, cum penitentiam ageret, absolutionem debiti a Domino accepit. Sed quia conseruo suo centum sibi denarios debenti debitum non dimisit, et hoc est iussus exigi, quod ei fuerat iam dimissum. Ex quibus uidelicet dictis constat, quia si hoc quod in nos delinquitur ex corde non dimittimus, et illud rursus exigitur, quod nobis iam per penitentiam dimissum fuisse gaudebamus.

15.  Summopere autem necesse est, ut quando stamus ad orationem, quando tam sancta et ueneranda mysteria sub oculis Dei geruntur, toto corde ad precandum inuigilemus. Cogitatio omnis carnalis et secularis abscedat, nec quidquam animus  quam id solum cogitet quod precatur. Ideo et sacerdos ante illam sacrosanctam orationem, prefatione premissa, parat fratrum animos dicendo: Sursum corda, ut dum respondet: Habemus ad Dominum, admoneatur nichil aliud se quam Dominum cogitare debere, claudatur contra aduersarium pectus, et soli Deo pateat, nec ad se adire hostem Dei tempore orationis patiatur. Obrepit enim frequenter et penetrat, et subtiliter fallens preces nostras a Deo auocat, ut aliud habeamus in corde, et aliud in uoce, quando intentione sincera Deum non uocis sonus; sed animus et sensus debeat orare, quasi sit aliud quod magis cogitare debeamus, quam quod cum Deo loquimur. Quomodo a Deo audiri postulamus, cum nos ipsi non audiamus? uolumus esse Deum memorem  nostri, quando memores nostri ipsi non sumus, hoc est quando oramus, maiestatem Dei negligentia orationis offendere, hoc est uigilare oculis et corde dormire, cum debeat Christianus, etiam dum dormit oculis, corde uigilare, sicut scriptum est ex persona Ecclesie loquentis in Cantico canticorum: Ego dormio, et cor meum uigilat . Quapropter sollicite et caute Apostolus admonet dicens: Instate orationi uigilantes in ea , docens scilicet et ostendens, eos impetrare quod postulant a Deo posse, quos ipse uidet in oratione uigilare. Quid est ergo sursum habere corda, nisi ea que sursum sunt querere, que sursum sunt sapere? querere uidelicet amando, sapere intelligendo,  sicut Apostolus eodem sermone admonet dicens: Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram . Hunc ascensum cordis nostri qui fit ad Deum a conualle plorationis, id est ab humilitate contribulationis, non nostris uiribus, sed auxilio Dei ostendit nobis Psalmista dicens: Beatus uir cuius est auxilium abs te, ascensiones in corde suo disposuit in ualle lacrymarum . Ascensus enim utilis non potest esse, nisi primo humilitatis a conualle nobis ascendendum esse meminerimus. Conuallis enim locus est terre depressus. Docens ipse Dominus a conualle plorationis ascendendum, quando pro nobis humiliari usque ad mortem crucis et pati  dignatus est. Hoc exemplum non relinquamus. Istam conuallem plorationis martyres intellexerunt, et inde ut coronarentur ascenderunt. Amor sanctus ad superna eleuat, et ad eterna inflammat. Obligata enim anima amore terreno, quasi uiscum habet in pennis, uolare non potest; mundata uero ab affectibus et sordidissimis seculi, tanquam extensis pennis, ex duabus alis resolutis, id est duobus preceptis dilectionis Dei et dilectionis proximi, uolat ad Dominum, ascendens uolando, quia ascendit amando ad illam scilicet supernam Ierusalem matrem omnium nostrum, que est in celis. Ab illa enim peregrinamur in hac uita, ad eius reditum suspiramus tandiu miseri et laborantes, donec ad illam redeamus, nec ciues nostri angeli dimiserunt in peregrinatione;  sed annuntiauerunt nobis ipsum regem uenturum ad nos. Et uenit ad nos, et contemptus est inter nos a nobis, et postea nobiscum, et docuit nos contemni, quia contemptus est; docuit tolerare, quia tolerauit; docuit pati, quia passus est; et promisit resurrecturos, quia resurrexit, in seipso ostendens quid sperare debeamus. Si ergo prophete et patres antiqui antequam Dominus iehsu Christus ueniret in carne, antequam mortuus resurrexisset et ascendisset in celum, suspirabant tamen illi ciuitati, quantum nos oporteat desiderare quo nos ipse precessit, et unde nunquam recessit. Antiqui sacerdotes qui non tam curabant de cultu sermonis, quam de salute et edificatione plebis, propter idiotas et rusticanos, non sursum, sed uulgari sermone Sursum corda dicere  solebant, ut res tanta plenius omnium sensibus commendaretur. Monet autem adhuc sacerdos et dicit:

16. Gratias agamus Domino Deo nostro. [a 1Kb] Gratiarum actio Patri luminum semper a nobis debetur, a quo sine ulla dubitatione omne datum optimum, et omne donum perfectum, Scriptura teste, descendit. Nemo est enim donis Dei beatus, qui donanti exsistit ingratus, quia et hoc quod inter sacra mysteria cor habere sursum iubemur, ipso adiuuante id ualemus, quod iubente admonemur. Et ideo sequitur, ut de hoc tanto bono sursum leuati cordis non nobis gloriam, quasi nostrarum uirium tribuamus, sed Domino Deo nostro gratias agamus. Hoc enim  continuo commonemur, quia hoc dignum est, hoc iustum est; recordari oportet semper hec uerba unde sint, quas actiones et quanta sanctitate commendentur, teneamus et habeamus quod accipimus, et datori gratias agamus. Quamuis enim accipere et habere nostrum sit, id tamen habemus quod accepimus, quoniam superbienti, et ex eo quod habebat, quasi a seipso haberet impie glorianti ueritas per Apostolum dicit: Quid enim habes quod non accepisti; quod si accepisti, quid gloriaris, quasi non acceperis?  Merito ergo in illo uerissimo et singulari sacrificio Domini, Deo nostro agere gratias admonemur, ut agnoscat homo, si quid bene uiuit, Dei gratia se habere, et ut perficiatur in dilectione iustitie non se aliunde consecuturum,  quia cogitatio pium facit. Ipsa est illa sapientia que pietas uocatur, qua colitur Pater luminum, a quo omne est datum optimum, et omne donum perfectum. Colitur autem sacrificio laudis actionibusque gratiarum, ut cultor eius non in seipso, sed in illo glorietur. Non enim spiritum huius mundi accepimus, ut ait idem Apostolus, sed Spiritum qui ex Deo est , ut sciamus que a Deo donata sunt nobis. Quis est autem spiritus mundi huius, nisi superbie spiritus, quo cor insipiens obscuratum est eorum, qui cognitum Dominum, non ut Deum, gratias agendo glorificauerunt? Consideremus ergo hec, et de omnibus beneficiis Dei semper illi gratias referamus, interque omnia opera eius, nichil est quod uel considerare libentius, uel laudare dulcius debeamus, quam  quod Christus factus est humilis, et ad hominem, qui cadendo ad ima deiectus fuerat, sponte descendit, ut uel sese erigendum crederet qui iacebat. Denique ut leuaret in celum spem nostram, leuauit primo carnem nostram, et ut non dubitaremus secuturum quod promisit nobis, illuc iam precessit quod accepit ex nobis.

17.  Ideo ergo precipue in ipso sacrificio corporis Christi a gratiarum actione incipimus, ut Christum non dandum, sed datum nobis in ueritate monstremus; et in eo quod gratias agimus Deo, in oblatione corporis et sanguinis Christi cognoscamus non adhuc occidendum Christum pro nostris iniquitatibus, sed occisum; nec redimendos nos illo sanguine, sed redemptos.  uera est enim beati Petri predicatio dicentis: Non corruptibilibus argento uel auro redempti estis de uestra uana conuersatione paterne traditionis; sed pretioso sanguine quasi Agni immaculati et incontaminati Christi . Bene itaque admonenti sacerdoti et dicenti Gratias agamus Domino Deo nostro, respondet Ecclesia:

18. Dignum et iustum est. Quid enim potest esse magis Deo dignum, aut quid ei iustius a nobis rependi potest, quam et tante misericordie Dei, cui uicem referre non possumus, debitas gratias reddamus, audientes Apostolum exhortantem nos et dicentem: Gratias agentes Deo et Patri, qui dignos  nos fecit in sorte sanctorum in lumine, qui eripuit nos de potestate tenebrarum, et transtulit in regnum Filii caritatis sue, in quo habemus redemptionem per sanguinem eius, remissionem peccatorum?  Sic enim dilexit Deus mundum, ut Filium suum unigenitum daret, et gratia Dei pro omnibus gustaret mortem. Qui ergo per hanc gratiam eripimur de potestate tenebrarum, id est diaboli et angelorum eius, et transferimur in regnum Filii dilectionis Dei, ut efficiamur genus electum, regale sacerdotium, habentes in eodem Filio per sanguinem eius redemptionem, remissionem peccatorum; quid dignius agere possumus, quam quod beatus Petrus apostolus admonet dicens: Et uirtutes annuntietis eius, qui de tenebris uos uocauit in admirabile lumen suum; qui  aliquando non populus, nunc autem populus Dei, qui non consecuti misericordiam, nunc autem misericordiam consecuti?  Hanc ergo Ecclesie responsionem confirmat sacerdos, et in Deum mente suspensus, cognoscente secum omni Ecclesia proclamat et dicit:

19. uere dignum et iustum est, equum et salutare. Quod est iustum, hoc est et equum, sed repetitio sermonis, confirmatio est ueritatis, nam iustitia et equitas una res est, sicut cantamus in psalterio de Domino: Iudicabit orbem terre in iustitia et populos in equitate . Salutare autem dicitur, quod est salubre, et quod salutem conferat. uere ergo ut incessanter gratias agamus, dignum est tantis Dei beneficiis, iustum nostris obsequiis,  equum ipso pondere rationis, salutare manifesto fructu salutis, quo et Deum laudantes saluantur, et ingrati ipsius iudicio reprobantur. Nam Deum fideliter laudantes uere saluantur, sicut in psalmo cantatur: Laudans inuocabo Dominum et ab inimicis meis saluus ero . Ingrati autem reprobantur, sicut aperte in Euangelio ipse Dominus ostendit, qui ex decem leprosis eius uirtute mundatis, unum ad se suppliciter reuertentem, et magna uoce gratias agentem, laudauit, et gratia fidei saluauit, dicendo: Non est inuentus qui rediret et daret gloriam Deo, nisi hic alienigena; et continuo clementer adiunxit: Surge, uade, quia fides tua te saluum fecit . Nouem autem reliquos, licet crediderint se per eum posse mundari, quando una uoce  clamauerunt dicentes: Iesu preceptor, miserere nostri; tamen quia tante uirtuti exstiterunt ingrati, uelut infideles, nescire se ostendit, dicendo: Nonne decem mundati sunt, et nouem ubi sunt?  Nescire autem Dei reprobari est: unde et quibusdam dicturus est: Amen dico uobis, nescio uos. Ex quo quantum malum sit gratiarum actionem Deo debitam negligere, euidenter ostenditur, quando eos quos credentes mundauit, etiam mundatos istius culpe merito tanquam infideles abiecit. Gratias autem agere debemus semper et ubique, id est in omni tempore et in omni loco, ut impleatur in nobis quod cantamus in psalmo: Benedicam Dominum in omni tempore, semper laus eius in ore meo . Et iterum: In omni loco dominationis eius benedic anima mea Domino .

20.  Quis est ergo qui benedicit et gratias agit Domino in omni tempore, nisi humilis corde? Ipsam enim humilitatem docuit Dominus noster in corpore suo, quia cum commendat corpus et sanguinem suum, humilitatem suam commendat. Esto humilis, si uis benedicere Dominum in omni tempore, semper laus eius in ore tuo, quia et Iob non tantum benedixit Dominum, quando abundabant illi omnia, quibus eum legimus diuitem fuisse. Ablata sunt omnia uno tempore, et impleuit quod in hoc psalmo scriptum est dicens: Dominus dedit, Dominus abstulit. Sicut Domino placuit, ita factum est. Post: Sit nomen  Domini benedictum . Ecce habet exemplum benedicentis in omni tempore. Non habebat que teneret, sed habebat quod laudaret. In laude Dei sui quasi in rerum copia quiescebat. Deus illi solatium fuit, ne possessionum damnis periclitaretur. Nunquid enim perdidit Deum, quamuis perdiderit quod dederat Deus? Plus est enim habere eum qui dat, quam illa que dat. Si enim pulchra sunt que dat, quanto pulchrior ille qui dat? Si magna sunt, quanto maior ipse largitor? Et certe que in hac terrena uita dederit Deus, aut dum uiuimus nos deserunt, aut a nobis morte deseruntur. At uero ipse Deus eterna possessio semper presens nunquam deserit possidentem. Sint ergo casta uota fidelium, uilescat temporale bonum, et ueniat eternum. Inhereat  Deo anima pia in eum oratione suspensa, et per spirituales amplexus ei connexa desideret illud quod secum ipse largitur. Quantum est quod nobis exhibebit Deus, si seipsum nobis nolit exhibere? Si ergo bona suppetunt seculi, sit misericordie faciende materies: si defuerint, sit patientie fidelis occasio. Tali enim deuotione etiam in omni loco Deo gratie aguntur, quia qui ubique est presens, ubique agnoscit laudatorem suum, etiam cum ore quiescente, et tacente lingua, secreto cordis affectu fidelis ei anima benedicit, cum agit in silentio quod canitur in psalmo: Benedic, anima mea, Domino, et omnia que intra me sunt nomini sancto eius . Quisquis ergo supplicaturus et gratias acturus Deo, locum sanctum et aptum requiris, interiora tua  munda, et omni inde mala cupiditate depulsa, prepara tibi in cordis tui pace secretum, uolens in templo orare. In te ora, et ita age semper, ut templum Dei sis. Ibi enim Deus exaudit, ubi habitat.

21. uere dignum et iustum est, equum et salutare nos tibi semper et ubique gratias agere. Subiungit ad quem dirigat orationem dicendo: Domine, sancte Pater omnipotens, eterne Deus, et per quem eamdem orationem dirigat addendo: Per Christum Dominum nostrum. Quod ergo dicit, Domine, refertur ad creature subiectionem, de quo et in psalmo canitur: Quoniam omnia seruiunt tibi . Et alibi: Dixi Domino: Deus meus es tu, quoniam bonorum meorum non eges. Quid est enim bonorum meorum,  nisi a te datorum? quomodo eget aliquo bono, a quo omne bonum datur? Ideo uerus est Dominus, qui seruo suo non indiget. Et quo seruo indiget? Quod uero adiungit sancte Pater, refertur uel specialiter ad unigeniti Filii generationem, in qua ceternus et cequalis Patri, de qua etiam Propheta ait: Generationem eius quis enarrabit?  uel generaliter ad omnium filiorum Dei adoptionem, cuius tanta est gratia, ut cum haberet unicum, noluerit illum esse unum, sed ut fratres haberet, adoptauit illos qui cum illo possiderent uitam eternam, pro quibus ipse eisdem uerbis Patri supplicans ait: Pater sancte, serua eos in nomine tuo, quos dedisti mihi . Hec ergo uox, ut dicatur Deo Pater sancte, et propria est unici Filii per naturam,  et communis omnium adoptione filiorum per gratiam, per quam etiam concessit ut orantes dicant: Pater noster, qui es in celis , qui uere omnipotens et eternus est Deus, omnipotens scilicet uirtute, qua omnia condidit et continet et regit, ueraciter Scriptura dicit, quia tibi impossibile nichil est.

22.  Qui tamen si compos est, ut nunquam sue rationis instituta conuellat. Ipsius est etiam uera eternitas, cui quod est esse perpetuum est, qui initio carens, sicut nullum finem, ita nullam recipit mutabilitatem. Tota autem oratio et gratiarum actio, quam semper et ubique debemus, dirigitur et offertur Deo Patri per Christum Dominum nostrum, tanquam per mediatorem et conciliatorem Dei et hominum, de quo Apostolus ait: Unus enim  Deus, unus et mediator Dei et hominum homo iehsu Christus, qui dedit semetipsum redemptionem pro omnibus , qui cum in natura deitatis sit unum cum Patre, suscipiendo naturam nostram, factus est nobis mediator ad Patrem. Ideo enim mediator Dei et hominum, quia Deus cum Patre, quia homo cum hominibus, non mediator homo preter deitatem, non mediator Deus preter humanitatem. Diuinitas sine humanitate non est mediatrix, humanitas sine diuinitate non est mediatrix. Sed inter solam diuinitatem et humanitatem solam, mediatrix est humana diuinitas, et diuina humanitas Christi, qui etiam semetipsum obtulit in passione pro nobis, ut tanti capitis corpus essemus, secundum formam serui. Hanc enim obtulit, in hac  oblatus est, quia secundum hanc mediator est. In hac sacerdos, in hac sacrificium. Per ipsum ergo et petitiones et laudes suas offert Ecclesia Deo Patri, sciens per eum solum se posse accipere quod postulat, per eum solum placere posse quod laudat, sicut in Euangelio promittit dicens: Amen, amen dico uobis, si quid petieritis Patrem in nomine meo, dabit uobis . Hec est enim mediationis gratia per quam exauditur Ecclesia, secundum quam et Apostolus exhortatur dicens: Per ipsum ergo offeramus hostiam laudis semper Deo , id est fructum labiorum confitentium nomini eius. Idem namque mediator Dei et hominum Deus super nos homo  propter nos per humanitatem interpellat pro nobis apud Patrem, per diuinitatem exaudit et prestat cum Patre, sicut ipse testatur dicens: Quia ego ad Patrem uado, et quodcunque petieritis in nomine meo hoc faciam, ut clarificetur Pater in Filio . De qua mediatione et aduocatione etiam beatus Ioannes apostolus ait: Aduocatum habemus apud Patrem Iesum Christum iustum, et ipse est propitiatio pro peccatis nostris , quia qui per humanitatem interpellat pro nobis apud Patrem, idem per diuinitatem propitiatur nobis cum Patre. Orat itaque sacerdos pro Ecclesia, orat Ecclesia pro sacerdote, sicut orat Apostolus pro plebe, orat plebs pro Apostolo, qui dicit: Orantes simul et pro nobis, ut Deus aperiat nobis ostium uerbi .  Et pro Petro orat Ecclesia cum esset in uinculis, quomodo et Petrus pro Ecclesia, quia omnia pro inuicem membra orant. Caput pro omnibus interpellat, de quo scriptum est: Qui et est ad dexteram Dei, aui etiam interpellat pro nobis .

23.  Unigenito enim Filio pro homine interpellare est apud ceter num Patrem seipsum hominem demonstrare, eique pro humana natura rogasse, est eamdem naturam in diuinitatis sue celsitudine suscepisse. Interpellat igitur pro nobis Dominus non uoce, sed miseratione, quia quod damnari in electis noluit, suscipiendo seruauit: qui quoniam hoc quod moriendo in sepulcro posuit, resurgendo super angelos eleuauit; recte sacerdos adiungit et dicit:

 24. Per quem maiestatem tuam laudant angeli. Hec est enim ineffabilis gloria Saluatoris et mediatoris nostri, qui, ut Apostolus ait, purgationem peccatorum faciens, sedet ad dexteram maiestatis in excelsis, tanto melior angelis effectus, quanto differentius pre illis nomen hereditauit . Cuius nominis altitudinem alibi exponens dicit: Propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur, celestium, terrestrium, et infernorum , quatenus per eumdem mediatorem laudet, adoret et contremiscat maiestatem Dei Patris non solum Ecclesia hominum in terris, sed etiam Ecclesia angelorum in celis.

25.  Sic enim Ecclesia  tota et una accipienda est, non solum ex ea parte qua peregrinatur in terris a solis ortu usque ad occasum laudans nomen Domini, et post captiuitatem uetustatis cantans canticum nouum; uerum etiam ex illa que in celis semper ex quo condita est cohesit Deo, nec ullum malum sui casus experta est. Hec in sanctis angelis beata persistit, et sue parti peregrinanti sicut oportet opitulatur, quia utraque una erit consortio eternitatis, et nunc uera est uinculo caritatis. Hec ergo que peregrinatur in terris, sanguine Mediatoris nullum habentis peccatum, ab omni est peccato redempta, . . . eius non est. Si Deus pro nobis, quis contra nos? qui Filio proprio non pepercit, sed pro nobis omnibus tradidit illum . Non  enim pro angelis mortuus est Christus; sed ideo etiam pro angelis fit ipsa redemptio hominum, quoniam cum ipso redimus in gratiam post inimicitias quas inter homines et sanctos angelos peccata fecerunt, et ex ipsa hominum redemptione, ruine illius angelice damna reparantur. Propter hoc ait Apostolus, instaurari omnia in Christo, que in celis sunt et que in terris . In ipso instaurantur, quippe que in celis sunt, cum id quod inde in angelis lapsum est, hominibus redditur. Instaurantur autem que in terris sunt, cum ipsi homines qui predestinati sunt in eternam uitam, a corruptionis uetustate renouantur, ac sic per illud singulare sacrificium, in quo mediator est immolatus, pacificantur celestia cum terrestribus, et terrestria cum  celestibus, quoniam sicut Apostolus dicit: In ipso complacuit omnem plenitudinem habitare, et per eum reconciliari omnia in ipsum, pacificans per sanguinem crucis eius siue que in terris sunt, siue que in celis . De ipso namque et alibi idem Apostolus ait: Et ipse est caput corporis Ecclesie . Et iterum: Et estis in illo repleti, qui est caput omnis principatus et potestatis . Omnes ergo qui ab initio seculi fuerunt iusti, caput Christum habent. Illum enim uenturum esse crediderunt, quem nos uenisse iam credimus, et in eius fide et ipsi sanati sunt, in cuius et nos, ut esset ipse totius caput ciuitatis Ierusalem omnibus connumeratis fidelibus ab initio usque in finem, adiunctis etiam legionibus et exercitibus angelorum, ut fiat una ciuitas  sub uno rege, et una quedam prouincia sub uno imperatore, felix in perpetua pace ac salute, laudans Dominum sine fine beato fine. Istorum uero trium ordinum spirituum, id est angelorum, dominationum, potestatum, qui diuinam maiestatem laudare, adorare, et tremere dicuntur, talis est differentia.

26.  Quod angeli, qui Latine nuntii interpretantur, ex ipso nomine officium suum nobis indicant, quia uidelicet a Deo missi, uoluntatem eius hominibus nuntiant, sicut legimus in ueteri Testamento missos angelos ad Abraham, ad Loth, ad Iacob, ad Moysen, ad Iosue, ad Daniel et Tobiam, et in Nouo frequenter, unde et per Psalmistam dicitur: Benedicite Domino  angeli eius, potentes uirtute, facientes uerbum illius, ad audiendum uocem sermonis eius . Et iterum: Qui facit angelos suos spiritus , ac si aperte dicat, qui eos quos semper habet spiritus, etiam cum uoluerit angelos, id est nuntios facit. Dominationes autem uocantur et angelorum agmina, que mira potentia preeminent, eo quod eis cetera ad obediendum subiecta sint. Potestates etiam uocantur hi qui hoc potentius ceteris in suo ordine perceperunt, ut eorum ditioni uirtutes aduerse subiecte sint, quorum potestate refrenantur, ne corda hominum tantum tentare preualeant, quantum uolunt. Hi ergo tam beati et sublimes in celestibus spiritus per Christum Dominum nostrum maiestatem Dei  laudant, sicut ad eos gratulando dicitur in psalmo: Laudate Dominum de celis, laudate eum in excelsis. Laudate eum, omnes angeli eius, laudate eum uirtutes eius . De quibus et Deus in libro Iob loquitur dicens: Quando facta sunt sidera, laudauerunt me omnes angeli mei uoce magna . Adorant quoque eamdem diuinam maiestatem, sicut in hymno confessionis Esdre ad ipsum Deum dicitur: Tu ipse, Domine Deus, qui fecisti celum, celum celi et uniuersa que in eo sunt, et tu uiuificas omnia hec, et exercitus celi te adorant . Tremunt etiam sicut per figuram de eis in libro Iob dicitur: Columne celi contremiscunt, et pauent ad nutum eius .

27.  Quia ipse quoque  uirtutes celestium que Deum sine cessatione conspiciunt, in ipsa sua contemplatione contremiscunt. Sed iisdem timor ne eis penalis sit, non timoris est, sed admirationis. Cum igitur in celestibus tanta sit deuotio laudantium, ueneratio adorantium, tremor admirantium, consideret hec homo, cui dictum est: Quid superbit terra? et audiat Apostolum monentem: Cum metu et timore et tremore uestram ipsorum salutem operamini . Sequitur sacerdos in Dei laudibus, et dicit:

28. Celi celorumque uirtutes ac beata Seraphim socia exsultatione concelebrant. Subauditur hoc quod iam supradictum est, maiestatem tuam. Hanc namque non solum, ut premissum est, angeli, dominationes, et potestates laudant, adorant, tremunt;  sed etiam celi, et celorum uirtutes, et Seraphim concelebrant, id est in commune celebrant, concordi deuotione et communi gaudio laudant. Nam celebritas est conuentus populi in laude, et celebrata dicimus in celebri, id est in frequentissimo conuentu acta. Celebrat itaque et concelebrat maiestatem Dei beatus ille populus angelorum, de cuius inenarrabili multitudine scriptum est: Millia millium ministrabant ei, et decies centena millia assistebant ei , quia adest illis semper uultus presens Dei, dicente Domino in Euangelio: Angeli eorum in celis semper uident faciem Patris mei qui in celis est . Qui dum sine defectu conspicitur et amatur, amatur et laudatur, electorum ciuium mera letitia agitur, uicissim de se omnes in  suo conuentu gratulantur. Ipsa est enim domus Dei eterna, de qua in Psalmis canitur: Beati qui habitant in domo tua, in secula seculorum laudabunt te . Et iterum: Sicut letantium omnium habitatio est in te . Ideo hic bene dicitur, quia maiestatem Dei socia, id est iuncta exsultatione concelebrant, quoniam, ut iam dictum est, sine intermissione laudantes uicissim de illo, et de se in illo letantur, sicut de ipsis Seraphim manifeste in Isaia legitur, quia uolabant alter ad alterum, et dicebant, Sanctus, sanctus, sanctus, etc. .

29.  Merito enim laudant cui ministrant, et assistunt, et dant gloriam in excelsis Deo, quia illi  debent quod sunt, illi debent quod uiuunt, illi debent quod iuste uiuunt, illi debent quod beate uiuunt, ne putemus hominem solum pertinere ad gratiam Dei. Quid erat angelus antequam fieret? quid est angelus si deserat qui creauit? Hunc ergo omnium creatorem laudant et concelebrant celi, sicut eum laudant sol et luna, omnes stelle et lumen. Unde in psalmo dicitur: Laudate eum sol et luna; laudate eum omnes stelle et lumen. Laudate eum celi celorum, et aque omnes que super celos sunt laudent nomen Domini .

30.  In hymno quoque trium puerorum ad laudem Dei elementa omnia prouocantur, non quod elementa muta habeant sensum laudandi; sed quia cuncta bene cogitata laudem pariant, et impletur  cor consideratione creature ad eructandum hymnum Creatori. Et quia longum fuit in ista gratiarum actione totos angelorum ordines, qui in Scripturis nouem inueniuntur, sigillatim ponere; post celos ponuntur uirtutes, quo nomine omnes celestes spiritus nonnunquam generaliter appellari solent, ut est illud in psalmo: uerbo Domini celi firmati sunt, et spiritu oris omnis uirtus eorum . Et iterum: Dominus uirtutum ipse est rex glorie . Tamen proprie in ordinibus angelorum uirtutes illi spiritus uocantur, per quos signa et miracula frequentius fiunt. Ad ultimum ponuntur seraphim, qui est summus ordo angelicorum spirituum; et uere beata, que ex singulari propinquitate conditoris sui incomparabili ardent amore. Unde et Seraphim ardentes  uel incendentes interpretantur: quia quo subtilius claritatem diuinitatis aspiciunt, eo ualidius in eius amore flammescunt.

31.  Sciendum quoque quod cherubim et seraphim per m litteram prolata, iuxta proprietatem lingue Hebree, masculini sunt generis et pluralis numeri tantum. Si autem per n litteram dicantur, sicut in psalmis et hymnis, et in presenti gratiarum actione ponitur, Greca declinatione in neutrale genus mutantur, uelut cum dicimus lucida sidera, speciosa nemora, iucunda littora: sic et beata seraphin neutrali genere et plurali numero accipimus. Illud autem attentissime cognoscendum, quod ante ita sancti angeli et cetere celorum uirtutes maiestatem  Dei Patris laudare, tremere, et communi exsultatione concelebrare dicuntur per Christum Dominum nostrum, tanquam hec uenerationis et glorificationis obsequia soli Deo Patri deferant, non etiam Filio et Spiritui sancto. Certissima enim fide tenere et scire debemus, quia totius sancte Trinitatis. Patris et Filii et Spiritus sancti, sicut una est diuinitas et indiuidua maiestas, ita ei in omnibus equalis honor et indiuidua glorificatio debetur; nec ullo modo aut Pater sine Filio, aut Filius sine Patre et Spiritu sancto aut laudari, aut adorari, aut ullo diuini cultus obsequio honorari potest.

32.  Nulla enim est in Trinitate distantia; sed siue quis Patrem adoret, ibi est Filius et Spiritus  sanctus. Siue Filio et Spiritu sancto supplicet, ibidem sine dubio et Pater inuenitur, quia dum Patrem aut Filium inuocas, totam Deitatis unitatem, totam amplecteris Trinitatem. Si enim uere et fideliter creditur, quia Pater in Filio et Filius in Patre est, sicut Isaias ad eumdem Filium loquitur dicens: In te est Deus, et non est Deus preter te . Et in Euangelio: Ego, inquit, in Patre et Pater in me est , nulli dubium, quod similiter ut Patri etiam Filio, qui in eodem Patre consubstantialiter manet, a nobis sacrificium immoletur. Cum enim ita in se inuicem, ut separari nequeant manent, quod uni exhibueris, utrisque exhibitum crede. Denique Filius ait: Qui me uidit uidit et Patrem. Ego et Pater unum sumus , sic uisio Filii Patris est  contemplatio, Patris honorificentia siue gloria, dicente eodem Filio, ut omnes honorificent Filium, sicut honorificant Patrem.

33.  Quid si inueniuntur qui Patrem honorificant, et non honorificant Filium? Non potest, inquit, fieri. Qui non honorificat Filium, non honorificat Patrem qui misit illum; sed ne forte Patrem quidem honorifices tanquam maiorem, Filium uero tanquam minorem, corrigit te ipse Filius et reuocat te dicens, ut omnes honorificent Filium non inferius, sed sicut honorificant Patrem. Quidquid ergo mandatis celestibus obsequendo diuinitati exhibemus, siue in sacrificiorum ritu, siue in supplicatione precum, siue in alio quolibet munificentie genere et Patri et Filio equaliter debetur, ac si nullum uenerationis  honorem priuatim possidet Pater, qui non ad Filii et Spiritus sancti pertineat dignitatem. Nam si sacramentum regenerationis baptisma ad eos equaliter pertinet, dum in nomine Patris et Filii et Spiritus sancti beata illa secunde natiuitatis gratia celebratur; nulli dubium quod et mysteriorum sacrificia communi dignitatis honore Pater et Filius et Spiritus sanctus possidet, quia inseparabili Deitatis unitate Trinitas ipsa connexa est. Ut autem ad solum Patrem oratio dirigatur, id apostoli sancti, sancto per eos ordinante Spiritu, sanxerunt, ut qui multorum deorum errores unius Dei predicatione nitebantur euellere, sub Trinitatis sacramento uni persone in sacrificiorum ritu supplicandum esse decernerent, ne qui unum Deum, ob falsorum deorum exstirpandos  errores, predicabant, in pluralem diuinitatis numerum incidisse arguerentur ab his qui ineffabile Patris et Spiritus sancti mysterium ignorabant. Rectissime ergo constitutum est, ut quia Pater et Filius et Spiritus sanctus unius Deitatis, unius nature, unius equalitatis, unius denique potestatis exsistunt, una ex eis persona propter unitatis mysterium retinendum in sacrificio inuocarentur. Nec alia debuit, nisi que prima est, in qua cetere due naturaliter manentes exsistunt. Quod uero per Filium inuocamus, cum ad eum dicimus: Per Iesum Christum Filium tuum, hic, ut supra iam dictum est, ex ea parte percipitur, qua pro nobis sacerdotis officio functus est, Tunc cum Deo Patri immaculatam sue carnis hostiam  in ara crucis obtulit, unde uas electionis, Considerate, inquit, apostolum et pontificem confessionis nostre Iesum, qui fidelis est ei qui fecit eum . Factus ergo sacerdos pro nobis interpellet necesse est; sed ea, ut diximus, parte qua hominis gerit naturam. Unde et apostolus non diuinitati, sed humanitati eius hoc intercessionis eius mysterium coaptauit dicens: Unus enim mediator Dei et hominum homo iehsu Christus . Quod autem oratio et adoratio sicut Patri, ita etiam et Filio deferatur, ostendit Isaias dicens: Ipsum gentes deprecabuntur, et erit nomen eius gloriosum . Et iterum ubi inducit Deum Patrem loquentem ad Filium, labor Aegyptie, negotiatio Aethiopie et Sabaim, uiri sublimes, ad te transibunt, et tui erunt. Post te alligabunt  uinculis alligati, et te adorabunt, teque deprecabuntur, quoniam in te est Deus, et non est preter te . Item in Iel: Omnis qui inuocauerit nomen Domini saluus erit : quod de Filio dictum apostolus edocet tunc, cum Iudeorum incredulitatem exprobans ait: Omnis qui inuocauerit nomen Domini saluus erit. Quomodo inuocabunt eum, in quem non crediderunt? . Dauid etiam supremarum sedium confessorem Filium deprecans ait: Qui sedes super cherubim, appare coram Ephraim, Beniamin, et Manasse. Excita potentiam tuam et ueni, et saluos facias nos . Audi etiam Spiritum sanctum quemadmodum laudis sacrificium et Filio, et Patri, et sibi precipit immolari, ubi uere indiuidua Trinitas cum  personarum distinctione euidentius demonstratur. Dicit ergo idem Spiritus sanctus in psalmo: Immola Deo sacrificium laudis, et redde Altissimo uota tua, et inuoca me in die tribulationis tue, et eripiam te, et honorificabis me . Ecce Spiritus sanctus et Deo Filio sacrificium laudis et Patri altissimo uota ac sibi inuocationis et glorificationis hostiam a ueritatis cultoribus suadet exhiberi.

34.  De illo quippe dicit Apostolus: Nescitis quia corpora uestra templum in uobis est Spiritus sancti, quem habetis a Deo et non estis uestri: quia empti estis pretio magno, glorificate et portate Deum in corpore uestro . Quemnam Deum nisi Spiritum sanctum, cuius corpora nostra esse dixerat templum?

 35.  Debetur ergo gloria Spiritui sancto. Quod uero uirtutes angelice cum Patre simul etiam Filium laudent atque glorificent, ostenditur nobis in Deuteronomio, ubi ita ad Filii uenerationem celestis inuitatur exercitus: Letamini, celi, simul cum eo, et adorent eum omnes angeli Dei. Letamini, gentes, cum populo eius, et glorificent eum omnes filii Dei. In Apocalypsi quoque beatus Ioannes postquam uidit quatuor animalia et uiginti quatuor seniores eoram Agno, qui librum signatum aperuit, cecidisse dicentes: Dignus es accipere librum et aperire signacula eius, quoniam occisus es, et redemisti nos Deo in sanguine tuo, subiunxit uoces militie celestis redemptioni nostre congratulantes, et ait: Et uidi et  audiui uocem angelorum multorum in circuitu throni, et erat numerus eorum millia millium dicentium uoce magna, dignus est Agnus qui occisus est accipere uirtutem et diuinitatem et sapientiam et fortitudinem et honorem et gloriam et benedictionem . Post hec, inquit, uidi, et ecce multitudo magna, quam dinumerare nemo poterat ex omni gente et tribu et populo et lingua stantes ante thronum et in conspectu Agni, amicti stolis albis, et palme in manibus eorum, et clamabant uoce magna dicentes: Salus Deo nostro sedendi super thronum, et Agno . Ecce laudis sacrificium indiscrete Patri et Filio sanctorum immolat chorus, quorum uoces multitudo angelorum adorando, et amen respondendo, confirmat, sicut statim in eodem libro sequitur: Et omnes angeli  stabant in circuitu throni, et ceciderunt in conspectu throni in facies suas, et adorauerunt Deum dicentes: Amen . Sanctum quoque Spiritum in eadem glorie sublimitate beatus Petrus predicat dicens: Spiritui sancto misso de celis, in quem desiderant angeli prospicere. Sequitur sacerdos et dicit:

36. Cum quibus et nostras uoces, ut admitti iubeas deprecamur.  uoces angelorum sunt in laude conditoris ipsa admiratio intime contemplationis, quales ergo oportet esse uoces nostras, quas in conspectu Dei cum angelicis laudibus deprecamur admitti, id est intromitti, ut possimus dicere: Intret in conspectu tuo. Et iterum; ut ueniat ad te oratio mea ad templum sanctum tuum.  Utique tales uoces et talis clamor non est in sono oris, sed in desiderio cordis. uoces enim apud secretissimas aures Dei non faciunt uerba nostra, sed desideria. Aeternam etenim uitam si ore petimus, nec tamen desideramus, clamantes tacuimus. Si uero desideramus ex corde, etiam cum ore conticescimus, tacentes clamamus. Sic Moyses ab strepitu uerborum lacebat, et tamen silens aure diuine pietatis audiebatur, cur dicitur: Quid clamas ad me? . Intus est ergo in desiderio clamor secretus, qui ad humanas aures non peruenit, et tamen auditum Conditoris replet; et quia superna illa ciuitas ex angelis et hominibus constat, ad quam tantum credimus hominum genus ascendere, quantos illic contigit electos angelos remansisse, sicut scriptum est:  Statuit terminos gentium iuxta numerum angelorum Dei, merito sancta Ecclesia, que illis socianda est in celo, et cum illis in Dei laudibus permansura, iam nunc ipsis uocibus Deum laudat in terris, quibuscum sancti angeli laudant in celis, et hoc non superba presumptione, sed supplici confessione, et sic desiderans maiestatem Dei credere et confiteri in mundo sicut ab angelis uidetur, et laudatur in celo. Hec enim confessio non est peccati, de qua nobis precipitur: Confitemini alterutrum peccata uestra . Et Psalmista ait: Dixi: Confitebor aduersum me iniustitiam meam , sed laudis et gratiarum actionis, qualis intelligitur in psalmo ubi canimus: Confiteantur Domino misericordie eius,  et mirabilia eius filiis hominum . Et qualem Dominus iehsu, qui nullum omnino habebat peccatum, in Euangelio Deo Patri offert dicens: Confiteor tibi, Pater, Domine celi et terre, quia abscondisti hec a sapientibus et reuelasti ea paruulis . Una igitur confessione, id est laude et gratiarum actione, iam nunc cum angelis sociantur, laudantes de celestibus et terrestribus tanquam qui fecit celum et terram dicentes.

37. Sanctus, sanctus, sanctus, Dominus Deus sabaoth, pleni sunt celi et terra. Iste sunt uoces angelorum laudantium in celis hunc hymnum glorie Dei. Et Isaias propheta se audisse testatur, quando gloriam Dei uidit, et seraphim istis uocibus eum collaudantia audiuit. Et beatus Ioannes in Apocalypsi sub  figura quatuor animalium introducit. Legitur namque in Isaia de seraphim laudantibus ita: Et clamabant alter ad alterum, et dicebant: Sanctus, sanctus, sanctus, Dominus Deus sabaoth, plena est omnis terra gloria eius . In Apocalypsi uero de quatuor animalibus sic legitur: Et requiem non habebant, die ac nocte dicentia: Sanctus, sanctus, sanctus Dominus Deus omnipotens, qui est, et qui erat, et qui uenturus est . Manifestum est ergo quod in his uerbis diuine laudis, que ad imitationem supernarum uirtutum iuxta Isaiam decantat Ecclesia, unus sermo de Apocalypsi additus sit: nam in Isaia tantum Dominus sabaoth legitur; in Apocalypsi uero Dominus Deus omnipotens, et ideo non humano arbitrio, sed utriusque Scripture auctoritate coniuncta  dicimus: Dominus Deus sabaoth. Item in Isaia legitur: Plena est omnis terra gloria eius, tanquam hoc angeli non ad ipsum Deum, sed de ipso ad inuicem dicant, nos autem conuersa ad eum uoce dicimus: Pleni sunt celi et terra gloria tua: quod non humano sensu presumptum, sed de alia Scriptura assumptum et additum est, loquente ipso Deo in Ieremia propheta et dicente: Celum et terram ego impleo. Quidquid autem in Dei laudibus Scriptura dicit, recte et ad ipsum dicitur gratulando, et de ipso ad alios exhortando uel instruendo.

38.  Sabaoth autem est de decem nominibus Dei apud Hebreos, et latine interpretatur exercituum, siue uirtutum, sicut frequenter in prophetis positum est: Hec dicit Dominus exercituum. Et  in psalmo: Dominus uirtutum ipse est rex glorie . Qui ideo Dominus exercituum et Dominus uirtutum uere dicitur, quia omnis militia celestis exercitus, omnes superne uirtutes atque angelice potestates eius imperio subiacent, eius seruiunt uoluntati.

39.  Angelicos enim spiritus recte militiam dicimus, quia decertare eos contra potestates erias non ignoramus: que tamen certamina non labore, sed imperio peragunt, quia quod agendum [a 1Kb] contra immundos spiritus appetunt ex adiutorio cuncta regentis possunt. De hac namque  militia nascente Rege nostro scriptum est: Subito facta est cum angelo multitudo militie celestis .

40.  Quid sibi ergo uult in hoc hymno angelico sub uno nomine sanctitatis trina repetitio? Si trina repetitio, cur una laudatio? si una laudatio, cur trina repetitio, nisi quia Pater et Filius et Spiritus sanctus sanctitate unum sunt? Non dixit semel, ne Filium sequestraret; non bis, ne Spiritum sanctum preteriret; non quater, ne creaturam coniungeret; et ut ostenderet unam esse Deitatem, cum tertio dixisset sanctus, sanctus, sanctus, addidit singulariter Dominus sabaoth. Sanctus igitur Pater, sanctus Filius, sanctus et Dei Spiritus, tota uidelicet Trinitas adoratur et laudatur ab angelis. Hanc  seraphim glorificant et omnes potestates uirtutesque celestes. Adiungunt autem huic hymno angelorum sumpta ex Euangelio uerba turbarum laudantium Deum et regem nostrum uenientem Hierosolymam, atque dicentium:

41. Hosanna in excelsis, benedictus qui uenit in nomine Domini, hosanna in excelsis. Ita enim ex Scriptura prophetica et euangelica completur plena laudatio, cum post laudem et gloriam sancte Trinitatis adiungitur etiam gratiarum actio de aduentu Saluatoris, qui unus in ipsa et ex ipsa Trinitate pro salute nostra homo factus in mundum uenit, et eamdem salutem moriendo et resurgendo perfecit. Mortuus est enim propter delicta nostra, et resurrexit propter iustificationem nostram . Unde rite  illi gratias agentes, dicimus Hosanna, id est salus in excelsis.

42.  Hoc est enim quod in psalmo canitur: Domini est salus, et super populum tuum benedictio tua . Hoc quod in magne deuotione laudis in Apocalypsi sanctorum chorus resonat: Salus Deo nostro, qui sedet super thronum, et Agno . Recte quoque subiungimus: Benedictus qui uenit in nomine Domini, iuxta quod in Euangelio Iudeis non credentibus dixit: Ego ueni in nomine Patris mei, et non recepistis me , assumunt autem uersiculum laudis turbe de psalmo centesimo decimo septimo, quem de Domino cantatum esse manifestum est: quod cum turbe dicunt hosanna, hoc est quod ibi dicitur: O Domine, saluum  me fac! o Domine, bene prosperare! et statim subiungitur: Benedictus qui uenit in nomine Domini . Quod uero in eiusdem laudis persecutione subiungitur Hosanna, id est salus siue saluifica in excelsis, aperte docet aduentum Domini in carne, non solum humani generis in terra, sed et angelorum in celis esse salutem: quia dum nos tendenti ad superna perducimur, eorum profecto numerus, qui Satana cedente erat minoratus, impletur. Hinc etenim Paulus ait: Instaurari omnia Christo, que in celis et que in terra sunt in ipso . Recte igitur Hosanna in altissimis in eius laude canitur,  cuius tota incarnationis dispensatio pro implenda gloria patrie celestis apparuit. Post has laudes et gratiarum actiones, pro tanta gratia redemptionis nostre, que in illo diuino mysterio agitur et commendatur, facto totius Ecclesie silentio, in quo cessante omni strepitu uerborum, sola ad Deum dirigatur intentio, et deuotio cordium, sociatis sibi omnium uotis et desideriis, incipit sacerdos orationem fundere, qua ipsum mysterium Dominici corporis et sanguinis consecratur. Sic enim oportet, ut in illa hora tam sacre et diuine actionis, tota per Dei gratiam a terrenis cogitationibus mente separata et Ecclesia cum sacerdote et sacerdos cum Ecclesia spiritali desiderio intret in sanctuarium Dei supernum et eternum. Et quoniam Spiritus est Deus, et eos qui  adorant eum in spiritu et ueritate oportet adorare . Nam et Pater tales querit, qui adorent eum, sic eumdem Deum Patrem deprecetur, et dicat.

43. Te igitur, clementissime Pater, usque, hec sacrosancta sacrificia illibata. Dirigitur ergo oratio sicut et relique orationes iuxta regulam fidei, et morem Ecclesie ad clementissimum Patrem, cuius erga nos peccatores et indignos tanta extitit clementia et misericordia, quantam Apostolus commendat dicens: Qui etiam proprio Filio suo non pepercit, sed pro nobis omnibus tradidit illum, quomodo non etiam cum illo omnia nobis donauit . Et iterum: Deus autem qui diues est in misericordia, propter nimiam caritatem suam qua dilexit nos, cum essemus  mortui peccatis, conuiuificauit nos Christo, per hanc gratiam spiritum adoptionis accepimus , quam commendat Apostolus dicens: Sed accepistis Spiritum adoptionis filiorum in quo clamanus: Abba, Pater . Et ideo in hoc Spiritu adoptionis, qui postulat pro nobis gemitibus inenarrabilibus, quia eos quos replere dignatur, inenarrabili desiderio gementes et postulantes facit, clamat sacerdos cum Ecclesia non uoce, sed corde dicens: Te igitur, clementissime Pater, supplices rogamus et petimus. Que supplicatio et inclinatio cordis ad Deum tante reuerentie et humilitatis esse debet, ut imitari queat Illud quod de sua supplicatione Apostolus dicit: Huius rei gratia flecto genua mea ad Patrem, ex quo omnis paternitas in celis et in terra nominatur . In qua flexione genuum non corporis prostratio, sed supplex affectus, et cordis contritio intelligitur. De qua Psalmista ait: Sacrificium Deo spiritus contribulatus, cor contritum et humiliatum Deus non despicies . Secundum hoc ergo dicitur: Supplices rogamus ac petimus, et hoc per Iesum Christum Filium tuum Dominum nostrum, per quem omnis supplicatio et petitio nostra ad Deum dirigi debet, tanquam per uerum mediatorem et eternum sacerdotem, qui sedet ad dexteram Patris, et interpellat pro nobis. Pro qua autem re dicit sacerdos ad Deum Patrem rogamus et petimus, nisi pro eo quod sequitur, uidelicet ut ea que ipsi offeruntur dona, munera sancta, sacrificia accepta, id est beneplacita  habeat et benedicat? Sacerdotum est enim offerre et maiestatem Dei inuocare; Dei est autem dignanter suscipere, et ea que offeruntur benedicere, sicut in lege precipit sacerdotibus dicens: Sic benedicetis filiis Isrel, et dicetis eis, et post uerba benedictionis subiungit: Inuocabunt nomen meum super filios Isrel et ego benedicam eis . Quid apertius? Illi inuocabunt et ego benedicam, et tamen supra eis dixerat, sic benedicetis, sed illi exorando, ille largiendo. Ita ergo et in oblatione diuini sacrificii sacerdotes exhibent offerendi et supplicandi ministerium; sed Deus largitur benedictionis donum per unum et uerum sacerdotem, per quem et oblata sanctificat, et sanctificata acceptat, dicunt itaque.

44. Uti accepta habeas et benedicas, ac si suppliter  dicant: Petimus ut hec Spiritu tuo sanctifices atque ore tuo benedicas, ut quod nostre humilitatis geritur ministerio, tue uirtutis impleatur effectu. Quod autem subiungitur: Hec dona, hec munera, hec sancta sacrificia illibata, non aliud atque aliud dicitur; sed res una pro sui magnitudine diuersa appellatione laudatur, et laudando commendatur. Que enim diuinis offeruntur altaribus et munera appellantur, sicut Dominus in Euangelio dicit: Si offers munus tuum ad altare , et dona uel sacrificia dicuntur, sicut ostendit Apostolus dicens: Omnis namque sacerdos ex hominibus assumptus, pro hominibus constituitur in his que sunt ad Deum, ut offerat dona et sacrificia pro peccatis , sed, ut dictum est, ipsa sermonum repetitio  tanti sacramenti est commendatio, et pie deuotionis excitatio, quia hec sunt uere sancta et illibata, id est inuiolata et incontaminata sacrificia, que nulla digne possunt uerba laudare, que in mysterio Dominici corporis offeruntur, in cuius figuram hostie ille ueteris legis immaculate ac sine ullo uitio iubebantur offerri, qualis solus inuentus est Christus sine ullo omnino peccato. Sequitur sacerdos et dicit.

45. In primis que tibi offerimus usque famulo tuo papa nostro.  Sic omnino dignum fuit ut inciperet sancta oblatio, uidelicet pro Ecclesia Dei sancta catholica toto terrarum orbe diffusa. Ipsa est enim uniuersitas sanguine Domini redempta. Ipsa est hereditas a Patre ei promissa et data, sicut ipse Pater loquitur in psalmo: Dabo tibi gentes hereditatem  tuam, et possessionem tuam terminos terre . Hec unitas corporis Christi templum Dei est, cui Apostolus dicit: Templum enim Dei sanctum est quod estis uos , omnes qui credunt in Christum, et sic credunt ut diligant. Hoc est enim credere in Christum diligere Christum. Tanquam lapides sunt uiui, de quibus templum Domini edificatur. Hoc autem templum est ubi rogatur Deus et exaudit. Quisquis enim preter templum orauerit Deum, non exauditur ad illam pacem supernam, non exauditur ad uitam eternam, que non conceditur nisi ei qui in templo Dei orat. Qui orat in pace Ecclesie, in unitate corporis Christi, quod corpus Christi constat ex multis credentibus in toto  orbe terrarum. Et ideo exauditur qui orat in templo, quia ipse orat in spiritu et ueritate merito ab ea et pro ea, quia in ea incipit diuina oblatio, tanquam dicatur Deo de illa et in illa: Exaudi nos, Deus, salutaris noster, spes omnium finium terre et in mari longe . Ipsa est namque unitas, que a finibus terre, id est ab Oriente et Occidente, Septentrione et Meridie ad Dominum clamat, et dicit a finibus terre: Ad te clamaui, dum anxiaretur cor meum .

46.  Hinc et Ecclesia Grece dicitur, quod in Latinum uertitur conuocatio, eo quod omnes ad se conuocet, et catholica appellatur, id est uniuersitatis. Non enim, sicut conuenticula hereticorum, in aliquibus regionum partibus  coarctatur; sed per totum terrarum orbem dilatata diffunditur. Hinc et uniuersitas ab uno cognominata est, eo quod in unitatem colligitur, unde ait Dominus in Euangelio: Qui mecum non colligit, spargit, id est qui in unitatem meam non colligitur, a me diuisus in dispersionis perditione dissipatur. Pro hac itaque primum in illa oblatione postulatur, ut eam Deus toto orbe terrarum pacificare dignetur, uidelicet ne per hereses ac schismata eius unitas dilanietur, aut aduersitate persecutionum eius tranquillitas perturbetur. Ut enim hanc pacem tam interius quam exterius faciat Deus Ecclesie sue, et ipse Apostolus orat dicens: Pax Dei que exsuperat omnem sensum, custodiat corda uestra et intelligentias uestras in Christo Iesu . Et omnem Ecclesiam orare  admonet, cum ait: uolo igitur primo omnium fieri obsecrationes, orationes, postulationes, gratiarum actiones. Et post paululum: Ut quietam et tranquillam uitam agamus in omni pietate . Postulatur autem omnipotens Deus, ut illam custodire, adunare et regere dignetur. Ipse est enim uerus custos populi sui, id est ueri Isrel, de quo in psalmo cantatur: Ecce non dormitauit neque dormiet qui custodit Isrel . Et iterum: Nisi Dominus custodierit ciuitatem, frustra uigilat qui custodit eam . Id ipsum autem uidetur adunare quod pacificare, id idipsum custodire quod et regere; quia Ecclesiam suam Deus et pacificando adunat, et adunando pacificat, et custodiendo regit, et regendo custodit. Pacificando namque adunat cum omnium  fidelium corda in sua pace coniungit, cum omnium fidelium mentes per unitatem fidei, spei et caritatis unius efficit uoluntatis, et per Spiritum sanctum caritate diffusa, impleatur in ea quod scriptum est: Multitudinis credentium autem erat cor unum et anima una . Et ecce quam bonum et quam iucundum habitare fratres in unum . Custodiendo quoque regit eamdem Ecclesiam, cum inter omnia pericula clementer eam gubernat et dirigit. Cui orantes in psalmo dicimus: Saluum fac populum tuum, et benedic hereditati tue, et rege eos et extolle eos usque in eternum .

47. Quod uero post generalem Ecclesie commendationem  adiungitur: Una cum famulo tuo papa nostro, ipsa unitas ecclesiastici corporis fortius commendatur, quia diuine religionis cultum, ut beatus Leo scribit, quem in omnes gentes omnesque nationes Dei uoluit gratia coruscare, ita Dominus noster iehsu Christus humani generis Saluator instituit, ut huius muneris sacramentum in beatissimo Petro apostolorum summo principaliter collocaret, atque ab ipso, quasi quodam capite, dona sua uellet in corpus omne manare, ut exsortem se mysterii intelligeret esse diuini, qui ausus esset a Petri soliditate recedere. Hunc enim in consortium indiuidue unitatis assumptum, id quod ipse erat uoluit nominari, dicendo: Tu es Petrus, et super hanc petram edificabo Ecclesiam meam . Unde constat, sicut iterum  beatus papa Pelagius docet, ab uniuersi orbis communione separatos esse qui, qualibet dissensione, inter sacra mysteria apostolici pontificis memoriam secundum consuetudinem non frequentant. Sequitur in mysterio:

48. Et antistite nostro, et omnibus orthodoxis atque apostolice fidei cultoribus. Sicut enim uniuersali Ecclesie commemoratio propter unitatem societatis et pacis coniungitur commemorationi apostolici pontificis, ita dignum et religiosum est ut singule Ecclesie commemorationem subiungant suorum antistitum, probantes se per illam orationem dominice oblationis seruare cum eis unitatem spiritus in uinculo pacis. autem Grece, Latine recte glorie dicuntur, eo quod nullo heretico deprauati,  recte fidei confessione Deum glorificent. Iidem ipsi ergo sunt catholice et apostolice fidei cultores, catholice, id est uniuersalis, quam uniuersa ubique seruat Ecclesia, eiusdemque et apostolice, quam in toto mundo apostolorum doctrina fundauit.

49. Cultores autem huius fidei non possunt dici, nisi illi qui recte credunt et ueraciter diligunt. Hoc enim unusquisque colit quod maxime diligit. Unde et de quibusdam gule et uentris amatoribus ait Apostolus: quorum Deus uenter est . Ille ergo ueritatis cultor, qui iungit fidei dilectionem, ut Deum, de quo recte credit, diligendo colat, et colendo promereatur. Ipsa est fides quam commendat Apostolus dicens: In Christo enim Iesu neque circumcisio  aliquid ualet, neque preputium, sed fides, que per dilectionem operatur . Neque enim in confusione paganorum, neque in purgamentis hereticorum, neque in languore schismaticorum, neque in cecitate Iudeorum querenda religio est; sed apud eos solos qui Christiani, catholici uel orthodoxi nominantur, id est integritatis custodes et recta sectantes.

50. Completa hac oratione, qua in primis uniuersalis Ecclesia cum apostolico pontifice et omnibus orthodoxis Deo commendatur, adiungitur in conclusione more solito: Per Christum Dominum nostrum. Aliter enim nec oratio nec oblatio Ecclesie Deo offerri  potest, nec illa [a 1Kb] pro quibus Deus exoratur accipere, nisi per unum mediatorem Dei et hominum, qui interpellat pro nobis. Quod ergo offert Ecclesia, offert per illum; quod Deus eamdem Ecclesiam pacificare, custodire, adunare dignetur, prestat per illum: per ipsum nostra ad Deum uota ascendunt, per ipsum diuina ad nos dona descendunt. Hoc namque ipse in Euangelio commendat dicens: Quia ego ad Patrem uado, et quidquid petieritis in nomine meo, hoc faciam, ut clarificetur Pater in Filio . Quam petitionis formam in omni oratione sua custodit Ecclesia. Sequitur in mysterio.

51. Memento, Domine, famulorum famularumque tuarum, et omnium circumadstantium, quorum tibi fides cognita est et nota deuotio. In quibus uerbis cum  primum dicitur: Memento, Domine, famulorum famularumque tuarum, et sic deinde subiungitur: et omnium circumastantium, manifestum est quod, quasi quidam locus sit, ubi, aliquibus specialiter nominatis, etiam ceterorum qui assistunt in Ecclesia commemoratio adiungatur. In quo itaque loco aut liberum est sacerdoti, quos desiderauerit particulariter nominare, et nominatim Deo commendare: aut certe illud ab antiquis obseruatum est, ut ibi offerentium nomina recitarentur, quod uidetur beatus papa Innocentius in quadam epistola significare, ubi ait: »Superfluum est, ut cuius hostiam necdum Deo offeras, eius ante nomen insinues, quamuis illi incognitum nichil sit. Prius ergo oblationes sunt commendande, ne tunc eorum nomina, quorum sunt  edicenda, ut inter sacra mysteria nominentur, non inter alia que ante premittimus, ut ipsi mysteriis uiam futuris precibus aperiamus.« Fit ergo hec oratio ad Deum Patrem, ut memor esse dignetur famulorum famularumque suarum, utriusque uidelicet sexus sibi seruientium, non solum eorum qui nominantur, sed et omnium circumastantium, ac de omnibus et pro omnibus simul dicitur, quorum tibi fides cognita est et nota deuotio, id est, quam recte credant, quam deuote te diligant, tu solus uides in conscientiis singulorum. Tu es enim scrutans corda et renes, et tibi ueraciter dictum est: Tu enim solus nosti corda filiorum hominum, qui in tuis cultoribus magis oblationem fidei et deuotionis requiris; fidei, cum per legislatorem tuum dicis: Audi, Isrel, Dominus  Deus tuus Deus unus est ; deuotionis, cum statim adiungit: Diliges Dominum Deum tuum ex toto corde tuo . Et hanc [cum] fidem et deuotionem Deo offerre, hoc est uere sacrificium salutare, est attendere mandatis. Sequitur in mysterio:

52. Qui tibi offerunt hoc sacrificium laudis, tibique reddunt uota sua eterno Deo uiuo et uero. In quibus uerbis considerandum est, quod tota Ecclesia offerat Deo illud sacrificium laudis; et quia de omni multitudine circumstantium fidelium dicitur: Qui tibi offerunt. Quod enim adimpletur proprie ministerio sacerdotum, hoc generaliter agitur fide et deuotione  cunctorum. Omni enim Ecclesie dicitur per beatum Petrum apostolum: uos autem genus electum, regale sacerdotium , offerre spiritales hostias et acceptabiles Deo per Iesum Christum. Omnem ergo Ecclesiam sacerdotium sanctum appellat, quod sola domus Aaron in lege nomen et officium habuit, quia nimirum omnes fideles summi sacerdotis membra existunt, cuncti oleo letitie signantur, illius corpori uniti, qui rex summus et sacerdos est uerus. Regnum suis tribuit ut rex, et ut pontifex eorum peccata sui sanguinis hostia mundans, quanquam et in eadem lege ueteris Testamenti huius spiritualis sacerdotii, quo tota Ecclesia consecratur, euidenter mysterium commendatur, cum ille agnus in pascha mactandus, quod uobis immolatus est Christus, non  a solis sacerdotibus, sed ab uniuerso generaliter populo iubetur immolari, dicente Domino: Immolabit eum omnis multitudo filiorum Isrel ad uesperam . Hunc namque agnum in paschali solemnitate immolatum eadem lex et uictimam et hostiam et sacrificium esse commendat, precipiente Domino, et dicente: Non immolabit super fermento sanguinem hostie mee, neque residebit mane de uictima solemnitatis phase . Et iterum: Nemo, inquit, qui fuerit immundus super anima sua, in uia procul in gente uestra, faciat phase Domino mense secundo . Et post pauca: Si quis autem mundus est, et in itinere non fuit, et tamen non fecit phase, exterminabitur anima illa de populis suis, quia sacrificium Domino non obtulit tempore  suo . Offerunt ergo sacerdotes Ecclesie, offert per ipsos et in ipsis tota Ecclesia Deo sacrificium laudis, quod a cultoribus suis sibi offerri ipse precepit, dicens: Immola Deo sacrificium laudis, et redde Altissimo uota tua .

53.  Non quod a nobis tanquam indigens expetat laudem; sed ut in ea nobis consulat ad salutem, sicut et in eodem psalmo iterum dicit: Sacrificium laudis honorificabit me, et illic uia est, ubi ostendam salutare meum . Quid est enim salutare Dei, nisi Filius Dei, Saluator mundi? Ipse igitur sacerdos et uictima sacrificium laudis impleuit, malorum operum tribuens indulgentiam, et bene operandi largiens gratiam. Ad hoc enim Dominus sacrificium laudis ab eius cultoribus  immolatur, ut qui gloriatur in Domino glorietur. Hoc ergo sacrificium laudis, id est oblationem Dominice passionis, in qua nulla nostra merita agnoscimus, sed solam Dei gratiam collaudamus; quia in hoc apparuit caritas Dei in nobis, quia unigenitum Filium suum misit Deus in mundum, ut uiuamus per eum, non quasi nos dilexerimus Deum, sed quoniam ipse prior dilexit nos, et misit Filium suum propitiationem pro peccatis nostris. Hanc offert deuotio fidelium pro se suisque omnibus, id est ad se uel genere uel familiaritate, uel qualibet alia conditione, sub eiusdem fidei professione pertinentibus, tam uiuentibus uidelicet quam mortuis. Et hoc qua spe fideles  faciant subiungitur, que non pro aliquo temporali lucro, sed solummodo pro redemptione animarum suarum, pro spe salutis et incolumitatis sue, pro spe uidelicet eterne salutis. Spe enim salui facti sumus. Nec solum pro salute eterna, sed etiam pro temporali incolumitate, id est corporali sanitate. Incolumitas enim sanitatis integritas. Utraque enim salus, anime scilicet et corporis, ab illo est, de quo in psalmo canitur: Domini est salus. Tibi, inquit, reddunt uota sua eterno Deo uiuo et uero, iuxta quod in psalmo dicitur: Et redde Altissimo uota tua, uota uidelicet fidei et pie deuotionis, per quam nosmetipsos Deo uouimus et reddimus. Quisquis enim bene cogitat quod Deo uouerat et que uota persoluat, hac exigitur, hac debetur, ut seipsum uoueat et reddat.  Sed sicut uidendum est quid offerat, ita etiam considerandum est ubi offerat; quia ueri sacrificii extra catholicam Ecclesiam locus non est, unde multum consequenter adiungitur in mysterio.

54. Communicantes et memoriam uenerantes, in primis, etc., usque et omnium sanctorum tuorum.  Quos dicit communicantes et memoriam uenerantes beate Genitricis Dei, et apostolorum et martyrum, et omnium sanctorum, nisi et seipsum sacerdos qui offert, et omnes circumstantes, qui simul offerunt unum sacrificium laudis? Quod ut Deo possit esse acceptum et beneplacitum, non alibi hoc offerunt et sacerdotes et Ecclesia cum sacerdotibus, nisi in communione et societate sanctorum, in quibus uoluit idem omnipotens Deus Ecclesie  sue constare fundamentum, sicut Apostolus dicit: Estis ciues sanctorum et domestici Dei, superedificati super fundamentum apostolorum et prophetarum . In eorum ergo communione et memorie ueneratione tanquam in templo uero Dei, offert deuotio fidelium Deo uota et munera sua, et ideo fiunt communicantes eorum memorie tanquam filii patrum et sectatores precedentium. Quid est enim communicantes, nisi communionem et societatem tenentes? Et quid est eorum memoriam uenerari, nisi cum pietate et humilitate eorum uestigia sequi? Ad hanc societatem nos beatus Ioannes apostolus inuitans ait: Quod uidimus et audiuimus, annuntiamus uobis. Et quasi interrogaremus quid nobis prodesset illa annuntiatio, ait: Ut et uos societatem  habeatis nobiscum. Et ne quis contemnendum putaret hanc societatem tanquam hominum, continuo adiunxit: Et societas uestra sit cum Patre et Filio eius Iesu Christo, manifeste ostendens, quia quicumque societatem cum Deo habere desiderant, primo Ecclesie societati debent adunari, illamque fidem addiscere, et eius sacramentis imbui, quam apostoli ab ipsa presente in carne ueritate perceperunt. Pro ipsa enim et sancti martyres passi sunt, et ipsa catholica fundatur Ecclesia, cui beate et gloriose uirginis partus exstitit salutis exordium.

55. . Que uere semper creditur uirgo, quia uel si Domino nascente corrumperetur  eius integritas, non iam ille de uirgine nasceretur, cum que falso, quod absit, natum de uirgine Maria tota confiteretur Ecclesia, cui pro humani generis salute uero homini facto singulari munere datum est ut, statim ex quo in utero uirginis concipi et homo fieri inciperet, uerus esset et Deus: unde et eadem gloriosa semper uirgo Maria uera Dei genitrix credenda est et confitenda. Ipsa ergo in hac uenerabili communione sanctorum prima ponitur, per quam et illi et nos meruimus auctorem uite suscipere, et ei coniungitur communicatio beatorum apostolorum et martyrum, non solum qui hic nominatim exprimuntur, sed et omnium quorum nec numerum nec nomina scire possumus. Et tamen, si istis paucis nominatis pie adheremus, etiam illis quos nosse  non possumus, in horum communione copulati sumus. Sequitur in mysterio:

56. Quorum meritis precibusque concedas. Propter merita namque et intercessiones sublimium iustorum, quos intercessores et patronos querimus, nostre infirmitati Dominus miseretur et propitiatur, ut in omnibus, siue aduersis, siue prosperis, ne uel in istis deficiamus, uel in illis decipiamur, protectionis eius muniamur auxilio.

57.  Denique defesso ab hostibus Ezechie et auxilium eius inuocanti ait: Ciuitatem hanc saluabo, et protegam eam propter me, et propter Dauid seruum meum ; et Moyses ita deprecans Deum placare curabat: Quiescat, inquiens, ira tua, et esto placabilis super nequitia populi tui.  Recordare Abraham, Isaac et Isrel seruorum tuorum, quibus iurasti per temetipsum dicens: Multiplicabo semen tuum sicut stellas celi . Nec dubitandum est fidelium petitiones a spiritibus iustorum sciri, quia qui intus omnipotentis Dei claritatem uident, nullo modo credendum est quia sit foris aliquid quod ignorent. Postulat ergo Ecclesia suffragia sanctorum martyrum, nec tamen erigit altaria inquibus sacrificet martyribus, sed uni Deo et martyrum et nostro.  Ad quod sacrificium sicut homines Dei, qui mundum in eius confessione uicerunt, suo loco et ordine nominantur, non tamen a sacerdote qui sacrificat inuocantur. Deo quippe, non ipsis sacrificat, quamuis in memoriis sacrificet eorum, quia Dei sacerdos est,  non illorum. Ipsum uero sacrificium est Christi, quod non offertur ipsis, quia hoc sunt et ipsi. Sequitur in mysterio:

58. Hanc igitur oblationem seruitutis nostre, etc., usque Per Christum Dominum nostrum. Et in his uerbis unitas Ecclesie offerentis ostenditur, quando in illa sacrosancta oblatione communis seruitus exhibetur Deo tam a sacerdotibus quam a cuncta familia domus Dei.  Hec autem est seruitus que nulli alii debetur, nec sanctis angelis, nec sanctis animabus, nisi uni Deo uiuo et uero, de quo nobis precipitur: Dominum Deum tuum adorabis, et illi soli seruies . Etsi enim ab homine sit uel offertur, tamen sacrificium res diuina  est, unde et alibi diuina lege precipitur: Sacrificans diis eradicabitur, nisi Domino soli. Unde merito illi in celestibus sedibus constituti immortales et beati, quia nos mortales et miseros, ut immortales beatique simus misericorditer diligunt; nolunt nos sibi sacrificare, sed ei cuius et ipsi nobiscum sacrificium esse petiuerunt. Cum ipsis enim sumus una ciuitas, cuius pars in nobis peregrinatur, pars in illis opitulatur. Oratur itaque Deus ut hanc oblationem, quam illi soli dehita seruitute defert Ecclesia placatus accipiat. Hec est uera oblatio, in qua Filius offertur, Pater reconciliatur, et uitali oblatione placatus dies nostros in sua pace disponat, ut, etsi in mundo pressuram habemus, in illo pacem habeamus. Finito autem huius mortalitatis cursu, ab eterna damnatione  ereptos, in electorum suorum grege nos annumerare dignetur.  Quia ipsa quoque perennis regni predestinatio ita est ab Omnipotente disposita, ut ad hoc electi ex labore perueniant, quatenus postulando mereantur accipere, quod eis omnipotens Deus ante secula disposuit donare. Sequitur in mysterio.

59. Quam oblationem tu, Deus, in omnibus, etc. Oratur Omnipotens, ut oblationem suis sacris altaribus impositam et tantis precibus commendatam, ipse per uirtutem descendentis ita legitimam et perfectam eucaristiam efficiat, ut in omnibus sit ascripta, id est in numerum placitorum sibi numeretur recepta; sit etiam rata, id est immobili firmitate perpetua. Hoc namque dicitur ratum, quod est  immobili ratione firmum et inconuulsum. Sit quoque eiusdem Spiritus sancti operante uirtute, rationabilis et per hec omnia singulariter Deo grata et acceptabilis, ut, quamuis de simplicibus terre frugibus sumpta, diuine benedictionis ineffabili potentia efficiatur corpus et sanguis unigeniti Filii Dei, sicut ipse testatur: Caro mea uere est cibus, et sanguis meus uere est potus , ut per hunc cibum et potum impleatur in mentibus sumentium quod ipse promittit dicens: Sicut me misit uiuens Pater, et ego uiuo propter Patrem; et qui manducat me, et ipse uiuet propter me . Hec est ergo uera et eterna hostia, quia uera et eterna est uirtus, uera et eterna per eam perficitur salus. Est enim noui et eterni Testamenti. Hec est rationalis hostia, plena uidelicet  rationis, plena mysterii, que tunc tractabili tractatione in ueteribus sacrificiis fiebat, sed nunc spiritali ratione celebratur, et fidei puritate exhibetur, iuxta Apostolum fidelem precipientem rationabile obsequium nostrum. Ut enim hoc Apostolus diceret, utique de spiritali sacrificio loquebatur. Unde et alibi ait: Necesse est ergo exemplaria quidem celestium his mundari ; ipsa autem celestia melioribus hostiis quam istis. Ut enim corda fidelium fierent celestia, et, sicut portauerant imaginem terreni, portarent et imaginem eius qui de celis est, et qualis celestis tales fierent et celestes, non brutorum animalium cruore, sed rationabili sanguinis Christi cruore mundari debuerunt; qui, ut idem  testatur Apostolus, per Spiritum sanctum semetipsum obtulit immaculatum Deo. Hoc namque nobis in sacramento corporis et sanguinis Filii Dei quotidie instauratur.  Hoc corpus et hic sanguis non in spicis et in sarmentis colligitur, sed certa consecratione mysticus fit. Nouus non nascitur, cum panis et uini creatura in sacramentum carnis et sanguinis eius ineffabili Spiritus sanctificatione transfertur. Quod autem non ita sit, quamuis sit panis et calix, alimentum est refectionis, non sacramentum religionis, quo diuinum altare Christus impleuit. Inuitauit ergo Dominus seruos, et preparauit eis cibum seipsum. Quis audeat manducare Dominum suum? Et tamen ait: Qui manducat me, uiuit propter me . Quando  Christus manducatur, uita manducatur, non occiditur ut manducetur, sed mortuos uiuificat, quando manducatur. Reficit, sed non deficit; manducatur Christus, uiuit manducatus, quia resurrexit occisus; nec, quando manducamus, partes de illo facimus; et quidem in sacramento sic fit, per partes manducatur in sacramento, et manet integer totus in celo, manet integer totus in corde suo. Sequitur in mysterio.

60. Qui, pridie quam pateretur, accepit panem, etc., usque ad hec quotiescunque feceritis, in mei memoriam facietis. Unde uniuersalis Ecclesia, ut iugem memoriam Domini et Redemptoris celebret, ipse Dominus tradidit apostolis, et apostoli generaliter omni Ecclesie. In his uerbis, sine quibus nulla lingua,  nulla regio, nulla ciuitas, id est nulla pars Ecclesie catholice conficere potest, id est consecrare sacramentum corporis et sanguinis Domini, ipse Dominus tradidit apostolis, unde uniuersalis Ecclesia iugem memoriam sui Redemptoris celebret, et apostoli generaliter omni Ecclesie. Christi ergo uirtute et uerbis semper consecratur et consecrabitur. Illius sermo est qui celestia sacramenta sanctificat. Ille in suis sacerdotibus quotidie loquitur. Illi funguntur officio, ille maiestate diuine potestatis operatur. Ipse est enim ille uerus Melchisedech, qui hec sancta sacrificia, que ille tunc in mysterio prefigurauit, per oblationem sui corporis suique sanguinis adimpleuit. Ipse ex Spiritus paracliti uirtute et celesti benedictione sanctum corpus et sanguinem suum esse perficit.  Quod autem de pane ait: Accipite et manducate ex hoc omnes; similiter et de calice: Accipite et bibite ex eo omnes, commendatio est unitatis et pacis, ut per hoc mysterium Christo participantes, unum omnes simus in illo, sicut Apostolus affirmat, dicens: Non est Iudeus neque Grecus; non est seruus neque liber, non est masculus neque femina; omnes enim uos unum estis in Christo Iesu . Hanc nempe unitatem in communicatione huius sacramenti alibi commendat dicens: Calix benedictionis, cui benedicimus, nonne communicatio sanguinis Christi est; et panis quem frangimus, nonne participatio corporis Christi est ? Quoniam unus panis, unum corpus multi sumus omnes, qui de uno pane participamus.  Tanta enim Ecclesie est in Christo unitas, ut quomodo una fides et unum baptisma et unum altare, de quo ait Isaias: Erit altare Domini in medio terre Aegypti ; ita unus ubique sit panis corporis Christi, et unus calix sanguinis eius. Unde et Ecclesia ex traditione his uerbis consecrans mysterium sacri corporis et sanguinis Domini, designanter dicit Dominum dixisse apostolis: Accipite et manducate ex hoc omnes; hoc est enim corpus meum. Simili modo posteaquam cenatum est, accipiens et hunc calicem preclarum. Attendat fidelis quisque, quid est quod dicat hunc, uidelicet quod calix, quem sacerdos catholicus sacrificat, non est alius, nisi ipse quem Dominus apostolis tradidit. Sicut ergo de sanguine, sic quoque de corpore sentiendum  et tenendum est. Quod autem preclarum calicem dicit, manifeste de psalmo sumptus est: Et calix tuus inebrians quam prelarus est ! Et uere preclarus, quo sanguis offertur immaculatus, nulla peccati macula tectus. Hoc poculo fidelium inebriatur affectus, ut letitiam induat de remissione peccati. Hac ebrietate animus non confunditur, sed consecratur.

61. Item, quod in his uerbis dicitur: Noui et eterni Testamenti, manifestum est, quia in Euangelio non legitur, nisi tantummodo, Calix sanguinis mei Noui Testamenti, sed quod hic additur eterni et in propheticis et in apostolicis litteris continetur. Nam in Isaia legimus, promittente Deo fidelibus: Et feriam uobiscum pactum, id est testamentum sempiternum.  Et in Ezechiele, ubi promittit Ecclesie: Et suscitabo tibi pactum sempiternum . Et Apostolus dicit: Una enim oblatione consummauit in sempiternum sanctificatos . Et iterum: Deus autem pacis, qui eduxit de mortuis pastorem, Agnum ouium in sanguine Testamenti eterni Dominum nostrum Iesum Christum .  Ideo ergo sanguis Christi nouum est testamentum, quia noua dilectio, qua usque ad mortem in nouissimis seculorum temporibus nos dilexit. Dilectio ista nos innouet, ut simus homines noui, heredes Testamenti Noui, sicut et apostolus docet, dicens: Quanto magis sanguis Christi, qui per Spiritum sanctum semetipsum obtulit immaculatum Deo, emundauit conscientiam nostram ab operibus mortuis, ad seruiendum  Deo uiuenti? Et ideo Noui Testamenti mediator . Per hunc ergo sanguinem Noui Testamenti qui est effusus in remissionem peccatorum, emundauit, id est innouauit conscientiam fidelium, et fiunt iidem fideles iuxta eumdem Apostolum heredes secundum spem uite eterne, et repromissionem accipiunt qui uocantur eterne hereditatis. Et ideo sanguis ille Noui et eterni est Testamenti, quia quos a uetustate innouat ad eternam hereditatem perducit. Hinc Zacarias propheta, uelut ad ipsum Dominum loquens, ait: Tu quoque in sanguine Testamenti tui emisisti uinctos tuos de lacu, in quo nunc erat aqua : quia uidelicet per huius sanguinis effusionem et antiqui iusti spe future redemptionis  deuincti ab inferni claustris educti sunt, et per eumdem etiam omnes credentes a peccatorum uinculis et de lacu miserie et de luto fecis eripiuntur.

62. Item, quod hic dicitur mysterium fidei, et in illis uerbis Domini quibus mysterium corporis et sanguinis sui tradidit, non legitur, uidetur de alio loco Euangelii sumptum esse, ubi, secundum Ioannem, de hoc eodem sacramento quibusdam discipulis non credentibus loquens ait: uerba que ego locutus sum uobis, Spiritus et uita sunt, sed sunt quidam ex uobis qui non credunt . Ostendit enim se magnum dixisse mysterium, cum ait: uerba que ego locutus sum, Spiritus et uita sunt. Cum autem adiungit: Sed sunt quidam ex uobis qui non credunt, ostendit illud mysterium non esse  nisi fidei et fidelium, qui illa uerba fideliter audiunt; et ideo eis spiritus et uita sunt: quia eos spiritaliter intellecta uiuificant . Aut certe hec uerba de Apostolo sumpta sunt, ubi ait: Habentes mysterium fidei in conscientia pura , quia sicut sacramentum sancte Trinitatis, ita et sacramentum Dominice passionis et mortis, quod illa oblatione frequentatur equaliter necessarium ad salutem, equaliter in conscientia pura est sumendum ac retinendum. Quod etiam in baptismate celebratur, docente eodem Apostolo ac dicente: Quicunque enim baptizati sumus in Christo Iesu, in morte ipsius baptizati sumus. Totum ergo quod in hac oblatione Dominici corporis et sanguinis agitur, mysterium est: aliud enim uidetur,  aliud intelligitur: quod uidetur speciem habet corporalem, quod intelligitur fructum habet spiritualem. Sciendum uero quod eumdem calicem Domini sanguinis iuxta obseruantiam Ecclesie catholice ab apostolis traditam, nisi mistum aqua offerri non licet, quia uinum fuit redemptionis nostre mysterium, cum ait: Non bibam a modo de hoc genimine uitis , et de latere eius quod lancea transfixum est, aquaque cum sanguine egressa uinum de uera carnis eius uite cum aqua expressum ostendit. Hec sunt enim sacramenta Ecclesie, sine quibus ad uitam que uere uita est non intratur. Ille sanguis in remissionem fusus est peccatorum, aqua illa salutare temperat poculum: hec et lauacrum prestat et potum.

63. Hoc totum Dominice oblationis mysterium  quanta pietate et amore agendum est et accipiendum sit, commendat nobis ipse Dominus dicendo: Hec quotiescunque feceritis, in mei memoriam facietis . Quod exponens Apostolus ait: Quoties enim manducabitis panem hunc, et calicem bibetis, mortem Domini annuntiabitis, donec ueniat . Illius ergo panis et calicis oblatio mortis Christi est commemoratio, et annuntiatio, que non tam uerbis quam mysteriis ipsis agitur, per que nostris mentibus mors illa pretiosa, altius et fortius commendatur. Quid est enim mortis Christi commemoratio, nisi caritatis eius commendatio, quam nobis beatus euangelista Ioannes commendans, ait: Sciens iehsu quia uenit hora eius, ut transeat a hoc  mundo ad Patrem, cum dilexisset suos qui erant in mundo, in finem dilexit , id est usque ad mortem eum illa dilectio perduxit, quia tantum dilexit eos ut moreretur propter eos. Hoc enim testatus est, dicens: Maiorem hac dilectionem nemo habet, quam ut animam suam quis ponat pro amicis suis . Propterea et iturus ad passionem, et per resurrectionis et ascensionis gloriam discessurus e mundo, hoc sacramentum ultimum discipulis tradidit, ut memoriam tante caritatis, per quam solam saluamur, arctius eorum mentibus infigeret; quatenus semper memores simus, et quales et quantum ab eo dilecti simus; quales, ne de nobis gloriemur; quantum, ut de illo speremus; quod utrumque diligenter Apostolus imponit et inculcat,  dicens: Ut quid enim Christus, cum adhuc infirmi essemus, secundum tempus pro impiis mortuus est ? Et post paululum: Commendat autem, inquit, suam caritatem Deus in nobis, quoniam si, cum adhuc peccatores essemus, Christus pro nobis mortuus est, multo magis iustificati nunc in sanguine ipsius salui erimus ab ira per ipsum. Si enim cum inimici essemus, reconciliati sumus Deo per mortem Filii eius, multo magis reconciliati salui erimus in uita ipsius . Hoc ergo agendum, hoc frequentandum commendauit, quo usque ipse ueniat in fine seculi, quando erit sanctorum requies, non adhuc in sacramento spei, quo in hoc tempore consociatur Ecclesia, quandiu bibitur quod de latere Christi emanauit, sed iam ipsa perfectione salutis eterne,  cum tradetur regnum Deo et Patri, ut in illa perspicua contemplatione incommutabilis ueritatis, nullis mysteriis corporalibus egeamus.  Hec namque singulariter uictima ab eterno interitu animam saluat, que illam nobis mortem Unigeniti per mysterium reparat. Qui, licet surgens a mortuis, iam non moritur, et mors ei ultra non dominabitur; tamen, in se ipso immortaliter atque incorruptibiliter uiuens, pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salute partitur. Eius sanguis non iam in manus infidelium funditur. Hinc ergo pensemus quale sit pro nobis hoc sacrificium, quod pro absolutione nostra passionem unigeniti Filii semper imitatur. Sequitur in mysterio:

 64. Unde et memores nos serui tui, etc., usque ad calicem salutis perpetue. Quia Dominus et Saluator noster mysterium sue mortis, quam pro nostra omniumque salute suscepit, tanta pietate memorie fidelium commendauit, ut per oblationem et participationem corporis et sanguinis eamdem uiuificauit mortem suam. Et quia in participatione corporis et sanguinis sui uiuificam suam mortem nos annuntiare uoluit Dominus et Saluator noster donec ipse ueniat, dignum et salubre est ut, hec ueneranda mysteria frequentando, memores sint sacerdotes et populus, uniuersa uidelicet Ecclesia, beate passionis eius. Et uere beate, quia sine peccato suscepta, totius mundi peccata deleuit, et quia non solum, ut Apostolus ait:  Mortuus est propter delicta nostra, sed etiam resurrexit propter iustificationem nostram , memores simus resurrectionis quoque eius ab inferis; et, quoniam resurgens a mortuis et assumptus in celum, sedet a dextris Dei, simus memores etiam gloriose ascensionis eius. Hec est enim tota salus nostra et uita, si incessanter memores simus. Memores igitur Dominice passionis, resurrectionis et ascensionis, tam sacerdotes quam plebs fidelis offerunt preclare, id est precellenti et gloriose maiestati Dei, non de suo, sed de eius donis ac datis, iuxta quod scriptum est: Et que de manu tua accepimus, dedimus tibi in mysterio Dominici corporis et sanguinis uere hostiam puram, hostiam sanctam, hostiam immaculatam. Que trina repetitio tanti  mysterii est laudatio. Hec namque hostia, quam hostiam puram, sanctam, immaculatam dicimus, id est panem sanctum uite eterne et calicem salutis perpetue, sumentibus uita eterna est, dicente Domino: Qui manducat hunc panem, uiuet in eternum . Quam uero hostiam puram, sanctam et immaculatam offert Ecclesia, nisi quam a Domino accepit? id est panem sanctum uite eterne, et calicem salutis perpetue. In hoc enim pane sumentibus uita eterna est, sicut ipse Dominus panis uiuus et panis uite de se ipso ait: Ego sum panis uiuus qui de celo descendi . Et iterum: Panis enim Dei est qui descendit de celo et dat uitam mundo . Et alio loco dicit: Qui manducat hunc panem, uiuet in eternum . Et quod iste sit panis corporis  ipse exponit dicendo: Et panis quem ego dabo, caro mea est pro mundi uita . Ergo et calix sanguinis eius, calix est salutis eterne, quia sanguis ille pro multis effusus est in remissionem peccatorum, ut saluum faceret populum suum a peccatis eorum. De hoc canitur in psalmo: Calicem salutaris accipiam et nomen Domini inuocabo . Est enim calix iste salutaris accipienti, et in sacramenti perceptione, in passionis imitatione, sicut a sanctis martyribus acceptus est. Hunc panem significauit manna, hunc panem tribuit altare Dei. Nouerunt fideles Christi corpus, si in Christi corpore homo fuerit, accipiet de Christi spiritu. Sicut autem corpus nostrum sine spiritu non potest uiuere, sic non habebit spiritum uite, nisi qui in Christi  corpore fuerit inuentus. Qui uult uiuere, accedat, credat, uiuat Deo de Deo; incorporetur, ut uiuificetur. Hoc est enim manducare illam escam, et illum bibere potum, in Christo manere, et illum manentem in se habere, sicut ipse dicit: Qui manducat meam carnem, et bibit meum sanguinem in me manet, et ego in illo . Sequitur in mysterio.

65. Supra que propitio ac sereno uultu, etc., usque immaculatam hostiam. Oratur Deus ut super hec munera uite et salutis, que preclare maiestati eius offeruntur, propitio, id est placabili et sereno uultu respicere dignetur, non quia uultus eius aliquando serenatur, ut ipse sit Pater luminum, ut beatus Iacobus dicit: Apud quem non est transmutatio, nec uicissitudinis  obumbratio . Et beatus Ioannes testatur: Quoniam Deus lux est, et tenebre in eo non sunt ulle . Sed qui semper in lumine est, tunc super nos serenat, ac illuminat uultum suum quando declarat super nos misericordiam, sicut in psalmo orantes dicimus: Illuminet uultum suum super nos, et misereatur nostri . Sicut e contrario de quibusdam, qui eius misericordia indigni sunt, ipse dicit: Abscondam faciem meam ab eis . Et iterum quibus se placabilem prebet, promittit dicens: Et non auertam faciem meam a uobis . Unde et beatus Daniel istis ipsis uerbis exorat, dicens: Exaudi, Domine, preces serui tui, illumina faciem tuam super sanctuarium tuum, et propitius intende populum istum, super  quem inuocatum est nomen tuum . Neque enim Deus humana forma faciem aut uultum habere putandus est: quia, ut Dominus in Euangelio ait: Spiritus est Deus, et eos qui adorant eum, in spiritu et ueritate oportet adorare . Sed facies et uultus Dei presentia eius est. Quid est enim facies Dei super nos illuminata, nisi presentia declarata, cum misericordiam et bonitatem ipsius presentem nobis adesse sentimus? Sic et respicere Dei uisitatio pietatis eius est, sicut in psalmo orantes dicimus: Deus uirtutum, conuerte nos, respice de celo, et uide, et uisita uineam istam . Oratur itaque omnipotens Deus, ut, placabilis ac propitius factus, sereno uultu, id est declarata bonitatis et pietatis sue presentia, respiciat dignanter  Ecclesie sue munera, et accepta et beneplacita habeat, sicut munera pueri sui iusti Abel, cuius fides et iustitia et oblationis acceptio et in lege ueteri commendatur, ubi scriptum est: Et respexit Deus ad Abel et ad munera eius ; et in Euangelio: A sanguine Abel iusti ; et in Apostolo, ubi scribit: Fide plurimam hostiam Abel quam Cain obtulit Deo, per quam testimonium consecutus est esse iustus , qui non etate, sed simplicitate et puritate, puer Dei appellatur. Sicut etiam de Dauid, qui mortuus est senex, in Euangelio dicitur: In domo Dauid pueri sui . Et, sicut sacrificium, inquit, patriarche nostri Abrahe. Utique quod sacrificium in oblationem unigeniti filii Isaac offerens cum Deo holocaustum, quod ita acceptum fuit  ut mereretur audire: Per memetipsum iuraui, dicit Dominus, quia fecisti rem hanc, et non pepercisti unigenito tuo propter me, benedicam tibi , etc. Qui quidem patriarcha non tantum est Isrelitice plebis secundum carnem, sed etiam nostre secundum fidem. Adiungitur adhuc: Et quod tibi obtulit summus sacerdos tuus Melchisedech, de quo manifeste scriptum dicit: Et Melchisedech rex Salem protulit panes et uinum. Erat enim sacerdos Dei altissimi, et benedixit Abraham , cuius sacerdotium et sacrificium tantum magnificatur, ut dicat de eo Apostolus: Primum quidem Melchisedech, qui interpretatur rex iustitie, deinde rex Salem, quod est rex pacis, sine patre, sine matre, sine genealogia,  neque initium dierum neque finem habens, assimilatus per omnia Filio Dei, qui manet sacerdos in eternum . Quod uero post hec omnia subiungitur sanctum sacrificium, immaculatam hostiam, ad superiora referendum esse uidetur, ubi dictum est: Super que propitio ac sereno uultu respicere digneris, ut ad complendam petitionem subiunctum sit. Hoc autem totum exoratur omnipotens Deus, ut sacrificium Ecclesie ita acceptum habeat, ut sacrificium iusti Abel, et patriarche Abrahe, et summi sacerdotis Melchisedech; quia et in illis antiquis sacrificiis imago erat huius ueri sacrificii, et hoc ipsum uni Deo auctori utriusque Testamenti et utriusque sacrificii ordinatissima temporum dispositione tunc placebat in prefiguratione uenture ueritatis, quod  et nunc placet in adimpletione eiusdem ueritatis. Nam et in sacrificio Abel, quod de primogenitis ouium et adipibus earum oblatum, sacrificio Cain quod ex terre fructibus offerebatur, prelatum est, Noui Testamenti fides prefigurabatur, qua innocentia gratie Deum laudans, ueteris Testamenti terreni operibus anteponitur, et in immolatione unici et dilecti filii Abrahe immolatio eius prefigurabatur, de quo dicit Pater: Hic est Filius meus dilectus, in quo mihi bene complacui . Unde ait Apostolus: Qui proprio Filio suo non pepercit, sed pro nobis omnibus tradidit illum . Et sacrificium Melchisedech tam uera erat significatio sacrificii Christi, ut inde predictum sit: Tu es sacerdos in eternum secundum ordinem Melchisedech  . Sequitur in mysterio:

66. Supplices te rogamus, omnipotens Deus, etc. Hec uerba mysterii tam profunda, tam mira et stupenda quis comprehendere sufficiat? quis inde digne aliquid loquatur? magis ueneranda sunt et pauenda quam discutienda. Beatus tamen Gregorius, idoneus tanti mysterii interpres, in quodam loco aliquid de iis tanquam de re ineffabili pene ineffabiliter loquitur . Quis enim fidelium, inquit, habere dubium possit, in ipsa immolationis hora ad sacerdotis uocem celos aperiri, in illo Iesu Christi mysterio angelorum choris adesse, summis ima sociari, terram celestibus iungi, unum quid ex uisibilibus atque inuisibilibus fieri? Idem etiam doctor quomodo accipiendum sit sublime altare  Dei in conspectu diuine maiestatis eius quodam loco subtiliter ostendit, exponens illum uersiculum psalmi: Constituite diem solemnem in confrequentationibus usque ad cornu altaris . Dies, inquit, solemnis est Domino coniunctio cordis nostri; sed tunc in confrequentatione dies solemnis constituitur, cum in lacrymas pio amore eius assidue mens mouetur, cui uelut si diceremus: Quandiu ista acturi sumus? quandiu tribulatione afficimur? Illico terminum quousque fieri debeat subiunxit, dicens: usque ad cornu altaris; cornu quippe altaris est exaltatio sacrificii interioris, ubi cum uenerimus, iam nulla necessitas est ut solemnem diem Domino de nostra lamentatione faciamus.  Beatus quoque Augustinus de eodem sublimi altare dicit, exponens uersiculum psalmi: Lauabo inter innocentes manus meas, et circumdabo altare tuum, Domine , sic breuiter designat: Munda, inquit, faciam inter innocentes opera mea, quibus amplexabor sublimia tua. Item alio loco , exponens illum uersiculum: Et introibo ad altare Dei, ad Deum qui letificat iuuentutem meam, de eadem re sic dicit: Est enim quoddam altare inuisibile, ad quod non accedit iniustus, ille solus accedit qui ad istud securus accedit. Illic inueniet uitam suam, qui in isto discernit causam suam; quale ibi sacrificium est, ipse qui intrat assumetur in holocaustum. Et repetit aliis uerbis quid hoc altare sit, ad Dominum inquiens: Ad Deum qui letificat iuuentutem  meam. Item alibi idem doctor exponens eumdem uersiculum, quem et beatus Gregorius: Sic enim est, inquit, in domo illa sempiterna sacrificium laudis, et sacerdos sempiternus est, et altare sempiternum, pacata mens ipsa iustorum. Non ergo sufficiat in terra dies ille solemnis quo Agnus occisus est, sed constituite illum in condensis sempiternum, alta et secreta rimantes, quo usque perueniaris, exaltatis a Deo mentibus uestris, usque ad eius diuinitatem. Et quid ibi aliud, nisi laudes cantabimus? quid ibi aliud dicemus, nisi Deus meus es tu, et confitebor tibi; Deus meus es tu, et exaltabo te?  Non strepitu uerborum istud dicemus, sed dilectio inherens illi, per se ipsam clamat istam uocem: Dilectio ipsa uox est. Hec de sublimi altare Dei in conspectu  diuine maiestatis eius necessario in hoc loco ex sanctorum Patrum uerbis posita sunt, ut quis carnaliter cogitans, estimet in celis esse altare corporeum, ex celesti siue supercelesti corpore factum; sed potius, iuxta sensum spiritalium Patrum, intelligamus sublime altare Dei, rationabile et intelligibile esse in electa et rationali creatura, angelica uidelicet et humana, que in sanctis angelis, ex quo condita est, in sui contemplatione Conditoris sublimata, et sibi nimium per spiritum pacis unita, uerum et sublime altare Dei existit, ex quo accipit Deus sempiternum sacrificium laudis et hostiam iubilationis, ad cuius altaris unitatem adiungitur nunc per fidem, et in futuro per diuine contemplationis speciem omnis multitudo hominum electorum. Sed quandiu in ista  mortalitate uiuunt, antequam reipsa ingrediantur ad illud altare Dei, antequam perueniant usque ad cornu altaris, ut orationibus et supplicationibus suis, tanquam in inferioribus adhuc positi, a supernis uirtutibus iuuentur, ut earum interuentione exaudiantur, et quasi de sublimitate altaris suscipiantur; sicut legimus, et Danieli oranti et deprecanti Gabrielem angelum apparuisse, eique dixisse: Ab initio precum tuarum egressus est sermo, et ego ueni propter sermones tuos, et nemo est adiutor meus in omnibus nis, nisi Michel archangelus princeps uester . Et in Zacaria propheta legimus pro consolatione et liberatione populi Dei angelum deprecantem et dicentem: Domine exercituum, usquequo tu non  misereberis Ierusalem et urbium Iuda, quibus iratus es? Iste iam septuagesimus annus est . Et respondit Dominus angelo uerba bona, uerba consolatoria. Similiter et ad Tobiam Raphel angelus dicit: Quando orabas tu cum lacrymis, et sepeliebas mortuos, ego obtuli orationem tuam Domino, et nunc misit me Dominus ut curarem te, etc. . Fit ergo et in ista oratione et oblatione sacra consecrationis aliquid incomprehensibile et ineffabile, et multo his omnibus mirabilius, ut per angelica ministeria et supplicationes tanquam de sublimi altari diuine maiestatis conspectibus offerantur in illa immolationis hora, cum astantibus sibi ministris celestibus Christus, ut proposita consecret, adesse credendus est; de qua re commodum uidetur beati  Ambrosii uerba ponere de Expositione Euangelii secundum Lucam : Non enim dubites, inquit, assistere angelum, quando Christus assistit, Christus immolatur. Etenim pascha nostrum immolatus est Christus; unde non immerito etiam Zacarie deprecanti apparuit angelus a dextris altaris incensi, quia ueri sacerdotis iam nuntiabatur aduentus et celeste sacrificium parabatur, in quo angeli ministrarent. Sic ergo cogitanda sunt, ut aliquid quo nichil sit melius atque sublimius illa cogitatione conemur attingere.

67. Similiter quoque et illud quod sequitur: Ut omnes, quotquot ex hac altaris participatione sacrosanctum Filii corpus et sanguinem sumpserimus, omni benedictione celesti et gratia repleamur. Ista  enim munera, ista sunt dona super omnem gloriam constituta, quibus fideles suos omnipotens Deus reficiens, glorioso Filii sui corpore uiuificat, sanctificat, eternitati preparat, per hec corda fidelium omni benedictione replet celesti et gratia, tribuens corporibus castimoniam, mentibus fidem, cogitationibus puritatem. Per hec tuetur suos misericordia, confirmat spe, munit caritate, ut, tanta Domini participatione, intra se Deum suscipientes, templum eius effici mereantur. Quid sit ergo per participationem corporis et sanguinis Filii Dei omni benedictione celesti et gratia repleri, et quantum hoc bonum debeat esuriri ac sitiri, audiamus beatum Ambrosium dulciter docentem et exhortantem: »Christus Ecclesie cibus, Christus est potus. Caro Dei cibus, et  Dei sanguis est potus. Christus nobis quotidie ministratur. Cibus iste non corpus impinguat, sed confirmat cor hominis. Hic est panis uite: qui ergo uitam manducat mori non potest. Accedite ad eum, et satiamini, quia panis est. Accedite ad eum, et potate, quia fons est. Accedite ad eum, et illuminamini, quia lux est. Accedite ad eum et liberamini, quia ubi Spiritus Domini, ibi libertas. Accedite ad eum, et absoluemini, quia remissio peccatorum est. Corpus Domini Iesu postulatio est diuine reconciliationis et protectionis eterne. Accipe tibi munimentum, suscipe Dominum Iesum tue mentis hospitio: ubi corpus eius, ibi iehsu est. Cum hospitium tuum aduersarius uiderit occupatum, celestis fulgore  prudentie intelliget locum testamentis suis interclusum esse per Christum. Qui sit iste queris? Audi ipsum dicentem: Ego sum panis uite, qui uenit ad me non esuriet; et qui credit in me non sitiet unquam .« Sequitur in mysterio.

68. Memento etiam, Domine, famulorum famularumque tuarum, qui nos precesserunt cum signo fidei, etc., usque lucis et pacis indulgeas deprecamur. Orat pia mater Ecclesia etiam pro defunctis suis, et eos sacre oblationis intercessione commendat, certissime credens quia sanguis ille pretiosus, qui pro multis effusus est in remissionem peccatorum, non solum ad salutem uiuentium, sed etiam ad absolutionem ualeat defunctorum, sicut beatus Ioannes  testatur dicens: Et sanguis Filii eius Iesu Christi emundat nos ab omni peccato . Procedunt enim fideles de corpore exeuntes ad Dominum, sed non preceduntur ab Ecclesia, quia precedunt cum signo fidei et dormiunt in somno pacis: cum signo fidei, quia ex aqua et Spiritu sancto renati, quia Christi cruce et passione signati. Dormiunt autem tanquam uere in resurrectione suscitandi. Dormiunt ergo in somno pacis, quia ab unitate et societate Christi et Ecclesie, nec per hereses, nec per schismata, nec per mortalia crimina separati sunt: in quibus etsi aliquando fuerunt, tamen per penitentiam sanati, et per orationem Ecclesie reconciliati,  et remissionis mysterio societati, utique in pace obierunt, miserante illo, qui non uult  mortem peccatoris, sed ut conuertatur et uiuat. Neque enim piorum anime mortuorum separantur ab Ecclesia, alioquin nec ad altare fieret eorum memoria in commemoratione corporis Christi, nec aliquid prodesset, ad eius baptismum in periculis currere, ne sine illo finiatur in hac uita; nec ad reconciliationem, si forte per prauam uel malam conscientiam quisque ab eodem corpore separatus est. Cur enim ista fiunt, nisi quia fideles etiam defuncti membra sunt eius? Quamuis ergo nondum cum suis corporibus, iam tamen anime regnant cum Christo. Unde et in Apocalypsi legitur: Beati mortui qui in Domino moriuntur, amodo iam dicit Spiritus ut requiescant a laboribus suis, opera enim illorum sequuntur illos ; et ipse est uerus sabbatismus  fidelium, id est requies, de qua dicit Apostolus: Itaque relinquitur sabbatismus populo Dei . Qui enim ingressus est in requiem eius, requieuit ab operibus suis, quemadmodum et a suis Deus. Regnat itaque cum Christo nunc Ecclesia in uiuis et mortuis. Propterea enim, sicut dicit Apostolus: Mortuus est Christus, ut et uiuorum et mortuorum dominetur . Unde et alibi ait: Quoniam non posuit nos Deus ad iram, sed in acquisitionem salutis per Dominum nostrum Iesum Christum, qui mortuus est pro nobis, ut, siue uigilemus, siue dormiamus, cum illo uiuamus . In quibus uerbis uigilantes, uiuentes, dormientes, mortuos intelligi uoluit, sicut iterum dicit: Siue  ergo uiuamus, siue moriamur, Domini sumus .

69.  Nam luce clarius constat quia perfectorum iustorum anime, mox ut huius carnis claustra exeunt, in celestibus sedibus recipiuntur, quod et ipsa ueritas attestatur dicens: Ubi fuerit corpus, illic congregabuntur et aquile , quia ubi ipse Redemptor noster est corpore, illic procul dubio colligentur et anime iustorum. Et Paulus dissolui desiderat et cum Christo esse. Qui ergo Christum in celo esse non dubitat, nec Pauli animam in celo esse negat, qui etiam dissolutione sui corporis atque inhabitatione patrie celestis dicit: Scimus quoniam si terrestris domus nostra huius habitationis dissoluatur, quod edificationem habemus  ex Deo domum non manu factam eternam in celis .

70.  uerum hoc de apostolis, martyribus, confessoribus, ceterisque uiris fieri notandum est. Nam sunt quorumdam iustorum anime, que celesti regno, licet in beata requie, quibusdam adhuc mansionibus differuntur, in quo dilationis damno ostenditur quod de perfecta iustitia aliquid minus habuerunt. At uero nonnulli propter bona fidei opera ad electorum sortem preordinati, sed propter mala aliqua quibus de corpore exierunt post mortem sereno, castigandi recipiuntur flammis ignis purgatorii, et uel usque ad diem iudicii longa examinatione a uitiorum sorde mundantur, uel certe prius amicorum fidelium precibus, eleemosynis, ieiuniis,  fletibus et hostie salutaris oblationibus, penis absoluti, et ipsi ad beatorum perueniunt requiem. Illis ergo eorum sacre uictime mortuis prosunt, qui hic uiuendo obtinuerunt ut eos etiam post mortem bona adiuuent, que hic pro ipsis ab aliis fiunt. Inter hec autem pensandum est, quod tutior uia sit, ut bonum quod quisque post mortem sperat agi per alios, agat dum uiuit ipse pro se. Beatius quippe est liberum exire quam post uincula libertatem querere. Propter illa ergo uerba quibus dicitur, qui nos precesserunt cum signo fidei, et dormiunt in somno pacis, usus fuit antiquorum, sicut etiam Romana agit Ecclesia, ut statim recitarentur ex diptychis, id est tabulis, nomina defunctorum, atque ita post lectionem nominum subiungerentur uerba sequentia: Ipsis et  omnibus in Christo quiescentibus locum refrigerii, lucis et pacis ut indulgeas deprecamur. Ipsis uidelicet quorum nomina memorantur, et ceteris omnibus in Christo quiescentibus locum refrigerii, ubi non sentiunt ardores penarum. Et lucis, de qua Psalmista: Ut placeam coram Deo in lumine uiuentium . Et pacis, de qua iustus Simeon: Nunc dimittis seruum tuum, Domine, secundum uerbum tuum in pace . Et in qua sanctorum martyrum anime quiescunt, dicente Scriptura: uisi sunt oculis insipientium mori, illi autem sunt in pace .

71. Hanc autem piam et religiosam obseruantiam, quam ex apostolica sine dubio traditione susceptam  uniuersa in mundo uniformiter et celebriter tenet Ecclesia, etiam ueteris Testamenti Scriptura et consuetudo a Patribus custodita diligentissime commendat. Legimus namque in Machabeorum libris, quod uir fortissimus et pontifex Iudas, duodecim millia drachmas argenti misit Ierosolymam offerri pro peccatis mortuorum qui in bello ceciderant, considerans quod hi qui cum pietate dormitionem acceperant, optimam haberent repositam gratiam; ubi et hoc in laudibus fidei eius adiungitur, quia et sancta et salubri cogitatione pro defunctis exorabat, ut a peccato soluerentur. Sequitur in mysterio:

72. Nobis quoque peccatoribus famulis tuis, etc., usque Per Christum Dominum nostrum. Commendatio pro spiritibus defunctorum per oblationem pietatis,  ut in beatis electorum sedibus mereantur obtinere locum refrigerii, lucis et pacis. Consequenter oratur omnipotens Deus ut etiam ceteros fideles, qui superstites sunt et uiuunt, id est sacerdotes et populum, per uirtutem et gratiam eius Deus uenerabilis sacramenti auxilio ad eamdem beatitudinem perducat. Totius namque Ecclesie uox est, id est sacerdotum et plebium cum humilitate et contritione cordis dicentium Deo: Nobis quoque peccatoribus famulis tuis: quia, licet omni tempore peccatores nos esse ex corde cognoscere debeamus, tamen maxime hoc attentius agendum et confitendum est, cum in illo sacro mysterio celebratur remissionis gratia, indulgentia peccatorum, et cum humilitate et contritione cordis dicendum Deo: Nobis quoque peccatoribus  famulis tuis, quia, sicut scriptum est, etsi peccauerimus, tui sumus, scientes magnitudinem tuam, non de ullis nostris meritis, sed de multitudine miserationum tuarum sperantibus, corde in psalmo cantamus: Et secundum multitudinem miserationum tuarum dele iniquitatem meam . Recordanda namque sunt in hoc loco, et diligenter inculcanda uerba Apostoli, dicentis: Omnis namque sacerdos ex hominibus assumptus, pro hominibus constituitur in his que sunt ad Deum, ut offerat dona et sacrificia pro peccatis: qui condolere possit his qui ignorant et errant, quoniam et ipse circumdatus est infirmitate, et propterea debet, quemadmodum pro populo, ita etiam pro se offerre pro peccatis . Ad quod beatus Gregorius in quodam loco exhortans  dicit: »Sed necesse est ut, cum hec agimus, nosmetipsos Deo in cordis contritione mactemus; quia qui passionis Dominice mysteria celebramus, debemus imitari quod agimus. Tunc enim uere pro nobis Deo hostia erit, cum nos ipsos hostiam fecerit. Oratur itaque omnipotens Deus, ut non solum defunctis, quorum supra commemoratio facta est, sed etiam nobis peccatoribus, de multitudine miserationum suarum sperantibus, partem aliquam et societatem donare dignetur cum suis sanctis apostolis et martyribus et omnibus sanctis pro modulo nostro; quibus nunc sociamur per communionem fidei, cum ipsis etiam societatem uite et beatudinis eterne in futuro accipiamus. Intra quorum nos consortium ut  nos Dei pietas introducat petimus; ut nobis non nostri meriti estimator, sed uenie sit largitor; ut, quia sanctorum societati per meritum iungi non possumus, per indulgentiam coniungamur. Si enim estimemur, et diuino iudicio ponderemur, nullus ad apostolorum et martyrum societatem assurget. In fine autem huius orationis, sicut et in ceteris precedentibus subiungitur Per Christum Dominum nostrum, et statim conclusio totius consecrationis sequitur dicendo:

73. Per quem omnia semper bona creas, etc. Per ipsum enim omnipotens Deus hec bona omnia que sacris altaribus consecrantur non solum in exordio mundi creauit, condendo quod non erat; per eumdem unigenitum uerbum suum dixit, et factum  est: Germinet terra herbam uirentem et afferentem semen, lignumque pomiferum faciens fructum : in qua creatione utique et herba frumenti et lignum uini exortum est; sed etiam semper eadem bona creat propagando et reparando, ut per annos singulos et noue segetes et noua uina nascantur. De hac namque operatione regende, propagande et reparande creature, ipse unigenitus Filius in Euangelio dicit ad Iudeos indignantes quod in sabbato curaret: Pater meus usque modo operatur, et ego operor, tanquam diceret: Non sex tantum diebus primis, ut putatis, Pater operatus est, sed usque modo operatur, non nouum creature genus instituendo, sed que in principio creauerat, ne deficiant, propagando.  Et ego, inquit, operor, subauditur  usque modo, cum eo cuncta disponens, regens, accumulans. In quibus uerbis equalem se Deo Patri manifestissime predicauit: quia quorum una eademque operatio, procul dubio equalis est et maiestas. Per ipsum enim, ut dictum est, Deus Pater hec omnia bona semper creat, et creata ac suis conspectibus oblata sanctificat, ut que erant simplex creatura, fiant sacramenta; sicque sanctificando uiuificet, ut sint mysteria uite, ut sumatur in eis uita, ut uitalem substantiam accipientibus subministrent. Sanctificando autem et uiuificando ineffabiliter benedicit, quia ea omni benedictione celesti et gratia accumulat. Ita uero sanctificata, et uiuificata, et benedicta prestat nobis per eumdem secum pariter sanctificantem, uiuificantem et benedicentem, qui nobis de  corpore et sanguine suo dedit tam salubrem refectionem.  Manducent ergo qui manducant, et bibant qui bibunt, esuriant et sitiant, uitam manducent, uitam bibant. Illud manducare, refici est. Sed sic reficeris, ut non deficiat unde reficeris. Illud bibere quid est, nisi uiuere? Manduca uitam, bibe uitam, habebis uitam, et integra est uita. Tunc autem hoc erit, id est uita unicuique erit corpus et sanguis Christi, si quod in sacramento uisibiliter sumitur, in ipsa ueritate spiritaliter manducetur, spiritaliter bibatur.

74. Per ipsum ergo, ut dictum est, Deus Pater hec omnia bona sanctificando et uiuificando ineffabiliter benedicit, quia ea omni benedictione celesti  et gratia accumulat et preparat nobis. Per ipsum et cum ipso et in ipso est Deo Patri omnipotenti, in unitate Spiritus sancti omnis honor et gloria. Per ipsum scilicet, tanquam per uerum mediatorem Dei et hominum; cum ipso, tanquam cequali; in ipso, tanquam uere consubstantiali. Omnis uero honor et gloria est Deo Patri per Filium, et cum Filio, et in Filio in unitate Spiritus sancti, qui, ex Patre Filioque procedens, unitatem deitatis possidet cum Patre et Filio, atque ideo simul adoratur et conglorificatur. Insinuatur in Patre auctoritas, in Filio natiuitas, in Spiritu sancto Patris Filiique communitas, in tribus equalitas per omnia secula seculorum. Hec est quod beatus Iudas apostolus in fine Epistole sue uelut distincte designanter exponit, dicens: Soli Deo Saluatori  nostro per Dominum nostrum Iesum Christum gloria, magnificentia, imperium et potestas ante omne seculum, et nunc, et in omnia secula seculorum . Cepit enim seculum, id est temporalis mutabilitas a conditione creature: currunt secula presentia, mutabilium rerum cursu labentia; succedent uero secula futura, incommutabili rerum statu eternaliter permanentia. uerum quia hec omnia in eterna Dei sapientia, sine ullo omnino initio uel mutabilitate fixa sunt: quia, ut in Euangelio legimus, quod factum est in ipso uita erat , bene intelliguntur ita dici secula seculorum, tanquam secula in sapientia Dei inconcussa stabilitate manentia, istorum que cum tempore transeunt efficientia seculorum. Aut certe simpliciter accipienda sunt  secula seculorum, uel ut consequentia precedentium, uel ut continuata sibi commistione copulentur, que appellantur secula seculorum, donec totum potens seculum, quod ex diuersorum temporum seculis contexerunt, perueniat ad finem, et succedat futurum seculum, quod non habet finem, ubi Deus uidebitur et laudabitur sine fine. Amen autem quod ab omni Ecclesia respondetur, interpretatur uerum, non ubicunque et quomodocunque, sed mystica religione.  Hoc ergo ad tanti mysterii consecrationem, sicut et in omni legitima oratione respondent fideles, et respondendo subscribunt. Adiungit autem adhuc sacerdos et dicit: Oremus.

75. Preceptis salutaribus moniti, etc. Dignum profecto fuit ut tota hec tam sacrosancta actio Dominica  Oratione [a 1Kb] concluderetur, et petitiones fidelium, quas uel propter futuram, uel propter presentem uitam nos Dominus docuit, per eamdem passionis eius commemorationem efficacius commendarentur. Admonetur ergo tota Ecclesia, et dicitur a sacerdote Oremus, et orat Ecclesia cum sacerdote, non uoce, sed corde: labia clausa sunt, sed patet conscientia: silentium est, clamat pectus, sed auribus ille audit qui miseretur. Nam et Susanna dum damnaretur ab  iniustis iudicibus, tacebat et orabat: os eius non audiebatur ab hominibus, cor eius clamabat ad Deum. Nunquid quia uox eius ore corporis non processit, propterea exaudiri non meruit? Exaudita est illa, sed quando orauit, nemo hominum sciuit. Orat ergo sacerdos simul cum Ecclesia, conuersus ad Dominum, et dicit: Preceptis salutaribus moniti, etc. Hoc itaque nobis super omnia salutare est, quod nobis tantam gratiam per Unigenitum suum contulit Deus Pater, ut tantam bonitatem cogitantes et amantes, sic agamus, ut non iam filii seculi, sed Dei simus. Preceptis ergo salutaribus iussi, et diuina institutione formati, non presumptionis temeritate, sed obedientie pietate presumimus dicere Deo:

76. Pater noster, qui es in celis, etc. Orationem [b 1Kb]  dicimus Dominicam ad nostram proficientem salutem, qua nos unigenitus Filius per lauacrum regenerationis et spiritum adoptionis, Dei filios esse dicere monuit, dicere iussit; et non humana, sed diuina institutione ipse nobis orandi formam tribuit, ut Deo audeamus dicere: Pater noster, qui es in celis.  Credimus uero ubique esse Deum et diuinitatis presentiam, sed non ubique per habitationis gratiam. Propter hanc ergo inhabitationem ubi gratia eius dilectionis agnoscitur, non dicimus: Pater noster, qui es ubique, cum et hoc uerum sit; sed Pater noster, qui es in celis, ut templum eius potius in Oratione commemoremus, quod et nos nosse debemus.  Et in quantum sumus, in tantum ad eius societatem et adoptionis familiam pertinemus.  Nec se Filius in hac Oratione pretermisit, sed in Patris unitate coniunxit, qui et in Patre se orari iussit. Cum enim Patrem rogas, Filii nomen imploras.

77. Sanctificetur nomen tuum. Non quod optemus Deo ut sanctificetur orationibus nostris, sed quod petamus a Deo ut nomen eius sanctificetur in nobis. Ceterum a quo Deus sanctificatur qui ipse sanctificat? sed ipse dicit: Sancti estote, quia ego sanctus sum . Hoc petimus et rogamus ut, qui in baptismo sanctificati sumus, in eo quod esse cepimus perseueremus. Admonemur etiam desiderare ut nomen eius, quod semper sanctum est, etiam apud homines sanctum habeatur, hoc est non contemnatur; quod non Deo sed hominibus prodest.

 78. Adueniat regnum tuum. Hac petitione desiderium nostrum ad futurum regnum excitamus, ut nobis ueniat, atque in eo regnare mereamur; id est ut ueniat et nobis, quod esse uenturum non dubitamus omnibus sanctis, id est ut regnum eius mereamur agnoscere.

79 Fiat uoluntas tua sicut in celo et in terra. Non ut Deus faciat quod non uult; sed ut facere possimus quod Deus uult, ut, sicut angeli sancti, ita et  nos faciamus eius uoluntatem. Possumus etiam per celum et terram intelligere spiritum et carnem: quoniam spiritus e celo, caro e terra esse cognoscitur. Sed spiritus celestia querit, caro terrena concupiscit, et ideo petimus ut uoluntatem Dei his duobus concordantibus faciamus. Potest et sic intelligi, ut pro infidelibus, qui sunt adhuc in terra, orare intelligantur fideles qui fidei dono celi nuncupantur; ut circa illos uoluntas Dei fiat, ad ipsum conuertendo; ut terra imitetur celum, et homo angelum, infidelis fidelem. Ac per hoc oramus et petimus, ut precem pro omnium salute faciamus.

80. Panem nostrum quotidianum ad nobis hodie. Qua petitione nostra sufficientiam quotidiani uictus petimus; nomine panis totum significantes, quoniam  panis Grece, Latine dicitur totum id sacramentum fidelium, quod in hoc quoque tempore necessarium est non tamen ad huius temporis, sed ad illam eternam felicitatem assequendam. Nam panis uite Christus est, quem dari nobis quotidie postulamus, ne, qui in Christo sumus et eucaristiam quotidie sumimus, intercedente aliquo grauiori delicto, a Christi corpore separemur, ipso dicente: Ego sum panis uiuus qui de celo descendi; si quis ex hoc pane ederit, uiuet in eternum . Sicut ergo manifestum est eos uiuere qui corpus eius uere et digne accipiunt, ita contra timendum est ne qui separantur a Christo corpore perpetua pereant morte, criminante Christo: Nisi comederitis carnem filii hominis, et biberitis eius sanguinem, non habebitis uitam in uobis  . Et ideo panem nostrum, id est Christum quotidie nobis dari petimus, ut qui in eo manemus et uiuimus, a sanctificatione eius et corpore non recedamus, sine quo uiuere in eternum non ualemus.

81. Et dimitte nobis debita nostra, sicut et nos dimittimus debitoribus nostris. Hic admonemur quid petamus et quid faciamus, ut accipere mereamur. Post subsidium cibi, petitur et uenia delicti, ut qui a Deo pascitur, in Deo uiuat. Admonemur enim quod peccatores sumus, quia pro peccatis nostris rogare compellimur, ne quis sibi quasi innocens placeat. Instituitur et docetur peccare se quotidie, dum quotidie pro peccatis iubetur orare. Addidit Deus plane legem, certa nos conditione et sponsione constringens, ut sic nobis dimitti debita postulemus, secundum  quod ipsi debitoribus dimittimus: scientes impetrare non posse ueniam, quam pro peccatis nostris petimus, nisi et ipsi circa debitores nostros paria fecerimus, dicente Euangelio: In qua mensura mensi fueritis, eadem remetietur uobis . Et alio loco: Cum statis ad orationem, remittite si quid habetis aduersus aliquem, ut et Pater uester, qui in celis est, remittat uobis peccata uestra . Excusatio denique tibi in die iudicii nulla superest, cum secundum tuam sententiam iudicaris, et, quod feceris aliis, hoc et ipse patieris. Similiter quod fecimus ceteris, faciet nobis, dicens in Euangelio: Si dimiseritis hominibus peccata eorum, et Pater uester celestis dimittet uobis peccata uestra: si non remiseritis,  nec Deus dimittet uobis delicta uestra .

82. Et ne nos inducas in tentationem. Petimus ne deserti eius adiutorio, alicui praue tentationi uel consentiamus decepti, uel cedamus afflicti. Qua in parte ostenditur nichil contra nos aduersarium posse, nisi Deus ante permiserit, et idcirco postulamus ut, eius adiutorio fulti, ita maneamus uincti, ut ab hoste maligno non subiiciamur tentati:

83. Sed libera nos a malo. Hic admonemur cogitare nondum nos esse in eo bono in quo nullum patiamur malum. Que petitio ita late patet, ut homo Christianus, in qualibet tentatione et tribulatione constitutus, in hoc gemitus edat, in hoc lacrymas fundat. Et quando dicimus: Libera nos a malo, nichil  remanet quod ultra adhuc debeamus postulare, quando semel protectionem Dei aduersus mala petimus. Amen signaculum Dominice Orationis, quod interpretatur uere, siue fideliter, attestatio est ueritatis, quod ex Apostoli traditione etiam ad ceteras orationes consuete respondet Ecclesia, sicut Apostolus ad Corinthios scribit, dicens: Si benedixeris spiritu, qui supplet locum idiote, quomodo dicet Amen super tuam benedictionem, quoniam quidem nescit quid dicas?  Ex quo ostenditur non posse ideo tam respondere uerum esse quod dicitur, nisi ante intellexerit. Post Orationem Dominicam, quam ad completionem perfecti mysterii tota ad Deum fundit Ecclesia, sequitur in conclusione eiusdem Orationis sacerdos et dicit:

 84. Libera nos, quesumus, Domine, ab omnibus malis, etc. In quibus uerbis mala preterita, a quibus petimus liberari, peccata nostra transacta intelligenda sunt; quorum etsi actio iam cessauit in nobis, tamen reatus manet, nisi diuina indulgentia deleatur. Unde admonet Scriptura diuina, dicens: Fili, peccasti, ne adiicias iterum; sed et de preteritis deprecare, ut tibi dimittantur . Mala uero presentia, quia quotidie peccamus, necesse habemus dicere: Dimitte nobis debita nostra. Possunt et quotidiana peccata nostra in animo, et accidentes sepe diuersis languores et afflictiones in corpore exstrinsecus irruentes, innumere calamitates, ut fames, pestilentia, gladius, et cetera huiusmodi, que omnia quotiescunque patimur, eius debemus implorare  auxilium, qui solus sua pietate et animas curat et corpora. Et nouit quando filiis suis, quos ad eternam hereditatem preparat, et flagellum correptionis et dulcedinem consolationis adhibeat. Futura enim mala quid aliud intelligenda, nisi quecunque nobis accidere possunt saluti et paci contraria, siue per tentationes diaboli, siue per aduersitates et miserias seculi? Et maxime illa sunt pro quibus effugiendis precipue orare debemus, ut liberemur a uentura damnatione eterna, que sine dubio malis constat esse futura. Orat ergo sacerdos, imo tota Ecclesia cum sacerdote, ut quod in fine Orationis Dominice dictum est: Sed libera nos a malo, ita nobis per Dei misericordiam prestetur, ut liberemur ab omnibus  malis, id est que nobis uel in preterito acciderunt, uel in presenti accidunt, uel in futuro accidere posse formidantur. Unde et Dominus, sciens fragilitatem nostram in tantis periculis constitutam, misericorditer admonet, dicens: uigilate et orate, ne intretis in tentationem . Et iterum: uigilate itaque omni tempore orantes, ut digni habeamini fugere ista omnia que futura sunt, et stare ante filium hominis . Sequitur sacerdos et dicit:

85. Et intercedente pro nobis beata et gloriosa, etc. Dominus populo Isrelitico, cum detineretur in Babylonica seruitute captiuus, dicens inter alia per Ieremiam prophetam: Et orate pro pace ciuitatis ad quam transmigrare uos feci, quia in pace ipsius erit pax uobis , similiter et Apostolus populum  Ecclesie exhortatur dicens: uolo igitur primum omnium fieri obsecrationes, orationes, postulationes, gratiarum actiones pro omnibus hominibus, pro regibus, et his qui in sublimitate sunt, ut quietam et tranquillam uitam agamus in omni pietate . Iuxta hanc ergo formam per prophetam et Apostolum diuinitus constitutam, populus fidelium in huius seculi peregrinatione, tanquam in Babylone captiuus, et superne patrie suspirans, orat etiam pro pace temporali, ne impediatur a pace spiritali et eterna, ut, remotis per Dei pietatem persecutionibus, seditionibus, hostilitatibus, quietam et tranquillam uitam agat Ecclesia in omni pace. Et hoc orat generali obseruantia sine intermissione in omni Dominica oblatione in qua, iuxta preceptum apostolicum,  obsecrationes suas, et orationes, et postulationes, et gratiarum actiones offert Deo. Hoc autem, paucissimis sed eminentissimis sanctis nominatis, a Deo exorat, uidelicet ut intercedente in primis Dei Genitrice, per quam humano generi salus exorta est, et beatis apostolis Petro et Paulo atque Andrea, impetrare mereatur. In qua postulatione non ceterorum sanctorum intercessio pretermittitur, sed in istorum commemoratione omnium suffragia expetuntur, quia, ut omnes sibi in Deo sociati et uniti existunt, ita omnes unum desiderant et rogant pro salute hominum, et ut in uno omnes pariter habeantur, et in uno omnes pariter negligantur. Non enim amant sancti suos electores, si suorum sociorum eos inuenerint desertores, magisque offensurus  est quisquis ita agendum putat, eos ad quos se contulerit, quam eos a quibus abstulerit. Unitate enim gaudent et in Christo unum sunt.

86. Quod ergo dicit Ecclesia: Da propitius pacem in diebus nostris, manifeste iuxta exemplum quod in Isaia legitur, hoc facit. Cum enim predixisset idem propheta Ezechie regi nostro uenture captiuitatis mala, compunctus respondit: Bonum uerbum Domini quod locutus est; fiat tantum pax et ueritas in diebus meis , uidelicet futura humiliter, Dei iudicio reseruans, de presenti uero quod ad suam et populi sui salutem pertinebat, deprecans: Fiat, inquit, pax et ueritas in diebus meis: pax, ne regni tranquillitas ab hostibus turbaretur; ueritas  uero, ut in ipsa pace Dei cultus, religionis ueritas, seruaretur. Unde et Apostolus ubi hec orari precepit, utrumque simul posuit: Ut quietam, inquit, et tranquillam uitam agamus in omni pietate. Nam et quies et tranquillitas pertinet ad pacem, pietas ad diuini cultus religionem. Ita ergo et Ecclesia deprecatur pacem fieri in diebus nostris, quod et post nos alii, et post ipsos alii usque ad consummationem seculi utique similiter orabunt.

87. Cum autem ipsam pacem postulet, subiungit uidelicet ut ope, id est auxilio et protectione misericordie Dei adiuti, quantum ad interiorem religionis deuotionem pertinet, simus semper a peccatis liberi; quantum uero ad interiorem pacem, simus etiam ab omni perturbatione securi. Nam pax in qua non diuine  religioni, sed mundane cupiditati seruitur, non est iustorum, sed iniquorum, de qualibus Psalmista ait: Quia zelaui in peccatoribus, pacem peccatorum uidens . Sequitur quod et in ista et in omnibus fere orationibus ecclesiasticis in conclusione subiungi solet:

88. Per Dominum nostrum Iesum Christum Filium, etc. . Quod utique certa ratione, ut sepe dictum est, catholica concelebrat Ecclesia, propter illud utique sacramentum, quod mediator Dei et hominum factus est et homo Christus iehsu, sacerdos in eternum secundum ordinem Melchisedech, qui per proprium sanguinem semel introiuit in sancta, non utique manufacta, sed in ipsum celum, ubi est in dextera Dei,  et interpellat pro nobis. Per ipsum ergo hostiam laudis atque orationis offerimus, qui per eius mortem reconciliati sumus, cum inimici essemus. Christus namque in forma Dei permanens unigenitus Deus, cui cum Patre hostias offerimus, formam serui accipiens, sacerdos factus est, per quem hostiam uiuam, sanctam, Deo placentem offerre possimus. Nec tamen hostia a nobis offerri potuisset, si Christus pro nobis factus hostia non fuisset. Cum uero dicimus Filium tuum, et adiicimus: Qui tecum uiuit et regnat Deus in unitate Spiritus sancti, illam utique unitatem commemoramus, quam naturaliter habet Pater et Filius et Spiritus sanctus. Ubi ostenditur quod idem ipse Christus pro nobis sacerdotali est functus officio, cui naturalis est unitas cum Patre et Spiritu  sancto. Cum uero in unitate Spiritus sancti dicimus unam naturam Spiritus sancti cum Patre Filioque monstramus. Unitas autem nature, quid aliud quam Trinitatem esse unum Deum, et hoc unum ostendi et regnum? Ubi autem regni naturalis est unitas, una regnandi permanet et potestas. uiuit ergo et regnat Christus Dominus noster cum Patre in unitate Spiritus sancti per omnia secula seculorum, sicut ipse in Apocalypsi loquitur, dicens: Ego sum primus et nouissimus; et uiuus fui, et mortuus; et ecce sum uiuens in secula seculorum . Ipsi namque dicitur in Psalmo: Thronus tuus, Deus, in seculum seculi. Et iterum: Regnum tuum, regnum omnium seculorum . De quo  et in Euangelio ad beatam Mariam angelus dicit: Et regni eius non erit finis .

89. Hac oratione expleta, commiscens sacerdos Dominicam oblationem, ut calix Domini totam plenitudinem contineat sacramenti, tanquam per eiusdem mysterii copulationem imprecatur Ecclesie pacem, dicens: Pax Domini sit semper uobiscum, cui tantum bonum Ecclesia imprecatur, respondens: Et cum spiritu tuo.  Quid est autem pax Domini, nisi pax Christi? Pax autem Christi finem temporis non habet, et ipsa est omnis pie actionis intentionisque perfectio. Propter hanc pacem in eum credimus et speramus, et amore ipsius, quantum donat, accendimur: propter hanc denique omnem tribulationem fortiter toleramus, ut in ea  feliciter sine tribulatione regnemus. uera enim pax unitatem facit, quoniam qui adheret Domino unus spiritus est. Imprecata igitur pace, incipiens a sacerdote, dat sibi mutuo omnis Ecclesia osculum pacis, ut, omnibus uera pace unitis, fiat in eis locus Dei, sicut dicitur in psalmo: Et factus est in pace locus eius . Et impleatur in Ecclesia quod alibi Psalmista dicens: Deus in loco sancto suo, Deus inhabitare facit unanimes in domo .  Et hoc utique ex traditione apostolica seruat Ecclesia, cui frequenter ab eiusdem apostolis dicitur: Salutate inuicem in osculo sancto , id est osculo uero, osculo pacifico, osculo columbino, non ficto et subdolo, quali usus est Ioab ad occidendum Amasiam, quali Iudas ad tradendum  Saluatorem, quali utuntur hi qui loquuntur pacem cum proximo suo, mala autem in cordibus eorum. Illi ergo osculo sancto salutant inuicem qui non diligunt uerbis nec lingua, sed opere et ueritate.

90. Inter hec omnia cantatur ab omnibus, et cantando oratur dicentibus: Agnus Dei, qui tollis peccata mundi, etc.  Nullus enim tollit peccata,  nisi ille de quo dictum est: Ecce Agnus Dei, ecce qui tollit peccata mundi, cui nullum bonum hominis impossibile, nullum malum est insanabile.  Quomodo autem apostolus Petrus ostendit, qui ait: Non corruptibilibus argento et auro redempti estis de uana uestra conuersatione paterne traditionis, sed pretioso sanguine quasi Agni incontaminati et immaculati Christi . Et in Apocalypsi Ioannes apostolus: Qui dilexit nos, inquit, et lauit nos a peccatis nostris in sanguine suo , quando sanguinem suum dedit pro nobis in cruce, uel quando quisque nostrum in mysterio sacrosancte passionis illius baptismi aquis ablutus est, uerum etiam tollit peccata mundi, lauatque nos a peccatis nostris quotidianis in sanguine suo, cum eiusdem  beate passionis ad altare memoria replicatur.

91. Post hec ergo sumpta eucaristia, id est bona gratia, gratia enim Dei pro omnibus gustauit mortem, et celebrata gratiarum actione, respondetur ab omnibus Amen.  Hec est enim clara uox sanguinis Christi, quam sanguis ipse exprimit ex ore fidelium eodem sanguine redemptorum.

92. Finitis uero omnibus, astanti et obseruanti populo absolutio datur, inclamante diacono: Ite, missa est. Missa ergo nichil aliud intelligitur, quam dimissio, id est absolutio, quam celebratis omnibus tunc diaconus esse pronuntiat, cum populus a solemni obseruatione dimittitur. Unde et missam catechumenorum canones dicunt, quando post Euangelii  lectionem incipiunt celebrari sacra mysteria, quibus nullum, nisi baptismi fonte regeneratum, interesse licet. Tunc enim, clamante diacono, iidem catechumeni mittebantur, id est dimittebantur foras. Missa ergo catechumenorum fiebat ante actionem sacramentorum: missa fidelium fit post confectionem et participationem.






FLORI DIACONI OPUSCULA ADuERSUS AMALARIUM.




I. Incipit epistola FLORI totius ueritatis plena, contra falsiloquas adinuentiones AMALARII, quondam Lugdunensis chorespiscopi, de Corpore Domini tripartito.

1. Dominis beatissimis, reuerentissimis, et piissimis pastoribus gregis Christi, rectoribus Ecclesie Dei, predicatoribus ac propugnatoribus catholice fidei, DROGONI sacri consilii magistro et pontifici clarissimo; HETI Treuirorum antistiti, ALDRICO reuerentissimo Cenomannorum episcopo, RABBAN abbati uenerabili,  et ex prouincia Lugdunensi prima ALBARICO Lingonum reuerentissimis episcopis, Ecclesie catholice indignus filius, et pietatis ac paternitatis uestre exiguus seruulus FLORUS.

Obsecro, mansuetissimi et benignissimi serui Christi, ut extremitatem meam periculis Ecclesie Dei condolentem et compatientem, ac pro hoc necessitates eius humiliter et fidenter ad uos referentem, in ipsius Christi, et Dei Ecclesie pie matris amore, pio ac benigno suscipiatis affectu. Exigua quidem et indigna est persona que loquitur; sed Domini est  res, Domini est causa quam loquitur: digna certe, que a melioribus suggereretur, et idonea que ad uestrum iam olim iudicium examinanda perferretur; sed quoniam fortius clamare solent qui atrocius uapulant, et qui maxima cogente indigentia importunius postulant, miseratione potius quam indignatione digni habentur: sit et mihi minimo sub uestra pietate tutum ac liberum inter flagella uapulantis Ecclesie tristius uociferari, de cladibus eius ac miseriis conqueri, et a uobis paterne opis auxilium deprecari.

2. Idcirco enim ad uos, o domini et Patres beatissimi, qui et dignitatis culmine, et fidei sinceritate, et Dei timore, et scientie probitate precellitis, et Lugdunensi Ecclesie quidem familiarius obstricti  estis, querelam hanc potissimum credidi deferendam: ut quanto plures diuini muneris largitate preitis, tanto instantius et religiosius pro diuine fidei et ueritatis tuitione certetis; memores Spiritus sancti per Salomonem talibus, quales Christi estis gratia, proclamantis: Erue eos qui ducuntur ad mortem, et qui trahuntur ad interitum liberare necesse est . Si dixeris, uires non suppetunt, qui inspector est cordis ipse intelligit, et seruatorem anime tue nichil fallit, reddetque homini iuxta opera sua. Precessit enim in prefata nuper Ecclesia per prelatum eius Amalarium error insanus et uanus, fidei et ueritatis inimicus, religioni et saluti contrarius, quem primum quidem, aggregata presbyterorum synodo, circumsedentibus omnibus,  et uelut preceptorem audientibus, uiua uoce conatus est serere, imo tota intentione et studio per totum triduum proponendo, exponendo, exigendo, omnibus inculcauit et tradidit, quasi Noui Testamenti minister tabulis cordis carnalibus cuncta que asserebat, indelebiliter uellet imprimere. Deinde etiam magnum quemdam codicem quatuor uoluminibus diffusum, a se compositum atque digestum, legendum transcribendumque tradidit, asserens eum Officialem nuncupari, tanquam de sacris officiis prudentissime et sufficientissime disputantem, qui tantis uesaniis et erroribus confertus est, ut quibuslibet etiam imperitis palam ridendus conspuendusque uideatur. Protulit quoque Antiphonarium uelut a se digestum atque correctum, cui talia ex  suo sensu inseruit, ut pro eius impudenti audacia frons legentis pudore ac rubore feriatur. Nouissime uero nouum digessit uolumen, et apud Lugdunum ornate indui, ac uittis sericeis distingui fecit: quod ad palatium ferens, uel principi, uel magistro consilii dicitur oblaturus. In quo uere tam inepto eloquio, tam absurdis sensibus, tam exquisitis et inauditis phantasiis inuoluitur, ut putes eum lymphatico more baccari. uocat huius insulsissime garrulitatis librum, Embolim opusculorum suorum, et rectissime omnino; est enim multiplicium errorum eius uelut cameli gibbus procrescens ac redundans argumentum [al., augmentum].

3. De singulis autem pauca proponere, et uestre  grauitati fastidiosum, et mee supplicationis sermoni uidetur incongruum, quem metuo rebus friuolis facere prolixiorem, ne in seriis ac necessariis onerosior uideatur. Certe libri ipsi fere ubique dispersi, fere omnibus noti sunt, neque ullatenus ambigo quin grauium ac prudentium uirorum iudicio seuerius reprehendantur, quam exiguitatis mee aut comprehendi ingenio, aut exaggerari possit eloquio. Attamen, ne frustra opem sanitatis uidear implorare, si dissimulo aut formido uulnus detegere, nonnulla uel breuiter replicabo. uos ut celestis cooperatores medici, siue antidoto fidei, siue scapello, aut cauterio sincerissime ueritatis curate languida, resecate putrida, urite uitiosa, et saluti corporis Christi in commune prospicite. Absit, absit a uestre  grauitatis censura, ut in huiusmodi erroribus et ineptiis confutandis, aut persone respectu, aut adulationis fuco, aut humane offensionis seu discriminis metu cuiusquam pii et fidelis animus retardetur. Cum res fidei, cum causa Ecclesie, cum negotium Christi agitur, sola fides, sola mater Ecclesia, solus amator ueritatis, imo ueritas, Christus pre oculis habeatur.

4. Docet preceptor ipse Amalarius egregius, ita corpus Christi esse triforme et tripartitum, ut tria Christi corpora: primum quod ipse suscepit, secundum in nobis, qui super terram ambulamus; tertium in illis qui sepulti iacent. Asserit in mysterio sacrificii hac de causa tres debere fieri partes: unam calicis pro Christo, alteram in patena pro uiuis, tertiam  in altari pro mortuis. Dicit panem illum esse carnem Christi, sanguinem animam, ut sit totus Christus. Hesitandum dicit, utrum corpus Christi de altari sumptum, in corpore nostro maneat usque in diem sepulture, an recipiatur inuisibiliter in celum, an quando uenam incidimus, cum sanguine profluat, an cum ceteris que in os intrant, in secessum labatur. Epistola eius est in suo Officiali libro, ad iuuenem nescio quem episcopum scripta, que hoc continet: Ubi etiam de sputis et flegmatibus spurcissime disputat, et cum sit tam sordide mentis putideque doctrine, se spiritalem iactat, qui omnia diiudicet, et alios carnales et animales uocat. Calicem Domini uocat sepulcrum, presbyterum Ioseph ab Arimathia, archidiaconum Nicodemum tanquam sepultores  Christi; diaconos retro acclines apostolos, se in passione Domini uelut contrahentes et occultare uolentes; subdiaconos ad faciem erectos, mulieres libere astantes. Aliam partem mystice orationis, qua corpus Domini consecratur, Christo tribuit oranti in monte Oliueti; aliam in cruce pendenti, et post nescio quas fatuas diuisiones, aliam morienti. Cum uero presbyter inclinatur, hoc esse: Et inclinato capite tradidit spiritum .

5. In anno legitima ieiunia ad quatuor humores refert, quibus corpus uegetatur humanum, et pro his fieri asserit in eisdem ieiuniis. Duas lectiones quarta feria ad missam legi, propter duo sidera ipso die condita, ut paganis eius uerbis utar, Phebum et  sororem eius Phebam. Nam et sanctum Dauid semper in Domino fortem et bellicosum, more ethnico arsisse dicit in Marte, quem demonem esse pessimum inuentorem [al., incentorem] tumultuum atque bellorum proclamat etiam peta gentilis dicens: Seuit toto Mars impius orbe. In Euangelio maioris Litanie, per panem intelligit fruges terre; in pisce genita ex aquis; in ouo animalia que ex utroque sexu gignuntur in terris; talemque phantasiam sensus sui euangelico preferens sensui, asserit pro talium rerum conseruatione tunc a fidelibus celebrari litanias. Nam et messes tunc in profectum sunt, inquit, et pisces tunc ueniunt, et pulli campos tundunt. Addit insuper et quasdam significationes monstruosas, et instar antipodarum capite deorsum, pedibus  sursum uersis, ita ut in his precedat res ipsa, et sequatur figura; cum e contrario umbre legis, iuxta Apostolum, res designent futurorum bonorum. Cum ab altari sumitur Euangelium, ipsum altare significat Ierusalem, unde Euangelium processit. Locus altaris locum illum significat, ubi Iacob dormiens angelos uidit. Romanus pontifex, cum sabbato ante Palmas eleemosynam dat, mulierem significat que Dominum unxit.

6. Iam de sacerdotum et ministrorum sacris uestibus, de uasis diuini ministerii, de cantorum tabulis, de signis ereis, de ipsis etiam indumentorum et calceamentorum fimbriis, coloribus et speciebus, de officiis quoque sacris, et psalmorum distributionibus, quam inepta et fatua et omni risu digna contingit,  quasi ei soli licuerit post legem et prophetas, post Euangelia et apostolos, res typicas et mysticas in Ecclesia statuere, ita ut mysteriorum eius preuaricator habeatur, qui usu et consuetudine simplici aliud quid celebrare presumpserit. Dicit se in talium phantasiarum adinuentionibus sancti Augustini auctoritatem sequi, eo quod obscura queque et ambigua tandiu ille tractari iubeat atque uersari, donec ad dilectionem Dei uel proximi intelligentia perducatur: in quibus duobus mandatis tota lex pendet et prophete. Nec considerat, nimia nouitatum cupiditate cecatus, hec illum de sacrarum Scripturarum indagandis sensibus tradidisse: nempe libri in quibus hec loquitur, de Doctrina Christiana titulantur, de sola in his Scripture sacre intelligentia regule traduntur,  multa ibi de rebus, multa de signis disseruntur; et tamen de huiusmodi significationibus quas iste perquirit, nichil penitus dicitur, imo in libris ad Ianuarium, omnem ecclesiasticarum obseruationum uarietatem triplici genere distinguit, uniuersas uidelicet aut ex Scripture sacre auctoritate, aut ex generali Ecclesie traditione, aut ex diuersorum locorum multiformi consuetudine eas asserens propagatas: et primas quidem ostendit numero esse paucissimas, sed obseruatione facillimas, significatione prestantissimas; secundas quoque pari religione asserit uenerandas; in tertiis uero nullam omnino significationem, nullum requirens mysterium, sincerissimam atque grauissimam B. Ambrosii sententiam  sequitur, ac uelat celeste oraculum sequendam proponit, quam eidem respondit de talibus consulenti: »Ad quamcunque, inquiens, Ecclesiam deueneris, eius morem serua, si non uis alteri esse scandalum, nec quemquam tibi.« In eisdem ad Ianuarium libris. »Quidquid humana auctoritate statuitur, ac ueluti sacramentum et mysterium tenetur, nullatenus approbandum, imo et indubie asserit resecandum.«

7. Quid igitur nouellus iste preceptor de mysteriis suis faciet? qua ratione tot uanitatum suarum commenta defendet? Scripture sancte auctoritas deest, Ecclesie in talibus generalis traditio, et regula nulla est, doctrina Patrum repugnat, Libellum Romani ordinis tante auctoritatis habet, ut eum pene ad uerbum nitatur exponere; et tamen statim sibi ipse  contrarius asserit hunc Romano archidiacono, cuius traditionibus gloriatur, ignotum. Quod si Scripturarum sensus ad suas fabulas trahit, et commenta erroris sui ex his fulcire conatur, quis hanc nesciat hereticorum propriam esse insaniam ut sua semper mendacia ueritatis specie pallient, uertentes, iuxta Isaiam, argentum in scoriam, et celestis uigorem uini terrene fatuitatis aque miscentes? Ignoscat mihi indigno et exiguo uestra paternitas, si rem necessariam fidei et salubrem Ecclesie deuota supplicatione suggessero. Claudendus est plane iuxta legis preceptum bos cornipeta, et os eius sempiterni freno silentii constringendum, imo quia iam aut uirum aut mulierem fortassis inuasit, id est, uel qui sibi fortis uidetur, uel qui uere infirmus in fide est,  scandalizauit, diuinarum sententiarum capidibus [f. cuspidibus uel lapidibus] obruendus, nec carnes eius, id est doctrina et sensus, ullatenus comedende. Nam quoties de his arguitur uel monetur, nequaquam, ut piorum moris est, libenter et humiliter acquiescit, sed tunc iactantius et insolentius cornua erigens, multiplicat uesaniam. suam sic sentire clamans omnem Germaniam, sic totam Italiam, sic ipsam Romam, se fuisse Constantinopoli, se apud Istriam siue Lucaniam, et idcirco in talibus singularis auctoritatis existere. Nec ei sat est quod ipse tantis implicatur erroribus atque phantasiis, nisi et totum pene orbem sui complicem infamet. Persistit namque, sub multorum pontificum ficta auctoritate, suum de sacrosancte eucaristie diuisione ineptissimum,  imo blasphemum, confirmare sensum. Neque enim nos cuiusquam morem Ecclesie reprehendimus, nec alteram alteri superbe preferimus, quas omnes in Christo constat uinculo pacis unitas, et sancti Spiritus distributione distinctas, sed sensum profanum redarguimus, quem manifestissime et Scripture sancte, et fidei catholice, et unitati Ecclesie inimicissimum constat. uere nulli unquam licuit corpus Christi dicere triforme uel tripartitum, quod Apostolus unum semper et unicum proclamat, dicens: Unus panis, unum corpus multi sumus : Et iterum: Multi unum corpus sumus in Christo . Et alibi: Unum corpus, et unus spiritus, sicut uocati estis in una spe uocationis uestre  . uere unius capitis Christi unum est omnium electorum corpus; uno spiritu uegetatum, suo capiti inseparabiliter unitum, suorum membrorum indissolubili connexione solidatum atque compactum, sola gratiarum uarietate distinctum, nec mortalitate diuisum, nec ipsa morte soluendum. Neque enim quia talium figmentorum doctor, cum adhuc mortaliter uiuit, pater autem forsan mortuus et pulueri redditus est, idcirco uel a Christo, si eius membra meruerunt, uel a se inuicem, quantum ad gratiam unitatis corporis Christi attinet, mortalitatis aut mortis obstaculo diuisi sunt, quoniam conditio mortalitatis et mortis ad penam pertinet preuaricationis antique, non ad spiritalis innouationis ineffabilem unitatem. Unitatem istam sola caritas compaginat,  sola iniquitas dissecat, testante Apostolo: Qui adheret Domino, unus spiritus est , et Propheta e contrario inclamante: Iniquitates uestre diuiserunt inter uos et Deum uestrum .

8. Reprehendit sanctus Augustinus Tichonium quod, in libro Regularum, unam de septem de corpore Domini bipartito nominauerit, mutatoque nomine irreligioso, potius eam de corpore Domini uero atque simulato, uel de corpore Domini permisto, asserit nuncupandam; ita sanctus Pater edocuit esse nunc propter unam bonorum et malorum piscium captionem in Christi corpore permistionem.

9. Diuisionem uero repudiauit, quoniam indissolubilis sacramenti unitas nullam penitus recipit sectionem.  Quam misera autem anxietate uentilatur et coarctatur, cum corpus Christi humane corruptionis sordibus inquinari formidat, et idcirco uel in celum recipi inuisibiliter uel in corporis nostri uelut conditorio reponi mira uanitate delirat! Addit quoque usque in diem sepulture, metuens uidelicet ne uel tunc, nisi nescio quo inuisibili modo, a nobis discretum fuerit corpus Christi, nostri corporis conditione in puluerem dissoluatur. Quid autem honoris ei confert, si ex uene incisione, mirum cur non et narium fluxu simul simul fluere opinatur? annon uidemus quibus et quam sordidis animalibus siue locis fusus pateat sanguis humanus? absint ab animo fideli de mysterio salutari atque celesti tam inepte et sordide cogitationes! Prorsus panis ille sacrosancte  oblationis corpus est Christi, non materie uel specie uisibili, sed uirtute et potentia spirituali. Neque enim in agro nobis corpus Christi gignitur, aut in uinea sanguis eius exoritur, uel torculari exprimitur. Simplex e frugibus panis conficitur, simplex e botris uinum liquatur, accedit ad hec offerentis Ecclesie fides, accedit mystice precis consecratio, accedit diuine uirtutis infusio; sicque, miro et ineffabili modo, quod est naturaliter ex germine terreno panis et uinum, efficitur spiritualiter corpus Christi, id est uite et salutis nostre mysterium, in quo aliud oculis corporis, aliud fidei uidemus obtentu; nec id tantum quod ore percipimus, sed quod mente credimus, libamus. Unde et fideliter petimus ut quod  ore contingimus, pura mente capiamus. Mentis ergo est cibus iste, non uentris; non corrumpitur, sed permanet in uitam eternam, quoniam pie sumentibus confert uitam eternam. Pie autem sumit qui, spiritu fidei illuminatus, in illo cibo et potu uisibili uirtutem intelligibilis gratie esurit ac sitit; et minus indulgentie, et salutis spiritaliter precipit . . . nullatenus cogitanda uel metuenda est in hoc mysterio ulla pollutio. Christus enim Dei uirtus, et Dei sapientia in eo sumitur; que sapientia, ut Scriptura testatur, candorem lucis eterne, et emanatio quedam claritatis Dei sinceris, et ideo nichil inquinatum in illam incurrit, attingit autem ubique suam munditiam. Corpus igitur Christi, ut predictum est, non est in specie uisibili, sed in uirtute spiritali, nec inquinari  potest fece corporea, quod et animarum et corporum uitia mundare consueuit.

10. Obsecro, Patres beatissimi, ut reminiscantur piissima corda uestra, et cum omni timore ac tremore cogitent, quanta exstiterit in antiquis Patribus cautela fidei et cura ueritatis, et quanto zelo perfidie semina et impietatis scandala exstirpauerint, quatenus Ecclesia Christi sponsa, Agni sponsi ac Domini sui sanguine redempta et ornata, sine macula inueniretur et ruga. Taceo Sabellium et Arium, qui in summe atque indiuidue, et ceterne Trinitatis fide peccauerunt; pretermitto Nestorium, et Eutychen, quos in fide incarnationis Unigeniti impia sensisse uulgatum est. Nec illos contingo qui, licet eamdem fidem Trinitatis tenentes, schismate obstinationis  spiritu ab Ecclesia recesserunt. Ad eos uenio quos, in cultu et celebratione sacrorum sanctorum seu in superstitiosis quibusdam obseruantiis euanescentes, antiqua sinceritas foras misit. Sunt Cataphryges funesta, et Manichei spurca celebrantes mysteria iure damnati; habeantur etiam Adamite ob impudentiam iure ab Ecclesia pulsi. Nudi enim uiri, et femine ad imitationem Ade mysteria exercebant, Ecclesiamque suam paradisum uocabant, et tamen a superstitiosi cultus obseruantia quantum differt superstitio nuditatis. Artonite, qui greco eloquio ex pane nuncupantur et caseo, merito iudicentur extranei, quoniam pro pane et uino euangelico in mysteriis suis, uelut Cain et Abel imitatores, panem et caseum offerebant. Aquarii quoque similiter, utpote aquam  solam contra preceptum Euangelicum offerebant, et tamen pie considerandum quod et hi et illi ob hoc solummodo abiecti sunt, quia in mysterio sacrificii, contra euangelicum et apostolicum constitutum, uel mutare quidpiam, uel addere aut subtrahere presumpserunt. Hec igitur in sacris rite improbata iure uidentur esse punita, utpote quibus tantum mysterium impie uiolatur. Oro, quid commeruerunt Euchite, greco uocabulo ab orando nuncupati? quid Dactylici a digito, quid Ascite ab utre uocitati deliquerunt, ut Ecclesia excluderetur? Bona est oratio, et tamen primi ob nimium orationis excessum repulsi: bonum est et silentium; sed ob nimiam silendi superstitionem, ita ut digitum labiis opponerent,  secundi abiecti sunt. Iam uero Ascite quid agebant? quam leue nunc, quam non curandum, quam etiam ludicrum putaretur? utrem inflatum, et opertum ebrii circumuenientes [al., circumeuntes], se utres nouos euangelico uino repletos dicebant. Cauendum ergo, Patres Beatissimi, et paterna uigilantia prouidendum, ne forte et nunc hostis antiquus, qui tanquam leo rugiens circuit querens quem deuoret, qui magnum de modico sepe malum excitat, et de scintillis conflat incendia noua, per has nouas phantasias in simplicium et ignorantium cordibus errorum semina nutriat. Curandum etiam ne per earum imperitissimum actorem diuina uolumina uiolentur: confert enim ea assidue cum Hebreis, et, quia nullam lingue eorum, nullam litterarum familiaritatem habet,  frequenter, ut audio, que sunt recta peruertit. Nam et in hac parte tantam Patres adhibuere cautelam, ut Euangelia que beatus Hieronymus ab Esitio, siue Luciano falsata esse commemorat, inter libros non recipiendos abiecerint. Quanto etenim magis istius emendatio debet esse suspecta, qui in tantis, ut res ipse demonstrant, preceptum calcat Scripture dicentis: Ne transgrediaris terminos antiquos, quos posuerunt patres tui .

11. Hec sunt, o sanctissimi Patres, que pro timore Dei, pro honore fidei, pro amore uestro, imo totius Ecclesie, mansuetudini uestre credidi intimanda. Nunc precor indignus, et obsecro per Dominum nostrum Iesum Christum, qui dilexit Ecclesiam suam, et seipsum credidit [al., tradidit] pro ea,  mundans eam lauacro aque in uerbo, ut exhiberet ipse sibi gloriosam Ecclesiam, non habentem maculam aut rugam aut aliquid huiusmodi, ut inflammemini ueritatis zelo, et una cum sancto concilio expugnetis errorem insulsissimum, neque de hac solum nostra, que prede et direptioni et conculcationi patet, sed et ex aliis Christi Ecclesiis huius superstitionis pestilentiam exterminetis. Credite enim, domini, omni mihi ueneratione dignissimi, quia nichil ita hec misera et miserabilis plangit Ecclesia sicut ueritatis, quam non audit, dispendium, et multiplicium errorum, quos tolerare compellitur, incrementum. uidetis, sanctissimi, pro qua et aduersus quem supplicem: pro Ecclesia uidelicet Christi, cui fidem et caritatem usque ad mortem debeo; aduersus  fabricatorem mendacii, et cultorem peruersorum dogmatum, qui temporibus prudentissimorum antistitum, temporibus religiosissimi principis, contra ueritatem Scripturarum, contra auctoritatem ecclesiasticorum patrum, contra omnem rationis ordinem, Ecclesie Dei uiui, qui est columna et firmamentum ueritatis, ausu temerario atque sacrilego, tanta errorum et superstitionum scandala inferre conatus est: que procul dubio habent initium truncum, et medium putridum, et finem ruinosum. Nam aut humiliter confitebitur errorem, ut possit dignam prebere satisfactionem; aut, si insaniarum suarum commenta pertinaciter atque impudenter asserere maluerit , habet  precedentium in talibus rebus, ut supra ostendimus, exempla, quorum exitus pertimescat.

EXPLICIT.



II. In nomine Domini Iesu Christi, incipit opusculum de causa fidei, apud Carisiacense episcoporum concilium nuper habita.

1. Res nuperrime apud Carisiacum palatium, in generali et ualde celebri episcoporum concilio, super quibusdam causis fidei et obseruationibus ecclesiasticis acta est, adeo memorabilis et salubris, ut, licet in omnium fere notitiam propalata sit, dignissima tamen existat que ad utilitatem et edificationem  fidelium litteris mandari, et cunctorum sensibus solertissime debeat commendari.

2. Cum enim in sacrosancto sacerdotali conuentu. inspirante Domino, qui in nomine suo congregatis medium se affuturum promisit, clarus fidei ac ueritatis fulgor aperitur, non oportet diuinum munus obtegi, sed, ad illuminationem Ecclesie et laudem nominis Dei, aperta luce omnibus declarari, ipso Domino dicente: Neque accendunt lucernam et ponunt eam sub modio, sed super candelabrum, ut luceat omnibus qui in domo sunt. Sic luceat lux uestra coram hominibus, ut uideant opera uestra bona, et glorificent Patrem uestrum qui est in celis . Hac igitur intentione, ut Deus inspicit, prefatam rem laudabiliter atque utiliter gestam, tenui licet  eloquio, breuissime, quantum potero, ceteris [al., litteris] tradere, et piorum auribus, Christo Domino auxiliante, inculcare curabo. Quod precipue nobis, id est uniuerso clero Ecclesie Lugdunensis necessarium duxi, ut quorum fides hactenus infausti et fantastici erroris fabulis improbe afflicta est, nunc paterno adiuta ac roborata suffragio, et euasisse se gaudeat et uicisse.

3. Auctor huius inauditi exsecrandique erroris Amalarius omnibus notus est. Hic in tantum presumptionis erupit, ut, spreta Scripturarum ueritate, calcata sanctorum Patrum auctoritate, doctrina damnabili sinceritatem fidei catholice uiolauerit, et simplicem ecclesiastice obseruationis cultum fallaciarum nebulis inuoluere ac decolorare ausus sit.  Quam uanitatum suarum pestiferam uanitatem, non tam uiua quam mortua uoce, sed et librorum multiplicium monumentis longo iam tempore, ubi poterat, uelut sator nocturnus tritico agri Domini zizania interserens, longe lateque disseminauit, Scripturarum testimoniis abutens ad aniles ineptias suas, et orthodoxorum Patrum sententias coaptans fabulis suis.

4. Sensit, imo ingemuit hoc malum presens Ecclesia, cum in celeberrimo presbyterorum conuentu, presentibus chorepiscopis et archidiaconibus, presentibus etiam nonnullis aliis ex clero, tam inepta et fidei contraria docere presumpsit, ut omnium horreret auditus; cum postmodum etiam detestandum  opusculorum suorum codicem omni parochie nostre uelut legendum transcribendumque ingessit; sed et ante paucos dies cum alium librum suum huc detulit dementissimus, adinuentionum suarum phantasmatibus plenum. Que omnia, magis odio et obliuione quam relatu digna, libenter nunc silentio preterirem, nisi hec uel tenui commemoratione prestringere, rei geste quam explicandam suscepi ordo et causa deposceret. Neque enim finis questionis potest rite agnosci, nisi ante initium sollicitius prenoscatur.

5. Asserit itaque doctor prefatus, inter alia, corpus Christi triforme et tripartitum esse, imo tria esse Christi corpora. Corpus Christi quod in sacramento a fidelibus sumitur, uel in celum inuisibiliter  recipi, uel in corporibus sumentium manere usque in diem sepulture, uel ex incisione uenarum cum sanguine fluere, uel in secessum labi opinatur. Diaconos, altari cum assistunt inclines, asserit significare apostolos in passione Domini metuentes atque latitantes; subdiaconos, mulieres cruci intrepide assistentes; presbyterum, Ioseph ab Arimathia; archidiaconum, Nicodemum; calicem, sepulcrum; oblationem Dominici corporis dicit crucifixionem; lignum ipsum designare dicit doctores; lignum unde pendet, crucem; funem quo attrahitur, fidem; tintinnabulum quo resonat, linguam; manum trahentis cum leuatur, uitam contemplatiuam; cum deponitur, actiuam. Exorcismos catechumenorum, ad spiritalem emundationis affectum simpliciter depromendos,  ad quinque sensus corporeos nimia carnalitate conuertit.

6. Hisdem ipsis, sicut aures et nares, ita et oculos tangendos melius indicat. Antiphonarium Ioannis Apocalypsi comparat. Atque has omnes et innumerabiles alias nenias per sanctum dicit Spiritum reuelari, sibi usurpans testimonium Petri apostoli dicentis: Non enim uoluntate humana allata est aliquando prophetia, sed Spiritu sancto inspirati locuti sunt sancti Dei homines . Ex quo manifeste et se prophetam, et doctrinam uanissimam et risu dignam, heu! miserabiliter deceptus, uult credi prophetiam. uerum, ut quod ceptum est breuiter explicetur, ubi doctrine huiusmodi contagium ad subuersionem simplicium in hac Ecclesia disseminari  cepit, pastor de commissi gregis salute sollicitus, cum multi meroris amaritudine religioso principi causam innotuit, conquerens ac deplorans magnum Ecclesie uulnus, et exsecrandam fidei maculam, sub istiusmodi nouitatum presumptione nutriri, nisi uelocius Deo debita eius prouidentia subueniret. Pii principis cura ardenter ac laudabiliter in Dei rebus sollicita, cum ob pleraque Ecclesie negotia in predictum palatii locum reuerendos Patres episcopos conuenire iussisset, causam ad cognitionem atque examen concilii eorum proferri fecit, cumque in eorum auribus, tam inepta et profana nouarum adinuentionum commenta recitarentur, ipso quoque qui ea de cordis sui audacissima uanitate protulerat  presente; et res blasphemas religiosus horreret auditus; exigunt ab eo, si uere sua esset doctrina. Negare non potuit, utpote que in libris quamplurimis ab ipso editis fere ubique uulgata sit. Interrogant ubi hec legerit. Tunc ille, maximo constrictus articulo, rem que neque de Scripturis sumpta est, sed nec ab ipsis etiam hereticis presumpta  in suo spiritu se legisse respondit. Sed mox tam superbam et fatuam responsionem ueneranda synodus exsecrans, dixit: uere ille fuit spiritus erroris. Meminerant enim beatum dixisse Apostolum: Nouissimis temporibus discedent quidam a fide, attendentes spiritibus erroris et doctrinis demoniorum in hypocrisi loquentium  mendacium . De qualibus et Ezechiel dicit: ue prophetis insipientibus qui sequuntur spiritum suum, et nichil uident! . Et iterum: uidentes uana et diuinantes mendacium, dicentes: Hec dicit Dominus, cum Dominus non sit locutus . Unde et istiusmodi presumptores Deus per eumdem prophetam suo deceptos esse iudicio testatur, dicens: Et propheta cum errauerit a me, et locutus fuerit uerbum in nomine meo quod non precepi ei, ego Dominus decepi prophetam illum . Quos omnes Spiritu Dei uacuos, et spiritu proprio inflatos, alienandos penitus a sanctorum cetu terribiliter denuntians in concilio, ait: Populi mei non erunt, et in Scripturas domus Isrel non scribentur, nec terram Isrel ingredientur  ; cumque, illo reticente ac de mendaciorum suorum deprehensis fallaciis confuso, ueneranda synodus plurima loqueretur, deliberatum est doctrinam hanc esse omnino damnabilem, et ab omnibus catholice fidei cultoribus funditus respuendam, precipiente nobis Apostolo, ac dicente: Doctrinis uariis et peregrinis nolite abduci . Diuersam esse istam doctrinam a sinceritate uere fidei, et omnino ab Ecclesia peregrinam, quippe quam nemo orthodoxorum Patrum nouit, nulla ueritatis ratio fulcit, sed nouitius atque aduentitius error induxit; umbras et figuras in ceremoniis Testamenti ueteris exstitisse; nouum aduentum Christi ueritate fulgere, et fidei puritate atque obseruantie simplicitate consistere, testante  Apostolo: uetera transierunt, ecce facta sunt noua. Omnia autem ex Domino, qui reconciliauit nos sibi per Christum . Omnia igitur, id est et uetera et noua, et typum legis et Euangelii ueritatem, unius et solius Dei, non cuiusquam hominis aut angeli, auctoritate constare. Unde nemini omnino, post utriusque Testamenti ministros diuino spiritu illustratos, diuina auctoritate subnixos, in quibus et per quos ea que diuersis temporibus ad salutem populi sui congrua iudicauit, euidenter Deus et operatus est et locutus, licuisse aut licere noua figurarum genera uel mysteriorum sacramenta sancire, et ideo rationabile obsequium Ecclesie siue in ornatu uestium, siue in multiplici uasorum ministerio, in  simplicitate ueritatis et fidei puritate, procul omni superstitionis phantasmate, remota omni nebulosi dogmatis uanitate, pure Deo et simpliciter exhibendum esse; in his honorem religionis, reuerentiam diuini cultus, letitiam Christiane deuotionis, non figuras aliquas uel mysteria uanitatis. Iam uero illud quod corpus Christi triforme et tripartitum dicere, imo tria Christi corpora inaudite temeritatis audacia asserere presumpsit, in tantum sacerdotes Domini exsecrati sunt, ut hoc, sicut supra ostensum est, de spiritibus erroris, et doctrinis demoniorum sumptum dicere minime dubitarint, tanquam cum angelo Domini detestantes Satan, qui dextris Iesu magni et ueri sacerdotis aduersari conatur, et exsufflantes dicerent: Increpet Dominus in te, Satan, et  increpet in te qui elegit Ierusalem .

7. Corpus autem Domini, quod in mysterio a fidelibus sumitur, absit ut tam sordida uel superstitiosa mente quis appetat, ut aliquid horum que immundissime auctor doctrine confinxit, in suo animo et cogitationibus uersari permittat! Quapropter cum omni desiderio et supplicatione pietatis diuinam misericordiam implorandum, ut non solum ab auribus, uerum etiam a cordibus nostris, talium phantasmatum ac sordium labe remota . . . sempiternum munditie sue, mentes nostras emundet, quatenus tam diuinum gloriosumque mysterium puro sensu cogitantes, pura pietate sumentes, incorrupte purificationis gratiam consequamur. Cum enim Dominus dicat: Ego sum uitis uera ; et: Pater  meus dat uobis panem de celo uerum ; et: Caro mea uere est cibus, et sanguis meus uere est potus ; et: Qui manducat me, et ipse uiuet propter me ; sicut nichil uite eterne cibo nisi uera anime refectio appetenda est, ita nichil penitus cogitandum, nisi quod spiritale et immortale est. Quid autem mirum si, fidei gratia et uirtute diuina, talis cibus sic sumitur ut absorbeatur quod mortale est a uita? Hic est, ait Dominus, panis de celo descendens; ut si quis ex ipso manducauerit, non moriatur . Sed quid pertinet ad uirtutem sacramenti, quod pertinet ad uisibile sacramentum? Qui manducat intus, non foris; qui manducat in corde, non qui premit dente. Credere enim in eum, hoc est manducare panem  uiuum; qui credit, manducat; inuisibiliter saginatur, quia et inuisibiliter renascitur. Sacramenta sunt ista; ideo autem dicuntur sacramenta, quia in eis aliud uidetur, aliud intelligitur. Quod uidetur, speciem habet corporalem; quod intelligitur, fructum habet spiritalem. Manet igitur in mente fidelium incorrupta uenerabilis mysterii uirtus, et efficacissima potentia, purgans delicta, emundans conscientias, perficiens gratiam redemptionis et salutis. Unde ait beatissimus Ioannes: Et sanguis Filii eius Iesu Christi emundat nos ab omni peccato . uas quoque electionis Paulus: Quanto magis, inquit, sanguis Christi, qui per Spiritum sanctum semetipsum obtulit immaculatum Deo, emundauit conscientiam  uestram ab operibus mortuis, ad seruiendum Deo uiuenti . Sed et princeps apostolorum Petrus: Scientes, ait, quod non corruptibilibus auro et argento redempti estis de uana conuersatione paterne traditionis, sed pretioso sanguine tanquam Agni incontaminati et inuiolati Christi . Non ergo corruptibili redempti sumus. Hoc fidelis sumit ad uitam, indignus ad penam; hoc pretium redemptionis et uiaticum salutis unusquisque fidelium sub hora mortis fideli pietate exposcit. Hoc se peccatorum ueniam adepturum, a malignorum spirituum incursu in ipsa morte tuendum, ad paradisi amena presumit admittendum. Cumque puluis reuertitur in terram suam unde erat, spiritus tamen, huius muneris solatio fretus, huius gratie presidio  munitus, redit ad Dominum qui dedit illum, nec in depositione corruptibilis corporis sui amittens incorruptibilem gratiam corporis Christi. Hec, prout Deo annuente potui, de concilio uenerabilium episcoporum, ad edificationem Ecclesie Dei, et confirmationem catholice fidei nuper habito, breui paginula annotare curaui, uerba eorum et sensus quibus ualui uerbis, et Scripturarum testimoniis explicans, et excogitati nuper et exsecrandi erroris confutationem. In omnium qui hec legere uel audire uoluerint notitiam perferens, ut, repudiata atque damnata profani dogmatis fabulosissima uanitate et uanissima fabulositate, procul abiectis et libris et uerbis mendacissimis uaniloqui doctoris, de purissimo Scripturarum fonte, de sincerissima Patrum doctrina,  de uenerabilis concilii auctoritate, fidei et scientie hauriamus fluenta, seruantes sollicite semel traditum nobis fidei thesaurum, et fugientes oppositiones scientie falsi nominis, et profanas uocum nouitates, de quibus Apostolus fideli discipulo ait: O Timothee, depositum custodi, deuitans profanas uocum nouitates, et oppositiones falsi nominis scientie quam quidam promittentes circa fidem exciderunt , cum ergo istiusmodi pseudoscientia et profana uocum nouitas fidei excidium et naufragium faciat, uelut scyllam quamdam et charybdim eam uitemus, metuamusque intima cordis formidine, ne forte iam in illo tempore esse ceperimus de quo idem terribili denuntiatione clamat Apostolus: Erit enim tempus cum sanam doctrinam  non sustinebunt; sed ad sua desideria coaceruabunt sibi magistros, prurientes auribus, et a ueritate quidem auditum auertent, ad fabulas autem conuertentur , statimque subiungit: Tu uero uigila, uidelicet ne, dormientibus patrisfamilie seruis, inimicus homo superseminet zizania in medio tritici. Audiamus eumdem Apostolum alteri carissimo discipulo dicentem: Stultas autem questiones, et genealogias, et contentiones, et pugnas legis deuita; sunt enim inutiles et uane . Et protinus adiungit: Hereticum hominem post unam et secundam correptionem deuita; sciens quia subuersus est eiusmodi, et peccat proprio iudicio condemnatus . Sed et alio loco dicit: Si  quis autem docet et non acquiescit sanis sermonibus Domini nostri Iesu Christi, et ei que secundum pietatatem est doctrine, superbus est, nichil sciens sed languens . Circa questiones et pugnas uerborum nonne uidetur Apostolus in his uerbis uelut digito monstrare prefatum nostri temporis uaniloquum presumptorem, qui spernens sanos sermones Domini Iesu Christi, conculcans doctrinam pietatis, totus circa nouas questiones et inutiles adinuentiones languidus et inquietus oberrat? Dominus enim noster iehsu Christus, qui est uerus et ueritas, uerissimum corporis et sanguinis sui mysterium in Euangelio exponere dignatus ait: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis. Caro  enim mea uere est cibus et sanguis meus uere est potus. Qui manducat meam carnem, et bibit sanguinem meum, in me manet et ego in eo. Sicut misit me uiuens Pater, et ego uiuo propter Patrem; et qui manducat me, et ipse uiuit propter me . Panis enim Dei est qui descendit de celo, et dat uitam mundo; et panis quem ego dabo, caro mea est pro mundi uita. Ecce sanos sermones Domini nostri Iesu Christi, ecce doctrinam pietatis. Ecce uerba uite eterne, de quibus ipse ait: uerba que locutus sum uobis, spiritus et uita sunt . Et Petrus ad illum: Domine, inquit, uerba uite eterne habes . Audiamus ergo uerba uite ex ore uite. Carnem suam dicit a fidelibus manducari, et sanguinem suum potari; uere illum cibum carnem suam  esse, uere illum potum sanguinem suum existere confirmat; seipsum asserit a fidelibus suis comedi, et sine hoc cibo neminem uere per hunc mundum uiuere testatur; hunc esse panem de celo descendentem, id est carnem quam ipse tradidit pro mundi uita. Hic panis celestis, quia celeste, imo super celeste uerbum, nostri quidem generis, sed celestis originis, caro factum est, et habitauit in nobis, neque carnem illam Dei genitrix ex uoluntate uiri, sed ex superuentu Spiritus sancti et obumbratione concepit uirtutis Altissimi. Ideo et de hoc pane olim fuerat prophetarum: Panem, celi dedit eis, panem angelorum manducauit homo . uerbum enim Dei manens in celestibus supernis panis angelorum caro factum est, ut panem  angelorum manducaret homo. Quomodo igitur iste profane nouitatis presumptor, et quantum in se est, tante pietatis uiolator, per quam in Christo fideles, et in suis fidelibus Christus manens, caput corporis Ecclesie existit? Quomodo, inquam, unum celestem panem in tria diuidit? aliud illic asserens esse Christum, aliud uiuentes fideles, aliud iam defunctos. Et Christum quidem calicis particula contineri, uiuentes in patene fragmentis, defunctos autem in tertia quadam altaris particula censeri. Ita errore sacrilego implicatur ubi Dominus iehsu Christus asserit semetipsum a fidelibus manducari, et uere carnem suam esse cibum, uere sanguinem suum potum, iste contendit uiuos comedi, et defunctos. Arguit, ipso in  se loquente, Apostolus hunc errorem: Calix, in quiens, benedictionis cui benedicimus, nonne communicatio sanguinis Christi? et panis quem frangimus, nonne communicatio corporis Christi est?  Iste autem e contrario in presbyterorum concilio docet: Sanguis ille anima Christi est. Quid hac nouitate profanius? Apostolus omni diuisionis suspicione sublata, clamat assidue: Multi unum corpus sumus in Christo . Et iterum: Solliciti seruare unitatem spiritus in uinculo pacis, unum corpus, et unus spiritus, sicut uocati estis in una spe uocationis uestre . Et rursus, caput et corpus Christum et Ecclesiam unum Christum esse contestans, dicit: Sicut enim corpus unum est, et membra multa, omnia autem membra corporis cum  sint multa; unum corpus sunt. Ita et Christus . Unde et Corinthios male diuisos, et texturam Dominici corporis schismatibus disrumpentes obiurgans clamat: Diuisus est Christus?  Hanc quoque unitatem in sacrificio sacro sancto mysterio asserens designari. Unus panis, inquit, unum corpus; multi sumus, omnesque de uno pane participamus . Ita igitur omnes tam antiqui quam moderni, tam uiuentes quam dormientes, in Christo unus panis sumus, Christo incorporati et uniti, ut tamen omnes ad uite et salutis gratiam capiendam de uno participemur: illo uidelicet qui descendit de celo, et dat uitam mundo. Sic omnes sancti sunt lapides uiui, sed per eum uiuificati; de quo illis per Petrum apostolum dicitur: Ad quem  accedentes lapidem uiuum, et ipsi tanquam lapides uiui superedificamini . Sic omnes efficiuntur lux, dicente Domino: uos estis lux mundi , sed ex illo illuminati de quo Euangelista ait: Ecce lux uera que illuminat omnem hominem uenientem in hunc mundum . Sic ergo et unus panis existunt, sed illius participatione uitalem substantiam trahentes; qui dicit: Ego sum panis uiuus qui de celo descendi . Participantur quidem et communicant sibi inuicem omnes fideles per societatem et communicationem spiritus, per unitatem fidei, spei et caritatis, dicente Apostolo: Gratia Domini nostri Iesu Christi, et caritas Dei, et communicatio sancti Spiritus, sit cum omnibus uobis . Omnis tamen hec participatio et  communicatio, que illis non utique de inuicem sed ad inuicem existat, ad illum tendit et ex illo solo uegetatur qui est fons uite, de quo beatus Ioannes dicit: Quod uidimus et audiuimus, annuntiamus uobis, ut et uos communionem habeatis nobiscum, et communio nostra sit cum Patre et cum Filio eius Iesu Christo . Christus enim iehsu caput et uertex Ecclesie, et idcirco ad uite eterne commercium illi connectitur et coheret, et in illum tota concurrit Ecclesia, ut fonte capitis totum corpus irrigetur et uiuat, dicente Apostolo: ueritatem autem facientes in caritate, crescamus in illo per omnia, qui est caput Christus: Ex quo totum corpus compactum et connexum per omnem iuncturam subministrationis,  secundum operationem in mensuram uniuscuiusque membri, augmentum corporis facit in edificationem sui in caritate . Et iterum: Nemo uos seducat , uolens in humilitate et religione angelorum, que non uidit ambulans, frustra inflatus sensu carnis sue, et non tenens caput, ex quo totum corpus per connexum et coniunctionem subministratum, et constructum crescit in augmentum Dei. Hanc unitatem ineffabilem Ecclesie, id est corporis sui, ipse Dominus iehsu quem omnium caput significabat dicens: Et alias oues habeo, que non sunt ex hoc ouili, et illas oportet me adducere, et uocem meam audient, et fiet unum ouile, et unus pastor . Pro hac adunatione et unitate corporis sui suscepit mortem, testante Euangelista. Quia  Iesu moriturus erat pro gente, et non tantum pro gente, sed ut filios qui erant dispersi congregaret in unum, pro hac Deum Patrem, in qua nocte tradebatur, exorare dignatus est, dicens: Pater sancte, serua eos in nomine tuo quos dedisti mihi, ut sint unum sicut et nos . Et post pauca: Non pro his autem rogo tantum, sed pro eis qui credituri sunt per uerbum eorum in me, ut omnes unum sint, sicut tu Pater in me, et ego in te, ut et ipsi in nobis unum sint ; et: Ego claritatem quam dedisti mihi dedi eis, ut sint unum sicut nos unum sumus, ego in eis et tu in me, ut sint consummati in unum . Hec est ineffabiliter mirabilis unitas Domini Iesu, et corporis eius, quam nemini licitum est uiolare aut diuidere, precipiente lege de agno  paschali: Os non comminuetis ex eo . uere enim, quantum in se est, os Agni nostri comminuit qui uirtutem et robur tante compaginis infringit. Huius unitatis mysterium, iam olim in Adam et Eua prefiguratum, et in nouissimis temporibus in Christo, et in Ecclesiam reuelatum Adam prophetauit; Apostolus exposuit, dicens: Propter hoc relinquet homo patrem et matrem, et adherebit uxori sue, et erunt duo in carne una . Sacramentum, inquit, hoc magnum est, ego autem dico in Christo et in Ecclesia, quod ipse Dominus iehsu in Euangelio memorans adiunxit, dicens: Itaque iam non sunt duo, sed una caro. Quod ergo Deus iunxit, homo non separet . uolumus scire quanta uigilantia cauendus sit, quantumque  nefas presumat, qui hanc unitatem uiolare ac dissoluere conatur? Audiamus beatum Ioannem apostolum dicentem: Charissimi, nolite omni spiritui credere, sed probate spiritus, si ex Deo sunt. In hoc cognoscitur spiritus Dei. Omnis spiritus qui confitetur Iesum Christum in carne uenisse, ex Deo est; et omnis spiritus qui soluit Iesum, ex Deo non est, et hic est antichristus . Audiat ergo hoc etiam iste, qui ambulans frustra, inflatus sensu carnis sue, et non spiritum Dei sequens, sed spiritum suum, Iesum, quantum in se est, soluit ac dissipat, diuidens eum in tres partes, in tres formas et in tria corpora. Audiat, inquam, et eterno silentio conticescat: Omnis spiritus, qui soluit Iesum, ex Deo non  est, et hic est antichristus. Audiamus et apostolum Paulum, nos in semel tradita fidei ueritate solidantem atque dicentem: Si quis uobis euangelizauerit preter quam quod accepistis, anathema sit .

8. Ignoscat mihi indigno, o Domini uenerabiles, uestra dilectio, quia hec non superbie fastu, nec malitie alicuius instinctu, sed amore Ecclesie huius domine et nutricis mee loquor, cui non solum, prout Deus inspirare dignatur, exhortationis uerbum, sed et omne debeo caritatis et pietatis obsequium; presertim hoc tempore quo tam lacrymabili calamitate, peccatis nostris exigentibus, afflicta est, ut habe t episcopum sine potestate, magistrum sine ueritate. Nunc ad finem sermonis commodum  duxi paucas ecclesiasticorum Patrum sententias ponere, quibus aduersus omnia fallaciarum commenta, que huic Ecclesie ineptus fabulator conatur ingerere, uelut turribus et propugnaculis muniamur, fiatque in nobis, diuina fauente gratia, quod Apostolus optat et obsecrat dicens: Obsecro autem uos, fratres, ut et idipsum dicatis omnes, et non sint in uobis schismata, sitis autem perfecti in eodem sensu et in eadem sententia ; et iterum: Sicut ergo accepistis Iesum Christum Dominum, in ipso ambulate radicati, et superedificati in ipso, et confirmati fide . Itaque alio loco: Si qua ergo consolatio in Christo, si quod solatium caritatis, si que societas spiritus, si que uiscera et miserationes, implete gaudium meum, ut idem sapiatis, eamdem caritatem  habentes, unanimes idipsum sentientes, nichil per contentionem neque per inanem gloriam ; et alibi: Et si quid, ait, aliter sapitis, et hoc uobis reuelauit Deus . uerumtamen ad quod peruenimus, ut idem sapiamus, et in eadem permaneamus regula. Panem qui in mysterio sumitur, corpus et carnem Christi esse, imo ipsum esse Christum et Dominum, ex libro sancti Cypriani de oratione Dominica, panem nostrum quotidianum [inuenimus].

9. Panis uite Christus est, et panis hic omnium non est, sed Dominus noster est; et quomodo dicimus Pater noster, quia intelligentium et credentium pater est; sic et panem nostrum uocamus, quia Christus eorum, qui corpus eorum contigimus, panis  est. Hunc autem panem dari nobis, quotidie postulamus, ne qui in Christo sumus, et eucaristiam eius quotidie ad cibum salutis accipimus, intercedente aliquo grauiori delicto, dum abstenti et non communicantes a celesti pane prohibemur, a Christi corpore separemur, ipso predicante et dicente: Ego sum panis uite qui de celo descendi; si quis ederit de hoc pane, uiuet in eternum. Panis autem quem ego dedero, caro mea est pro seculi uita . Quando ergo dicit in eternum uiuere si quis ederit de eius pane, ut manifestum sit eos uiuere qui corpus eius attingunt, ita contra timendum est et orandum ne, dum quis abstentus separatur a Christi corpore, extraneus remaneat a salute, comminante  ipso et dicente: Nisi ederitis carnem Filii hominis, et biberitis eius sanguinem, non habebitis uitam in uobis , et ideo panem nostrum, id est Christum, dari nobis quotidie petimus, ut qui in Christo manemus et uiuimus, a sanctificatione eius et corpore non recedamus.


Item ex tractatu psal. LXXX S. Hieronymi.

10. uis accipere Domini cibos? uis comedere ipsum Dominum tuum et Saluatorem? Audi quid dicat: Dilata os tuum, et implebo illud . Dilatate ora uestra, ipse est et Dominus et panis. Ipse hortatur nos ut comedamus, et ipse noster cibus est; quantumcunque dilataueris, tantum accipies.


Item ex homilia sancti Augustini.

 11. In altaris mysterio Dominum sumi, nec aliqua posse diuisione partiri, qualem uocem Domini audistis inuitantis nos. Quis inuitauit? quos inuitauit? et quid preparauit? Inuitauit Dominus seruos, et preparauit eis cibum seipsum. Quis audeat manducare Dominum suum? et tamen ait: Qui manducat me, uiuit propter me . Quando Christus manducatur, uita manducatur, nec occiditur ut manducetur, sed mortuos uiuificat quando manducatur. Reficit, sed non deficit. Non ergo timeamus, fratres, manducare panem istum, ne forte finiamus illum, et postea quem manducemus non inueniamus. Manducatur Christus; uiuit manducatus, quia resurrexit occisus; nec quando manducamus, partes de illo facimus. Et quidem in sacramento sic fit, et  norunt fideles quemadmodum manducent carnem Christi. Unusquisque accipit partem suam; unde et ipsa gratia partes uocantur. Per partes manducatur in sacramento, et manet integer totus in celo, manet integer totus in corde tuo; totus enim erat apud Patrem, quando uenit in uirginem. Impleuit illam, nec recessit ab illo; ueniebat in carnem, ut eum homines manducarent; et manebat integer apud Patrem, ut angelos pasceret. Quod enim scitis, et qui scitis et qui nescitis scire debetis. Quando Christus factus est homo, panem angelorum manducauit homo. Unde, quomodo, qua uia, quibus meritis, qua dignitate panem angelorum manducaret homo, nisi creator angelorum fieret homo?


Item sancti Gregorii de eadem re, ex homilia Natalis Domini.


12. Qui ergo, eternus permanens, temporalis apparuit, alienum est ubi descendit; et, quia per prophetam dicitur: Omnis caro fenum , factus homo, fenum nostrum uertit in frumentum, qui de seipso ait: Nisi granum frumenti cadens in terram mortuum fuerit, ipsum solum manet . Unde et natus in presepio reclinatus ponitur, ut fideles omnes, uidelicet sancta animalia, carnis sue frumento reficeret, ne ab interne intelligentie pabulo ieiuna remanerent.


Item eiusem in alia homilia de eadem re.

13. Bonus pastor animam suam ponit pro ouibus  suis. Fecit quod monuit, ostendit quod iussit, bonus pastor pro ouibus animam suam posuit, ut in sacramento nostro corpus suum et sanguinem uerteret, et oues quas redemerat carnis sue alimento satiaret.


Eiusdem de ea re ex Dialogorum libris.

14. Hec namque singulariter uictima ab eterno interitu animam saluat, que illam nobis morte Unigeniti per mysterium reparat: qui licet surgens a mortuis, iam non moritur, et mors ei ultra non dominatur: tamen in semetipso immortaliter atque incorruptibiliter uiuens pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salute partitur,  eius sanguis non iam in manus infidelium, sed in ora fidelium sumitur.


Mysterium uestis Christi, id est corporis eius, scindi non oportere; ex libro S. Cypriani de Ecclesie Unitate.

15. Dominus dicit: Ego et Pater unum sumus . Et iterum de Patre et Filio et Spiritu sancto scriptum est: Tres unum sunt ; et quisquis credit hanc ueritatem de diuina firmitate uenientem, sacramentis celestibus herentem, scindi in Ecclesia non posse hoc unitatis sacramentum, hoc uinculum concordie inseparabiliter coherentis, ostenditur, quando in Euangelio tunica Domini nostri Iesu Christi non diuiditur omnino nec scinditur, sed sortientibus de ueste Christi, quis Christum potius  indueret, integra uestis accipitur, et incorrupta atque indiuisa tunica possidetur. Loquitur ac dicit Scriptura: De tunica autem, quia de superiori parte non consutilis, sed per totum textilis fuerat, dixerunt ad inuicem: Non scindamus illam, sed sortiamur de ea cuius sit . Unitatem ille portabat de superiore parte, id est de celo et Patre uenientem, que ab accipiente scindi omnino non poterat, sed totam semel et solidam firmitatem inseparabiliter obtinebat. Possidere non potest indumentum Christi, qui scindit et diuidit Ecclesiam Christi. Contra denique, cum Salomone moriente regnum eius et populus scinderetur, Achias propheta Ieroboam regi obuius factus in campo in duodecim scissuras uestimentum suum discidit dicens: Sume tibi  decem scissuras, quia hec dicit Dominus: Ecce scindo regnum de manu Salomonis, et dabo tibi decem sceptra, et duo sceptra erunt ei propter seruum meum Dauid, et propter Ierusalem ciuitatem quam elegi, ut ponam nomen meum illuc . Cum duodecim tribus Isrel scinderentur, uestimentum suum propheta Achias discidit. At uero, quia Christi populus non potest scindi, tunica eius per totum textilis et coherens diuisa a possidentibus non est; indiuidua, copulata, contexta, ostendit populi nostri, qui Christum induimus, concordiam; coherente sacramento uestis et signo, declarauit Ecclesie unitatem. Quis ergo sic sceleratus et perfidus, quis sic discordie furore uesanus, ut aut credat scindi posse, aut audeat  scindere unitatem Dei, uestem Domini, Ecclesiam Christi?

16. Ille sacerdos uice Christi uere fungitur, quidquid Christus fecit imitatur, et sacrificium uerum et plenum tunc offert in Ecclesia Deo Patri, si sic incipiat offerre quomodo ipsum Christum uidet obtulisse. Non est ergo quod aliquis existimet sequendam esse quorumdam consuetudinem; querendum est enim ipsi quem sint secuti: nam, in sacrificio quod Christus obtulit, nonnisi Christus sequendus; utique id nos obaudire et facere oportet quod Christus fecit, et quod faciendum esse mandauit, quando ipse in Euangelio dicat: Si feceritis quod mando uobis, iam non dicam uos seruos, sed amicos . Et quod Christus debeat solus audiri. Pater  etiam de celis contestatur dicens: Hic est filius meus dilectissimus in quo bene sensi. ipsum audite . Quare si solus Christus audiendus est, non debemus attendere quid alius ante nos faciendum esse putauerit, sed quod, qui ante omnes est, Christus prior fecerit. Neque enim hominis consuetudinem sequi oportet, sed Dei uirtutem. Cum per Isaiam prophetam Deus loquatur, et dicat: Sine causa autem colunt me, mandata et doctrinas hominum docentes . Et iterum Dominus in Euangelio hoc idem repetit dicens: Reiicitis mandatum Dei, ut traditionem uestram statuatis . Sed et alio loco ponit et dicit: Qui soluerit unum de mandatis istis minimis, et sic docuerit homines, minimus uocabitur in regno celorum  . Quod si nec minima de mandatis Dominicis licet soluere, quanto magis tam magna, tam grandia, tam ad ipsum Dominice passionis, et nostre redemptionis sacramentum pertinentia fas non est infringere, aut in aliud quam quod diuinitus institutum sit, humana traditione mutare? Tota ipsa redempta ciuitas, hoc est congregatio societasque sanctorum, uniuersale sacrificium offertur Deo per sacerdotem magnum: qui etiam seipsum obtulit in passione pro nobis, ut tanti capitis corpus essemus, secundum formam serui. Hanc enim obtulit. in hac oblatus est, quia secundum hanc mediator est. In hac sacerdos, in hac sacrificium est. Cum itaque nos hortatus esset Apostolus, ut exhibeamus corpora nostra hostiam uiuam , intulit  post aliquanta: Sicut enim in uno corpore multa membra habemus, omnia autem membra non eosdem actus habent: ita multi unum corpus sumus in Christo, singuli autem alter alterius membra ; hoc est sacrificium Christianorum, multi unum corpus in Christo, demonstratur quod in eadem re quam offert ipsa offeratur.


Ecclesiarum diuersitates fidei unitate constare, ex libris sancti Cypriani de unitate fidei.

17. Episcopatus unus est, cuius a singulis in solidum pars tenetur. Ecclesia una est, que in multitudinem latius incremento fecunditatis extenditur, quomodo solis multi radii, sed lumen unum, et rami arboris multi, sed robur unum tenaci caritate fundatum.  Et cum de fonte uno riui plurimi defluunt, numerositas [al., uniuersitas] licet diffusa uideatur exundantis copie largitate, unitas tamen seruatur in origine. Auelle radium solis a corpore, diuisionem lucis unitas non capit; ab arbore frange ramum, fructus germinare non potest; a fonte precide riuum, precisus arescit. Sic Ecclesia Domini luce perfusa per orbem totum radios suos porrigit, unum tamen lumen est, quod ubique diffunditur, nec unitas corporis separatur. Ramos suos in uniuersam terram copia ubertatis extendit, profluentes largiter riuos latius pandit, unum tamen caput est, et origo una, et una mater fecunditatis successibus copiosa, illius fetu nascimur, illius lacte nutrimur, spiritu eius animamur.


Non pro locis res, sed pro bonis rebus loca amanda, ex epistola S. Gregrorii ad Augustinum episcopum Anglorum scripta.


18. Nouit fraternitas tua Romane Ecclesie consuetudinem, in qua se meminit nutritum. Sed mihi placet ut, siue in Romana, siue in Galliarum, siue in qualibet Ecclesia aliquid inuenisti quod plus omnipotenti Deo possit placere, sollicite elige, et in Anglorum Ecclesia, que adhuc ad fidem noua est, institutione precipua quam de multis Ecclesiis colligere potuisti, infunde; non enim pro locis res, sed pro bonis rebus loca amanda sunt. Ex singulis ergo quibusque Ecclesiis, que pia, que religiosa, que recta sunt elige, et hec quasi in fasciculum collecta apud Anglorum mentes in consuetudinem depone.


In uestibus et cultu ecclesiastico non superstitiosum mysterium preferri, ex epistola S. Celestini pape ad episcopos Galliarum scripta.


19. Didicimus quosdam Domini sacerdotes superstitioso potius cultui inseruire, quam mentis uel fidei puritati. Et post pauca: Amicti pallio et lumbos precincti credunt se sancte Scripture fidem non per spiritum, sed per litteram completuros. Nam si ad hoc ista precepta sunt, ut taliter seruarentur, cur non fiunt pariter que sequuntur, ut lucerne ardentes una cum baculo in manibus teneantur? Habent suum mysterium, et intelligentibus ita clara sunt, ut ea magis quam decet significatione seruentur. Nam in lumborum precinctione castitas, in baculo regimen pastorale, in lucernis ardentibus boni fulgor operis, de quo dicitur sic: opera uestra luceant,  indicatur. Habent tamen istum forsitan cultum, morem potius quam rationem sequentes, qui remotioribus habitant locis, et procul a ceteris degunt. Unde hic habitus in Ecclesiis Gallicanis, ut tot annorum tantorumque pontificum in alterum habitum consuetudo uersatur. Discernendi a plebe uel ceteris sumus doctrina, non ueste; conuersatione, non habitu; mentis puritate, non cultu. Nam si studere incipiamus nouitati, traditum nobis a patribus ordinem calcabimus, ut locum superuacuis superstitionibus faciamus. Rudes ergo fidelium mentes ad talia non debemus inducere. Docendi enim sunt potius quam ludendi, nec imponendum est eorum oculis, sed mentibus infundenda precepta sunt.


Item S. Hieronymi de simplici ministrorum et sacerdotum ornatu, ex libris dialogorum Attici et Christoboli.


20. Adiungis gloriam uestium et ornamentorum Deo esse contrarium. Que sunt, rogo, inimicitie contra Deum, si tunicam habuero mundiorem? si episcopi, si presbyteri, si diaconi et reliquus ordo ecclesiasticus in administratione sacrificiorum candida ueste processerit? Cauete, clerici, cauete, monachi, uidue et uirgines, periclitamini nisi sordidas uos atque pannosas uulgus aspexerit. Taceo de hominibus seculi, quibus aperte bellum indicitur, et inimicitie contra Deum, si pretiosis atque nitentibus utuntur exuuiis. In sacerdotio Ecclesie non mysticum uestium ornatum, sed splendorem querendum  animarum, ipsa consecratio monstrat pontificis, ita se habens: »Deus qui Moysen famulum tuum secreti familiaris affatu, inter cetera celestis documenta culture, de habitu quoque indumenti sacerdotalis instituens, electum Aaron mystico amictu uestiri inter sacra iussisti, ut intelligentie sensum de exemplis priorum caperet secutura posteritas, ne eruditio doctrine tue ulli deesset etati, cum et apud ueteres reuerentiam ipsa significationum species obtineret; et apud nos certiora essent experimenta rerum, quam enigmata figurarum. Illius namque sacerdotii anterioris habitus nostre mentis ornatus est, et pontificalem gloriam non iam nobis honor commendat uestium, sed splendor animarum. Quia et illa que tunc carnalibus blandiebantur obtutibus,  ea potius que in ipsis erant intelligenda, poscebant. Et idcirco huic famulo tuo, quem ad summi sacerdotii ministerium elegisti, hanc quesumus, Domine, gratiam largiaris ut, quidquid illa uelamina in fulgore auri, in nitore gemmarum, in multimodi operis uarietate signabant, hoc in eius moribus actibusque clarescat.«


Falsos codices, et a fidei sinceritate discordes, in nullo usu lectionis habendos: quin potius igni tradendos, ex epistola sancti Leonis pape ad Turibium Asturicensem.

21. Curandum ergo est, et sacerdotali diligentie maxime prouidendum, ut falsi codices, et a sincera ueritate discordes, in nullo usu lectionis habeantur. Apocryphe autem scripture que sub nominibus apostolorum  multarum habent seminarium falsitatum, non solum interdicende sunt, sed etiam penitus auferende atque ignibus concremande, quia, quamuis sint in illis quedam que uideantur speciem habere pietatis, nunquam tamen uacua sunt uenenis.

22. Hec, domini uenerabiles, tam de Scripturis sacris, quam de Scripturarum sanctarum dictis, sedula intentione collegi, ac reuerentie uestre audienda seu et legenda proposui, quatenus, ea et huiusmodi meditantes, contra nouelle presumptionis auctorem, qui, in similitudinem harioli et coniectoris, estimat que ignorat, fidei et ueritatis firmitate munita dicamus cum Ecclesia: Narrauerunt mihi iniqui fabulationes, sed non ut lex tua, Domine . Atque intelligamus quam uerum sit quod Spiritus sanctus Salomonis ore prececinit, dicens: Multi sibi in noualibus patrum et aliis congregantur absque iudicio , neque enim sic nostra calamitate et humilitate abuti debet, ut imitator insolentissime iactantie Naas regis filiorum Ammon, qui interpretatur serpens, dicere nobis, uelut habitatoribus Iabes Galaad, oppugnator ueritatis iste presumat: In hoc feriam uobiscum fedus ut eruam omnium uestrum oculos dextros, ponamque uos opprobrium Isrel . uere enim dextrum oculum conatur eruere, qui lumen recte fidei laborat exstinguere. Utilius illi a nobis optandum est, quod parabolice per Salomonem dicitur: Oculum qui subsannat patrem, et despicit partum matris sue, effodiant  eum corui de torrentibus, et comedant eum filii aquile . uere etenim subsannat Patrem, qui Filii diuidit unitatem, testante ipso: qui non honorificat Filium, non honorificat Patrem, qui misit illum , et prorsus despicit partum matris sue Ecclesie, qui mysterium redemptionis, quo ex eius utero ad uitam gignitur, puritate sincera uenerari contemnit. Expedit nobis in talem oculum, qui ducatum promittit luminis, et e contrario tenebris caligat erroris, preceptum euangelicum: Si oculus tuus dexter scandalizat te, erue eum, et proiice abs te . Cupit nequam iste oculus hereditatem patrum auferre: nititur uineam ipsorum in hortum olerum commutare, id est, fortia et fructuosa ac meracissima eorum dicta uilibus et cito  arescentibus ac decidentibus fabulis eneruare; sed filii martyris lapidati respondeant ei cum Naboth: Propitius mihi sit Dominus, ne dem hereditatem patrum meorum . Si ob huius responsionis honestam libertatem uel infamandi falsis testibus, uel etiam lapidibus obruendi essemus, habeamus Deum clementissimum consolatorem atque ultorem dicentem: Si non pro sanguine Naboth et filiorum eius quem uidi heri, dicit Dominus, reddam tibi in agro isto, dicit Dominus.


FINIT.



III. Epistola FLORI Lugdunensis diaconi ad Theodonis  uille concilium aduersus libros Amalarii.

Sancto et uenerabili concilio, apud Theodonis uillam habito.

Audite, Patres beatissimi et reuerendissimi, a Deo conuocati et in Deo uniti, propter Deum auxiliante ipso laborantes et laboraturi, atque in illo et cum illo post beatum laborem requieturi, audite ita ut audiat uos Deus, ac mementote Apostoli, rectores Ecclesie, exhortantis et dicentis: Attendite uobis et uniuerso gregi in quo uos Spiritus sanctus posuit episcopos regere Ecclesiam Domini quam acquisiuit sanguine suo . Sermo de fide agitur, et catholica ueritate, quam prelatus ecclesie Lugdunensis deprauare  et subuertere lingua et calamo non desistit, errorisque ac mendaciorum suorum uos ipsos uenerabiles Ecclesie Christi oculos intantum socios et complices esse confirmat, ut in publico Ecclesie nostre conuentu iactare ausus sit, ad hoc uos suis persuasionibus in generali synodo fuisse perductos, ut omnes manu propria suis ineptissimis libris subscribere, et sic unanimiter sentire atque obseruare uelletis. Cui ego per maiores natu respondi, non solum me de tantis uiris id credere nullatenus posse; sed etiam mihi indigno, qui sum canis mortuus, et pulex exiguus, tres prius digitos quibus scribimus radicitus amputari uellem, quam errores huiusmodi manus proprie subscriptione firmarem. Addidi etiam quod si libri illi in bono concilio fuerint discussi et  diiudicati, erunt procul dubio anathematizati: quos etiam chorepiscopo Ecclesie nostre uelut ualde utiles omnibus iussit transcribere; quos cum ego ex parte aliqua relegissem, et mendaciis plenos deliramentisque uidissem, dehortatus sum ne hoc penitus fieret, librosque suo quantocius auctori restituendos admonui, metuens uidelicet ne oues Christi, id est simplices quosque, ex eorum lectione quedam uanissima curiositatis scabies aspergeret, et ardentes papule diri erroris exurerent. Collegi autem ipse ac digessi in ordinem, propriisque sermonibus explicaui nonnulla que in generali presbyterorum concilio proposuit, disseruit, commendauit, ex quibus eius uanitas contemptui, imo exsecrationi pateat. Sed ne quis me falsa putet asserere, ueniat liber  illius in medium, et feditatem sui publice legentibus atque audientibus denudabit, ex quo et ista, que sincerissimo examini uestro diiudicanda offero, uerissime ab illo prolata probabitis, cum illic multa  insaniora legeritis, testes sunt horum chorepiscopi, testes archidiaconi, testes omnes qui aderant presbyteri Lugdunenses, a quibus hec continuo irrisa ac repudiata, imo plancta et plorata cognoui, cum, diuinis assueti fluentis, de lacuna lutulenta bibere cogerentur, murmurantes in nequissimo pane doctrine, de quo Ecclesiasticus loquitur liber: In nequissimo pane murmurabit ciuitas . Et testimonium nequitie illius uerum est, nec uero ille diuina docet, sed sua concinnat et fabricat, et iuxta Salomonem, in similitudinem harioli et coniectoris estimat quod ignorat . Succurrite igitur, Patres piissimi, succurrite animabus nostris. Modicum enim fermentum totam massam corrumpit , et iuxta quemdam patrem antiquum,  si quid in fide falsi admittitur, intrat putredo de ueneno serpentis, nascuntur uermes corruptionis, et nichil integrum remanebit. Testis est mihi omnipotens Deus, quia hec non impulsu iracundie tanquam lesus exaggero, que ab ipso statim exordio, dum adhuc se mihi utcunque blandulum exhiberet, dolere ac detestari cepi, nec diuine ordinationi seu imperiali pie prouisioni, quod ille forsan iactitat uelut rebellis existens, cum id mea exiguitas nec cogitare unquam poterit, sed erroris odio, et amore ueritatis, Ecclesie quoque matris mee uulneribus condolens, cuius uberibus ab infantia alitus sum, in qua et administrationis locum, et doctrine ac predicationis officium indignus exercui. Certe uiuam ego egentissimus, uel etiam moriar, si placet: tantum  pateat uulnus putridum, pateat sanies putrida; et omnes qui hoc tabescunt contagio, uobis opitulante Christo medicantibus, graui ueterno depulso, optata gaudeant sanitate.





FLORI DIACONI MARTYROLOGIUM.







FLORI [a 3Kb] DIACONI SERMO DE PRAEDESTINATIONE [b 1Kb] . 


 Omnipotens Deus, quia uerissime uerus et solus Deus est, omnino in sua eterna et incommutabili scientia presciuit omnia antequam fierent, sicut  Scriptura testatur, dicens: Deus eterne, qui es absconditorum cognitor, qui nosti omnia antequam fiant . Presciuit ergo sine dubio et  bona que boni erant facturi, et mala que mali erant gesturi. Sed in bonis ipse fecit sua gratia ut boni essent; in malis uero non ipse fecit ut essent mali, quod absit; sed tantum presciuit eos proprio uitio tales futuros. Neque enim prescientia Dei imposuit eis necessitatem ut aliud esse non possent, sed tantum quod illi futuri erant ex propria uoluntate, ille ut Deus preuidit ex sua omnipotenti maiestate. Unde Scriptura incontaminabilem iustitiam eius nobis insinuans, ait de illo: Nemini mandauit impie agere, et nemini dedit spatium peccandi. Quod ergo impie agunt impii et iniqui, et spatium temporis uite huius, quod eis Deus dedit ad bene agendum, ipsi e contrario conuertunt ad malum exercendum, non Dei, sed ipsorum est culpa, et ideo recte damnantur  ipsius iustitia. Presciuit autem idem omnipotens Deus etiam eternam illorum damnationem, sed ex merito ipsorum, quos in propria malitia perseueraturos preuidit, non ex sua, quod absit, iniquitate, qui nichil iniuste constituit, et qui reddet unicuique secundum opera sua , id est, et bene agentibus bona eterna, et male agentibus mala perpetua. Ergo bonos presciuit omnino, et per gratiam suam bonos futuros, et per eamdem gratiam eterna premia accepturos, id est, et in presenti seculo bene uicturos, et in futuro feliciter remunerandos, utrumque tamen ex dono misericordie Dei. Unde Apostolus: uasa misericordie eius appellat, dicens: ut ostenderet diuitias gratie sue in uasa misericordie, que preparauit in gloriam . E contrario  autem, malos et presciuit per propriam malitiam malos futuros, et presciuit per suam iustitiam eterna ultione damnandos. Sicut presciebat de Iuda proditore, quod eum esset traditurus, sicut Euangelium dicit, cum esset unus ex duodecim . Presciebat etiam eternam eius damnationem cum diceret: ue autem homini illi per quem Filius tradetur. Bonum erat ei si natus non fuisset homo ille . Sic et de impiis Iudeis presciebat sine dubio eorum impieta em futuram, de qua predixit in psalmo: Dederunt in escam meam fel, et in siti mea potauerunt me aceto . Presciebat et subsequentem ipsorum damnationem, de  qua in eodem psalmo subiunxit: Deleantur de libro uiuentium, et cum iustis non scribantur . Sed in istis et in omnibus iniquis illud prius ex propria est prauitate, istud sequens ex diuina equitate. Hoc modo et de predestinatione Dei omnino sentiendum est, quia in bonis predestinauit, et ipsam eorum bonitatem futuram ex dono gratie sue, et pro eadem bonitate eternam ipsorum remunerationem, ut ipsius dono fierent boni, ipsius dono essent remunerati. Unde ait Apostolus: Qui predestinauit nos in adoptionem filiorum per Iesum Christum in ipsum . Et in alio loco: Quos presciuit et predestinauit conformes fieri imaginis Filii sui . Predestinauit itaque electos suos, ut et nunc assumerentur in adoptionem  filiorum Dei per gratiam baptismi, et in futuro efficiantur conformes imaginis Filii Dei, per eamdem Dei gratiam secundum imaginem eius renouati et glorificati. Predestinauit omnino ut et hic essent boni, non ex se, sed ex illo; et illic beati non per se, sed per illum. In utroque ergo bona sua in eis et de eis futura presciuit et predestinauit. In malis uero et impiis non predestinauit omnipotens Deus malitiam et impietatem, id est ut mali et impii essent, et aliud esse non possent. Sed quos presciuit [cod. Her., sed quia eos presciuit] et predestinauit malos atque impios futuros proprio uitio, ipse eos predestinauit ad eternam damnationem iusto iudicio: non quia aliud esse non potuerunt, sed quia aliud esse noluerunt. Ipsi igitur sibimetipsis exstiterunt causa perditionis.  Deus autem iudex iustus et ordinator iustus ipsius damnationis: non enim predestinauit iniusta, sed iusta; predestinauit tamen et coronas iustis et penas iniustis, quia utrumque est iustum. Quam iustitiam eius commendans nobis Apostolus, ait: Nunquid iniquus Deus qui infert iram? Absit . Et quia modo omnibus prerogat patientiam, ut conuertantur ad penitentiam: et qui pereunt, suo contemptu et duritia pereunt; quia tantam bonitatem Dei contempserunt, iterum alio loco dicit: An diuitias bonitatis et patientie, et longanimitatis eius contemnis, ignorans quoniam benignitas Dei ad penitentiam te adducit? Secundum duritiam autem tuam  et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Hinc etiam alia Scriptura testatur dicens: Deus mortem non fecit, nec letatur in perditione uiuorum. Impii autem manibus et uerbis accersierunt illam, et estimantes amicam defluxerunt, et sponsiones posuerunt ad illam, quoniam digni sunt qui sint ex parte illius . Non ergo omnipotens Deus ulli hominum causa mortis uel perditionis existit, sed ipsam mortem et perditionem manibus et uerbis ipsi impii sibi accersunt, dum nequiter operando, et nequius aliis persuadendo, et sibi et illis damnationem adducunt: dum uiam iniquitatis et perditionis amantes, a recto itinere deflectuntur, et ad perpetuam damnationem, tanquam  datis inter se dextris, pari consensu nequitie quasi ex uoto et sponsione festinant, federati mortis et uite eterne inimici, ipsi secundum duritiam suam, et cor impenitens thesaurizant sibi iram in die ire. In qua die iusti iudicii Dei, quia unusquisque secundum opera sua recipit, nemo ex Dei preiudicio, sed ex merito proprie iniquitatis condemnatur. Non enim ille aliquem predestinauit ut malus esset, sed uere omnem malum predestinauit ut impunitus non esset [cod. Her., predestinauit penam, ut omnis malus impunitus non esset]: quia et unaqueque lex iusta crimen non habet, ne sit iniusta; et tamen criminosum punit, ut uere sit iusta. Qui ergo dicit quod hi qui pereunt predestinati sunt ad perditionem, et ideo aliter euenire non potest; similiter  quoque et de iustis, tanquam et ipsi ideo saluentur quia predestinati ad salutem, aliud esse non potuerunt; qui ergo hec tam confuse et insulse dicit, et illis tollit meritum damnationis, et istis meritum salutis. Ac per hoc quid aliud agit, nisi ut et pereuntibus secundum illum sit imposita necessitas perditionis, et his qui saluantur sit imposita necessitas salutis? atque ideo nec illi iuste damnentur, quia iusti esse non potuerunt, nec isti iuste remunerentur, quia aliud quam iusti esse nequiuerunt: ut in utraque parte et perditio et salus non sit ex iudicio proprie actionis, sed ex preiudicio diuine preordinationis. Et ubi erit illud: Qui reddet unicuique secundum opera sua?  Et iterum: Nunquid iniquus Deus qui infert iram? Absit . Aperte namque causa  perditionis illorum qui pereunt, in Deum refertur, si ipse eos ita ad interitum predestinauit, ut aliud esse non possent: quod sentire uel dicere horribilis blasphemia est. Sed Ecclesie catholice fides, cuius filii et sectatores esse debemus, ita nobis firmissime tenendum insinuat, ut superius iuxta Scripture sancte auctoritatem breuiter designauimus: uidelicet, omnipotentem Deum in malis ipsorum malitiam prescisse, quia ex ipsis est; non predestinasse, quia ex illo non est; penam uero eorum et prescisse quia Deus est, et predestinasse quia iustus est, ut et in illis sit meritum sue damnationis, et in illo potestas et iudicium iuste damnantis. Non enim predestinat Deus, nisi que ipse facturus  est: presciuit uero multa que ipse facturus non est: sicut omnia mala; que mala utique mali faciunt, non ille. Ipsos quoque malos non ideo perire quia boni esse non potuerunt, sed quia boni esse noluerunt, et suo uitio uasa ire apta in interitum  perseuerauerunt, et in massa damnationis uel originali uel actuali merito permanserunt. In bonis autem omnipotens Deus, sicut supra satis ostensum est, utrumque presciuit et predestinauit, ut et in presenti uita per suam gratiam existerent boni, et in futura etiam beati. Utriusque enim boni eorum, id est et presentis et futuri, ipse est auctor et ipse largitor, et idcirco sine dubio utriusque precognitor et predestinator: quia et ipsi ex seipsis non solum aliud esse potuerunt, sed etiam aliud fuerunt antequam  per eum, qui iustificat impium, ex impiis iusti efficerentur. Siue autem in illis qui saluantur, siue in illis qui pereunt, uoluntas propria remuneratur, uoluntas propria damnatur. Sed in illis quia per gratiam Domini Saluatoris est sanata, ut ex mala et praua fieret bona et recta, est procul dubio dignissime coronata: in istis autem, quia non acquiescit per Saluatorem recipere sanitatem, iustissime per eumdem iudicem sentiet perpetuam damnationem. Et hoc est breuiter totum quod de libero arbitrio iuxta ueritatem fidei catholice est tenendum, quod scilicet omnem hominem liberi arbitrii condiderit Deus. Sed quia per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt , ita  istud liberum arbitrium in uniuerso humano genere illius preuaricationis merito uitiatum et corruptum, ita obcecatum est et infirmatum, ut sufficiat homini ad male agendum, id est ad ruinam iniquitatis, et ad hoc solum possit esse liberum: ad bene uero agendum, id est ad exercitium uirtutis et fructum boni operis, nullo modo assurgat et conualescat, nisi per fidem unius Mediatoris Dei et hominum hominis Christi Iesu et donum Spiritus sancti instauretur, illuminetur atque sanetur: sicut ipse Saluator in Euangelio promittit dicens: Si uos Filius liberauerit, tunc uere liberi eritis . Et Apostolus ait: Ubi Spiritus Domini, ibi libertas . Ut per hanc gratiam Christi et Spiritus Christi humanum liberum arbitrium liberatum, illuminatum  atque sanatum, dicat gratulans illud Psalmiste: Dominus illuminatio mea et salus: quem timebo?  Qui igitur hanc gratiam libertatis accipere desiderat, ut ad bene et pie uiuendum ueraciter liber fiat, non de suis uiribus presumat, sed illi se fideliter sanandum corroborandumque committat, de quo idem Psalmista dicit: Apud Dominum gressus hominis dirigentur, et uiam eius uolet . Illum oret atque illi supplicet dicens: Gressus meos dirige secundum eloquium tuum, et non dominetur me omnis iniustitia . Et iterum: Domine, deduc me in uia tua, et ingrediar in ueritate tua . Et cetera similia. Hec uobis breuiter rescrips ad ea que iussistis. Nunc fideliter deprecor et exhortor  ut in simplicitate et sinceritate uere fidei fundati, claudatis aures uestras aduersus linguam nequam illius uanissimi et miserrimi hominis, qui cum sit paratus ad contentionem, et contumax aduersus  ueritatem, maluit se infelix, diabolico inflatus spiritu, a Christi Ecclesia et sacerdotibus separare, quam sua profana et inaniloquia deserere.





FLORI DIACONI, SUB NOMINE ECCLESIAE LUGDUNENSIS [a 1Kb] , ADuERSUS IOANNIS SCOTI ERIGENAE ERRONEAS DEFINITIONES LIBER.


[b 21Kb]



In nomine Domini nostri Iesu Christi incipit libellus FLORI aduersus cuiusdam uanissimi hominis, qui cognominatur Ioannes, ineptias et errores de predestinatione et prescientia diuina et de uera humani arbitrii libertate.



PRAEFATIO.


uenerunt ad nos  cuiusdam uaniloqui et garruli hominis scripta, qui uelut de prescientia et predestinatione diuina,  humanis et, ut ipse gloriatur, philosophicis argumentationibus disputans, nulla ratione reddita, nulla Scripturarum siue sanctorum Patrum auctoritate prelata, uelut tenenda et sequenda sola sua presumptione  definire ausus est. Que a fidelibus et in doctrina sacra exercitatis lectoribus  Deo opitulante facillime iudicantur et respuuntur, imo etiam contemptui et risui habentur. Sed quia a multis, ut audiuimus, idem homo quasi scholasticus et eruditus admirationi habetur, et talia garriens siue scribens, alios ad hesitationem deducit, alios, quasi magnum aliquid dicat, erroris sui sequaces efficit, omnes tamen auditores et admiratores suos inani uerbositate et uentosa loquacitate perniciosissime occupat, ut non diuinis Scripturis, non auctoritatibus paternis se humiliter submittant, sed eius potius phantastica deliramenta sequantur: necessarium omnino duximus, ut studio  caritatis, et debito nostri loci atque ordinis, eius insolentie, auctore Domino, responderemus: ut quicunque hec cum Dei timore et cura salutis sue [al., siue] fideliter legere uoluerint, agnoscant ueraciter quantum necesse sit, in his maxime periculosissimis et extremis temporibus, inherere firmiter Scripture sancte immobili ueritati, obedire humiliter sanctorum orthodoxorum Patrum fundatissime auctoritati, claudere et obstruere auditum indisciplinate et uanissime uerbositati: et illud Domini dictum tota intentione pertimescere, quod iam pene uidemus impleri, quo ipse ait: Putas filius hominis ueniens inueniet fidem in terra?  Et quod Apostolus in quo idem Dominus loquebatur, terribiliter denuntiat, dicens: Erit enim tempus cum  sanam doctrinam non sustinebunt, sed ad sua desideria coaceruabunt sibi magistros prurientes auribus: et a ueritate quidem auditum auertent, ad fabulas autem conuertentur . Unde et alibi sub persona dilecti et electi discipuli omnem fidelem, et precipue ordinem pastoralem ,solertissime admonet, dicens: O Timothee, depositum custodi, deuitans profanas uocum nouitates, et oppositiones , id est, falsi nominis scientie. Quam quidam promittentes, circa fidem exciderunt . Propositis igitur uerbis que in decem et nouem opusculi sui digessit capitulis, prout Dominus donare dignatur, non nostro sensu, sed sanctarum Scripturarum et beatissimorum catholicorum Patrum ita respondendum aggredimur.



CAPUT PRIMUM.


Primo namque capitulo istiusmodi proposuit definitiones.

1. Quadruuio regularum totius philosophie quatuor omnem questionem solui.

2. Duasque predestinationes non esse [a 1Kb] .

Cui fides Ecclesie e contrario respondet, ueritatem eterni iudicii et ordinationis Dei, que uocabulo predestinationis exprimitur, non esse requirendam a philosophis, sed ab apostolis et prophetis Dei: nec in mundane doctrine quadruuiis, sed in una et uera uia, que dicit de semetipsa: Ego sum uia, ueritas et uita ; ad quam nos B. Ieremias propheta hortatur et inuitat, dicens: State super uias et uidete et interrogate de semitis antiquis,  que sit uia bona, et ambulate in ea, et inuenietis refrigerium animabus uestris ; et de qua Isaias propheta ipsi Ecclesie promittit, dicens: Et erit ibi uia, et uia sancta uocabitur. Non erit ibi leo, et mala bestia non ascendet per eam: et hec erit nobis directa uia, ita ut stulti non errent per eam . Quicunque ergo eligunt huic seculo stulti esse propter Christum, et obedire student Apostolo dicenti: Si quis uidetur inter uos sapiens esse in hoc seculo, stultus fiat, ut sit sapiens , teneant incessanter et indeclinabiliter hanc uiam ueram, uiam bonam, uiam directam, que ipse Dominus Christus est. Et fugiant humane sapientie astutiam et deceptionem, de qua idem Apostolus dicit: Scriptum est enim: Comprehendam sapientes in astutia  eorum ; et iterum: Dominus nouit cogitationes sapientium, quoniam uane sunt . Et ideo per huiusmodi philosophiam et inanem fallaciam non est soluta de diuina predestinatione questio, sed potius confusa et inuoluta, et diuersis mendaciis atque erroribus accumulata.

Predestinationem autem eterni consilii et iudicii Dei, siue in remuneratione iustorum, siue in damnatione iniquorum, et propter unam ac simplicem scientiam diuinam, in qua simul atque eternaliter de omnibus preordinatum et prefinitum est, unam ueraciter dicimus: et propter duplicem eius efficientiam, qua alii misericorditer liberantur, alii iuste damnantur, duas dicere non timemus; fideliter cum Psalmista ipsi iudici uniuersorum dicentes: Misericordiam  et iudicium cantabo tibi, Domine . Et eumdem iudicem huius predestinationis mysterium apud Patrem eternaliter fuisse dispositum, et manifeste in aliorum obcecatione et aliorum illuminatione mirabiliter expletum in Euangelio declarantem fideliter audientes, cum in Spiritu sancto exsultans ait: Confitebor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Ita, Pater, quoniam sic fuit placitum ante te . Quid enim apertius in utramque partem dici potuit, quam cum per aduentum suum et superbos dicit excecatos et humiles illuminatos; hoc est enim: Quia abscondisti hec a sapientibus et prudentibus, et reuelasti ea paruulis. Et quid firmius ac fortius de utriusque rei iusta  et clementi predestinatione, quam quod statim congratulans subiunxit dicens: Ita, Pater, quoniam sic fuit placitum ante te. Et quia Pater omne iudicium dedit Filio: et ipse cum Patre in eterno consilio utriusque hec omnia statuit et prefiniuit, que in mundo suis temporibus discernit et iudicat, continuo de se adiungit: Omnia mihi tradita sunt a Patre meo . Omnia scilicet et liberanda et damnanda, et iuste excecanda et misericorditer illuminanda, sicut alibi ipse dicit: In iudicium ego in hunc mundum ueni, ut qui non uident uideant, et qui uident ceci fiant . Hoc iustum iudicium Dei, sicut ipse Dominus et Saluator laudat, et cum gratiarum actione ad Patris gloriam refert, ita omnis Scriptura diuina, et omnis sancta Ecclesia catholica  in psalmis, et hymnis, et canticis spiritualibus, que Deo offerre consueuit, tanquam iustum, et sanctum, et pium fideliter laudando et gratias agendo concelebrat, dicendo cum Psalmista: Iustus Dominus in omnibus uiis suis, et sanctus in omnibus operibus suis ; et illud quod legislator in cantico Deuteronomii ait: Date magnitudinem Deo nostro. Deus, uera opera eius, et omnes uie eius iudicia: Deus fidelis, in quo non est iniquitas; iustus et sanctus Dominus . Item in psalmo, cum et de electis liberandis, et de reprobis damnandis generaliter dictum esset: Prope est Dominus omnibus inuocantibus eum in ueritate. uoluntatem timentium se faciet, et deprecationem eorum exaudiet, et saluos faciet eos: Custodit Dominus omnes diligentes se, et  omnes peccatores disperdet . Utriusque partis iustum iudicium copiosa et generali laudatione commendatur, cum statim subiungitur: Laudationem Domini loquetur os meum, et benedicat omnis caro nomini sancto eius in seculum, et in seculum seculi . Sic et in alio psalmo, cum premisisset Dei laudationem, mox utramque partem iustum Dei iudicium in eius laudibus  commemorans ait: Lauda, anima mea, Dominum. Laudabo Dominum in uita mea: psallam Deo meo quandiu fuero ; et post pauca: Qui custodit ueritatem in seculum, facit iudicium iniuriam patientibus, dat escam esurientibus, etc., usque ubi ait: Pupillum, et uiduam suscipiet, et uiam peccatorum disperdet . Unde in Apocalypsi post illud extremum iudicium et remunerationis iustorum et damnationis iniquorum, talis laus et gratiarum actio de utraque re a sanctis Deo offertur, dicente eodem libro: Et uiginti quatuor seniores qui in conspectu Dei sedent in sedibus suis, ceciderunt in facies suas, et adorauerunt Deum dicentes: Gratias agimus tibi, Domine, Deus omnipotens, qui es, et qui eras, et qui [al., quia] accepisti uirtutem tuam  magnam, et regnasti. Et irate sunt gentes, et aduenit ira tua, et tempus mortuorum iudicari: reddere mercedem seruis tuis prophetis et sanctis, et timentibus nomen tuum pusillis, et magnis, et exterminandi eos qui corruperunt terram . Et multa huiusmodi, que in Scripturis sanctis multipliciter inueniuntur, ut nichil melius sit homini fideli quam iustum Dei iudicium in utraque parte agnoscere et laudare fideliter dicendo: Iustus es, Domine, et rectum iudicium tuum .

Hoc etiam sancti Patres et doctores Ecclesie sollicite admonent esse faciendum, sicut beatus papa Leo in quodam loco exhortatur dicens: [Nihil nobis debet de Dei iudiciis displicere. Nam non per omnia illi gratias agere, quid est aliud quam  ex quadam eum parte reprehendere?] Et beatus Augustinus, cum tractaret de uerbis psalmi ad populum ubi scriptum est: Sicut defecit fumus, deficiat; sicut fluit cera a facie ignis, sic pereant peccatores a facie Dei : quis, inquit, gloriabitur castum se habere cor, aut quis gloriabitur mundum se esse a peccatis? Ac per hoc cum Scriptura dicit: Sicut fluit cera a facie ignis, sic pereant peccatores a facie Dei, quis non contremiscat, quis non pauibundus exsiliat? Quid ergo faciemus, et que spes nobis est? neque enim hec frustra cantantur. Aut uero cum hec dicit Propheta, optat ea hominibus, ac non potius uentura preuidet? In uerbis quidem figura optantis apparet, sed intelligitur prescientia nuntiantis. Sicut enim quedam in Scriptura  prophetarum tanquam in preteritum facta narrantur cum futura predicantur, ita quedam tanquam uoto dicantur optantis: sed qui recte intelligunt quod audiunt, uisionem prenuntiantis agnoscunt. [a 1Kb] Sicut ergo in uerbis preteriti temporis futura facta significantur, sic in figura optantis prenuntiantis mens intelligenda est Sic et de Iuda Domini traditore, tanquam [b 1Kb] optat ei Propheta quod uenturum  esse predixit. Et de ipsis Iudeis: Fiat, inquit, mensa eorum in laqueum, et in uenationem, et in scandalum ; quod de eisdem predictum esse sine dubitatione exponit Apostolus ; sicut de Iuda, que sub eadem figura prenuntiata sunt, apostolus Petrus commemorat. Nec sine causa et que futura sunt tanquam transacta dicuntur: Deo enim si certa sunt tanquam pro factis habeantur, et tanquam optans uidetur dicere Propheta, quod certum preuidet esse uenturum: nichil aliud, quantum mihi uidetur, ostendens nisi nobis non debere displicere cognitam sententiam Dei, quam fixam immobilemque constituit. Et ideo in Actibus apostolorum cum quidam propheta, nomine Agabus, prediceret apostolum Paulum in Hierosolyma a Iudeis  multa esse passurum, et usque ad uincula peruenturum: cum, hoc audito, fratres reuocare eum et retinere uellent ne illuc pergeret: Quid facitis, inquit, conturbantes cor meum? ego enim non solum alligari, sed etiam mori paratus sum pro nomine Domini nostri Iesu Christi ; atque ita, cum uiderent fratres immobilem uiri ad omnia perferenda constantiam, dixerunt: Fiat uoluntas Dei . Nunquid ergo quia dixerunt: Fiat uoluntas Dei, optauerunt apostoli ut talia pateretur: ac non potius mentem suam sublimi et diuino statuto deuotissime subdiderunt? sic et Propheta cum dicit: Sicut fluit cera a facie ignis, sic pereant peccatores a facie Dei, uidet hoc certissime peccatoribus imminere; et placet ei quod  Deus statuit, ne Deo ipse displiceat.

Post hec uerba beatissimus doctor, ne tam fixa et immobilis diuini iudicii predestinatio alicui male agendi uideretur necessitatem ponere, sed potius salubrem terrorem incuteret, ut qui audiunt, penitendo et corrigendo fugiant a uentura ira, ut ita possint euadere quod permanentibus in peccatis ex impietatibus suis certissimum est imminere, ita exhortatur dicens: [Quid ergo faciemus, fratres, nisi ut dum tempus est uitam mutemus, et facta nostra, si qua sunt, corrigamus, ut quod sine ulla dubitatione uenturum est peccatoribus, non inueniat super quos ueniat, non quia non erimus, sed ne tales inueniat qualibus uenturum esse predictum est.]

Ita fidelissimus doctor et immobilem ueritatem  diuine predestinationis etiam in peccatorum damnatione asseruit, et tamen si seipsos correxerint, atque in melius mutauerint, euasuros supplicia sincerissime docuit. Quia diuina illa predestinatio in peccatoribus puniendis iustum exercet iudicium, nulli autem, si conuertatur, aufert salutis remedium, quia uera et fidelis est eius promissio, qua per prophetam non solum pollicetur, sed etiam iurat dicens: uiuo ego, dicit Dominus Deus, quia nolo mortem impii, sed ut conuertatur a uia sua et uiuat .



CAPUT II.


Secundo capite octo nobis predefinitiones proponit, ita dicens:

    1. Predestinationem et prescientiam Dei eius esse essentiam, sicut uoluntatem, sapientiam et ueritatem.
    2. Et prescientiam et predestinationem unum idemque esse.
    3. Hominem ad Deum, quem libero arbitrio sine labore deseruerat, sine laboris studio et cooperantis gratie dono peruenire non posse.
    4. Predestinationem in Deo secundum substantiam esse: relatiue autem fieri non posse.
    5. Sicut duas essentias, sapientias, scientias, uirtutes, ceteraque omnia que de Deo dicuntur, geminari, uel triplicari, uel multiplicari impium est: ita  predestinationes duas asserentem reatu impietatis ligari.
    6. Unamque esse diuinam predestinationem, sicut unam diuinam operationem, sapientiam, uoluntatem.
    7. Et necessitate predestinationis compelli, sicut nec uoluntate.
    8. Et quidquid de diuina uoluntate intelligitur, de predestinatione Dei sentiri debere.


Ecce quanta proposuit, imo uelut omnibus sequenda et nemini diiudicanda, absque ullo testimonio Scripture diuine, absque ulla attestatione paterne doctrine, tam multipliciter definiuit. Sed nos, Domino adiuuante, uigilanter singula discutientes, quid de eis iuxta fidei regulam sentiendum sit discernamus.

Dicit: Predestinationem et prescientiam Dei eius  esse essentiam, sicut uoluntatem, sapientiam et ueritatem. Nos autem de uoluntate quidem, quod essentialiter dicatur in Domino, quia in illa eius summa et simplici essentia non est aliud uelle et aliud esse, sed quod est esse, hoc uelle; et ideo sic est in illo uoluntas, ut ipse sit uoluntas sua, minime dubitamus. Similiter etiam de sapientia et ueritate: quia sic habet sapientiam, ut ipse sit sua sapientia; sic habet ueritatem, ut ipse sit ueritas: nec est in illa simplici natura Deitatis aliud habere et aliud esse; sed quod est ibi habere, hoc esse, et quod est esse, hoc habere. Proinde si dicamus, ut beatus Augustinus ait, eternus, immortalis, incorruptibilis, immutabilis, uiuus, sapiens, potens, speciosus, iustus, bonus, beatus, spiritus; horum omnium, quod nouissimum  positum est, id est spiritus, quasi tantummodo uidetur significare substantiam: cetera uero, huius substantie qualitates; sed non ita est in illa ineffabili simplicique natura: quidquid enim secundum qualitates illic dici uidetur, secundum substantiam uel essentiam est intelligendum. Absit autem ut spiritus secundum substantiam dicatur Deus, et bonus secundum qualitatem: sed utrumque secundum substantiam: sic cetera omnia que commemorauimus.

Cum ergo hec ita sint, et ista tria, id est uoluntas,  sapientia et ueritas, ita sint in Deo, ut absolute ostendant naturam Dei, qui est summa uoluntas, summa sapientia et ueritas, omnem habens potestatem, omnem exsuperans intellectum, et super omnia incommutabilis manens, manifesta est Dei regula, ut substantialiter de Deo dici intelligantur. De scientia quoque manifestum est quia in Deo essentialiter debet intelligi, quia non est illi aliud esse et aliud scire; sed quod illi est esse, hoc scire: nec aliud ei habere scientiam, nisi ipsum esse scientiam: sicut idipsum est ei sapientiam habere, quod sapientiam esse. Utrum uero sicut dicitur Deus substantialiter scientia, ita etiam substantialiter dici possit prescientia, iudicet secundum rationem et regulam fidei qui potest; nobis tamen uidetur quod sicut ueraciter  dicitur de Deo: Non est aliud illi esse et aliud scire, non ita possit dici de illo nisi uel mendaciter, uel nimis usitate: Non est aliud illi esse et aliud prescire. Quod enim recte et usitate possit dici: Deus scientia est, sicut recte et usitate dicitur: Deus sapientia est, nulli est dubium. Ut autem dicatur: Deus prescientia est, sicut iam diximus, aut non est uerum, aut nimis inusitatum.

Similis ratio est uel etiam durior de eo quod definiuit, quia Deus substantialiter predestinatio est. Quis enim unquam de Deo dici audiuit quod non sit illi aliud esse, et aliud predestinare; sed quod predestinare, hoc esse, sicut uere de eo dicitur: Non est illi aliud esse et aliud non esse; sed quod esse, hoc nosse. Ut etiam hoc istiusmodi uocum nouitatibus  dicere compellamur, quia sicut Deus scientia est, Deus sapientia est, Deus ueritas est, ita Deus predestinatio est. Sed nobis melius et conuenientius uere fidei et ecclesiastice doctrine uidetur, ut licet hec apud nos tria esse uideantur, id est scientia, prescientia et predestinatio, et ea quibusdam proprietatibus discernamus: ut uidelicet scientia absolute dicatur, prescientia uero et predestinatio ad futurorum prouidentiam referantur: et in ipsis duobus prescientia scilicet in bonis et in malis prenoscendis intelligatur: predestinatio autem in solis bonis statuendis atque ordinandis, que propterea sic dici et distingui necessarium fuit, ut nobis, qui temporales et mortales sumus, et plenissima scientia in Deo, et gubernatio eius ad creaturas distinctius quodammodo  tali distinctione uel, si dici potest, distributione, insinuaretur et commendaretur: commodius tamen hec tria in Deo sub uno nomine scientie intelligamus, quia quidquid in his tribus a nobis utcunque intelligitur et distincte cognoscitur, in illa eius summa et una et simplici scientia simul est. Scire enim eius perfectum et plenum est, nec potest minui, uel augeri, aut aliqua rerum uarietate permutari. Et ideo quod nos de scientia a prescientia et predestinatione eius uelut discernendo cognoscere conamur, in eius perfecta et incommutabili scientia non aliud et aliud, aut aliter uel aliter, sed uno atque eodem modo eternaliter est. Unde et recta moderatione ecclesiastice discipline obseruatum esse credimus, ut recte  et usitate dicatur esse prescientiam et predestinationem Dei, sicut omnium conditoris et iudicis, ad opera sua: recte etiam et usitate dicatur esse prescientiam et predestinationem in Deo, id est in eterna, perfecta et incommutabili scientia eius; non autem inusitate, uel non etiam recte, dicatur Deum prescientiam uel predestinationem esse. Quia uidelicet scientia eius ad se dicitur; prescientia uero et predestinatio ad creaturas refertur. Unde in his magis eius operatio, que in ipsis uel erga ipsas creaturas agitur, quam eius essentia uel substantia, demonstratur. Sic namque dicitur prescientia et predestinatio Dei uel in Deo, sicut etiam ordinatio uel dispositio Dei uel in Deo: neminem tamen tam absurde uel contentiose locutum audiuimus, ut diceret,  sicut ordinationem et dispositionem Dei esse, ita ipsum Deum ordinationem et dispositionem esse, uel ita dici et definiri debere.

Unde autem tota hec tam noua et contentiosa definitio occasionem sumpserit manifestum est. Timet enim ne si prescientia et predestinatio, sicut et gubernatio Dei, non substantialiter de Deo accipiatur, sed ad ordinationem creaturarum eius referenda intelligatur, non possit eam dicere duplicem, uel pluralis numeri esse non posse. Unde apud nos nulla contentio est, siue scilicet possint dici pluraliter predestinationes, siue non possint, dummodo illud fideliter et firmiter teneamus, uno atque eodem diuine prescientie et predestinationis iudicio atque concilio duo quedam certissime adimplenda, id est, et  iustos eterne glorie preordinatos, et iniquos in impietatibus suis usque ad mortem perseuerantes eternis suppliciis destinatos. Utrumque enim Scriptura apertissime dicit de iustis: Et crediderunt quotquot erant preordinati ad uitam eternam ; de impiis iuste damnandis: Sustinuit Deus in multa patientia uasa ire aptata in interitum . Ita enim hoc utrumque in electis, et reprobis uno eodemque diuine predestinationis, et iudicii effectu peragitur: sicut uno eodemque solis radio et sani oculi uegetantur et languidi exasperantur: sicut etiam uno eodemque igni et limus ei appositus durescit, et cera liquescit: dignetur etiam agnoscere, ita de predestinatione Dei, sicut de eius iustitia sentiendum, que cum sit una, et semper uno  eodemque modo se habens, manifeste duplicem recipit distributionem, dum per eam uel dignis premia, uel indignis supplicia irrogantur.

Certe ipse asserit uoluntatem Dei uel in Deo, sicut sapientiam, sicut ueritatem, essentialiter dici, quod utique uerum est. Nam etsi diceret Deum substantialiter esse iustitiam, uerissime utique diceret. Cur itaque hec duo que substantialiter in Deo, uel etiam substantialiter Deus esse dicuntur, id est uoluntas eius et ueritas eius pluraliter dicta in Scripturis leguntur: Sicut habetur in Psalmo, ipso Domino dicente: Mirificauit omnes uoluntates meas in eis; et alibi: Inueni Dauid filium Iesse uirum secundum cor meum, qui faciat omnes uoluntates meas.  Item legimus in psalmo: Iustus Dominus iustitias dilexit. Et iterum: Quoniam deminute sunt ueritates a filiis hominum. Et alio loco: Quoniam ueritates requirit Dominus. Et cum non sit aliud lux Dei, et ueritas Dei, sed unum simpliciter, et ueraciter credatur in Deo, ut quod est lux Dei, hoc sit ueritas Dei, et quod ueritas, hoc lux. Tamen cum Psalmista dixisset: Emitte lucem tuam, et ueritatem tuam, statim plurali numero subiunxit: Ipsa me deduxerunt, et adduxerunt in montem sanctum tuum, et in tabernacula tua. Cur hoc, nisi quia uoluntas, et iustitia, et ueritas Dei, cum sit in eius natura, ueraciter una et simplex, tamen in largitione donorum eius, siue in dispositione creaturarum eius nobis efficiatur multiplex, ita ut etiam Spiritus sanctus,  qui unius et simplicis est in Trinitate persone, propter eamdem distributionem donorum multiformis gratia Dei et septem Spiritus nuncupatur [a 1Kb] ?

Que omnia idcirco replicamus, ut considerent qui hec legunt nullum certamen, nullam contentionem esse debere de numero; siue pluraliter predestinatio Dei dici possit, siue aliqua ueraci ratione non possit, dummodo certissime constet duplicem esse eius effectum, uel in electis scilicet misericorditer preordinatis ad uitam: uel in reprobis, iuste preordinatis ad penam. Docet beatus Augustinus sicut sapientiam, ita et prudentiam, uel scientiam Domini recte dici, his uerbis: [Quis ergo hominum potest istam sapientiam, qua nouit Deus omnia, comprehendere, istam  sapientiam eamdem  prudentiam, eamdemque scientiam; quandoquidem a nobis nec nostra comprehenditur.] Ubi etiam post aliqua ita subiungit: [Et putamus nos utrum Dei prouidentia eadem sit memoria et intelligentia, qui non singula cogitando aspicit, sed una eterna, immutabili, atque ineffabili uisione complectitur cuncta, que nouit tanta mentis infirmitate posse comprehendere. In hac igitur difficultate et angustiis libet exclamare ad Deum uiuum: Mirificata [al., Mirabilis facta] est scientia tua ex me, inualuit, nec potero ad illam .] [b 13Kb] Ecce doctor eximius eximie de Deo sentiens et loquens confidenter dixit Deum esse prudentiam, confitenter dixit Deum esse scientiam: ubi autem uenit ad hoc,  utrum similiter Deus dicendus sit prouidentia, que utique sic Dei est, et in Deo, ut ad gubernationem referatur creature, noluit uelut temere aliquid de hac re definire: sed uelut in magna difficultate, et angustiis deprehensus, maluit eamdem disputationem admirationis et orationis ad Deum exclamatione finire. Quo exemplo etiam nos omnes pensare et dicere debemus quam pie nobis de Deo sit sentiendum: quam moderate et disciplinate loquendum, quam caute et trepide definiendum.

Post hec iam dictus disputator more suo uelut definiendo subiungit: Et prescientiam et predestinationem unum idemque esse. Nos autem, repudiato huius nouitatis errore, teneamus certissimam et firmissimam fidei regulam, et Deo adiuuante fideliter  discernamus aliquando dici prescientiam, que omnino predestinatio esse non possit: quia omnipotens Deus sicut bona, sic etiam mala, id est peccata hominum, uel angelorum futura presciuit [c 1Kb] . Que tamen ut fierent, iustus et sanctus predestinare non potuit. Predestinatio autem eius, uel ad conditionem et gubernationem pertinet creaturarum, que utique bona et iusta est, uel precipue ac maxime ad opera uel iudicia eius, que agit siue acturus est in creatura rationali, angelica uidelicet, et humana: dum ex eis alios per gratiam iustificat, et beatificat, alios per iustitiam deserit et condemnat: quia et eorum bona, id est sanctorum hominum et sanctorum angelorum, eius sunt dona, uel premia: et istorum mala, id est eterna supplicia, eius est iuste  omnia disponentis iusta uindicta. Et idcirco predestinatio eius semper in bonis, semper in operibus suis, que in creatura  rationali uel misericorditer, uel iuste exercet: accipienda est, que ipse et predestinando presciuit, et presciendo eternaliter predestinauit. Unde manifestum est predestinationem Dei sine prescientia non esse: prescientiam uero et cum predestinatione esse in bonis, et iustis operibus Dei, et sine predestinatione in malis operibus hominum et angelorum iniquorum.

Quod totum prefatus Pater, beatus scilicet Augustinus, breuissime ita ostendit dicens : [ [d 1Kb] Predestinatio est gratie preparatio:  gratia uero iam ipsa donatio. Quod itaque ait Apostolus: Non ex operibus, ne forte quis extollatur, ipsius enim sumus figmentum, creati in Christo Iesu in operibus bonis, gratia est; quod autem sequitur: Que preparauit Deus, ut in illis ambulemus, predestinatio est, que sine prescientia non potest esse: potest autem esse sine predestinatione prescientia. Predestinatione quippe Deus ea presciuit que fuerat ipse facturus? Unde dictum est, fecit que futura sunt. Prescire autem potens est, etiam que ipse non facit, sicut quecunque peccata. Quia si sunt quedam que ita peccata sunt, ut pene sint etiam peccatorum. Unde dictum est: Et tradidit illos Deus in reprobam mentem, ut faciant que non conueniunt : Non ibi peccatum Dei est,  sed iudicium. Quocirca predestinatio Dei que in bono est, gratie est  preparatio: gratia uero est ipsius predestinationis effectus.] Item alio loco : [Hec est, inquit, predestinatio sanctorum nichil aliud, prescientia, scilicet, et preparatio beneficiorum Dei quibus certissime liberantur quicunque liberantur: cetera autem ubi nisi in massa perditionis diuino iudicio relinquuntur.] Ex quibus omnibus sancti doctoris uerbis clarissime apparet, distincte et proprie in sanctis libris accipi debere prescientiam, et predestinationem: nec que tanta distantia inter se distinguuntur, unum atque idem esse sicut iste definit, intelligi debere. Tamen aliquando ipsam predestinationem, que nunquam sine prescientia est, etiam  nomine prescientie significari idem doctor ita ostendit dicens : [Aliquando eadem predestinatio significatur etiam nomine prescientie, sicut ait Apostolus: Non repulit Deus plebem suam, quam presciuit . Hic quod ait presciuit, non recte intelligitur, nisi predestinauit; quod circumstantia ipsius lectionis ostendit. Loquebatur enim de reliquiis Iudeorum, que salue facte sunt, pereuntibus ceteris; ideo cum dixisset, unde nunc agimus, non repulit Deus plebem suam, quam presciuit, post aliqua secutus adiunxit: Quod querebat Isrel, hoc non est consecutus: electio autem consecuta est, ceteri uero excecati sunt . In hac ergo electione et in his reliquiis, que per electionem gratie salue facte sunt, uoluit intelligi plebem, quam propterea  Deus non repulit, quia presciuit. Nullus igitur qui hec intelligit, negare uel dubitare permittitur: ubi ait Apostolus, non repulit Deus plebem suam, quam presciuit, predestinationem significare uoluisse: presciuit enim reliquias quas secundum electionem gratie fuerat ipse facturus: hoc est ergo predestinauit; sine dubio enim presciuit, si predestinauit; sed predestinasse est hoc prescisse quod fuerat ipse facturus.] Ecce quid sequi debeat, qui iuxta piam sancti Patris intelligentiam sane et pure  et sincere de prescientia et predestinatione diuina sentire desiderat. Illa autem noui disputatoris definitio, qua hec duo tanta discretione distincta, tanta diligentia discreta unum idemque esse definiuntur, merito sue falsitatis atque fallacie penitus abiicienda est. Siue enim hoc ille propterea taliter definire uoluerit, ut ea  substantialiter in Deo uelut unum esse ostenderet, inanis et friuola est eius assertio, siue hoc docere uoluerit, quod hec in Scripturis indiscrete et confuse, atque indifferenter intelligenda sint, manifestissimi erroris est.

Subiungit idem disputator et dicit: Hominem ad Deum quem libero arbitrio sine labore deseruerat, sine laboris studio et cooperantis gratie dono peruenire  non posse. In quibus uerbis quod dicit primum hominem libero arbitrio Deum deseruisse, iam utique in deserente Deum et deserto a Deo non erat liberum arbitrium ad bonum, illa et nature bone a Deo condite, et gratie a Deo donate beata libertate, quam Apostolus commendat dicens: Ubi Spiritus Domini, ibi libertas ; sed erat liberum tantummodo ad malum, et peccato dominante captiuum. De qua miserrima libertate et seruitute Apostolus conuersis fidelibus dicit: Cum enim serui essetis peccati, liberi fuistis iustitie . Et iterum: Nescitis quoniam cui exhibetis uos seruos ad obediendum, serui estis eius cui obeditis, siue peccati in mortem, siue obeditionis ad iustitiam . Unde et Dominus ait: Omnis qui facit peccatum  seruus est peccati . Et beatus Petrus apostolus: A quo enim, inquit, quis superatur, eius et seruus est . Sed et captiuitatem peccati beatus Paulus non tacet dicens: uideo autem aliam legem in membris meis repugnantem legi mentis mee, et captiuum me ducentem in legem peccati, que est in membris meis . Sic itaque homo, ut dictum est, deserens Deum, et desertus a Deo, factus est liber iustitie, cui seruire noluit, et seruus peccati in mortem, quia noluit esse seruus obeditionis ad iustitiam; et per hoc incipiens habere in membris suis legem repugnantem legi mentis sue, et captiuantem se in legem peccati: amissa ergo gratia uere libertatis, qua Deo poterat coherere et dicere: Mihi autem Deo adherere bonum est ,  infelici libertate uoluntatis sue adhesit peccato, et factus est seruus captiuusque peccati. De qua seruitute et captiuitate exire et liberari non potest, nisi per eum qui ait: Si uos Filius liberauerit, tunc uere liberi eritis . Et ideo quando homo deseruit Deum, manifeste tunc amisit libertatem boni, et non remansit liber, nisi ad malum. Unde nescimus cur talis in eo libertas debeat predicari, ac non potius deleri et caueri.

[a 1Kb] Quod autem dicit, sine laboris studio, et cooperantis  gratie dono hominem ad Deum peruenire non posse, aliter fides catholica tenet, que certissime credit, iuxta euangelicam et apostolicam ueritatem, nullo bono opere, nullo bono merito precedente, solo gratie diuine beneficio hominem saluari et uenire ad Deum. Sicut ipse Dominus dicit: Nemo potest uenire ad me, nisi Pater, qui misit me, traxerit eum . Et Apostolus diligentissime inculcat fidelibus dicens: Ei autem qui non operatur, credenti autem in eum qui iustificat impium, reputatur eius fides ad iustitiam . Et iterum: Arbitramur iustificari hominem ex fide sine operibus legis . Et ne saltem ipsam fidem sibi deputarent, qui ueniunt ad Deum atque ita uelut sui operis merito et non gratuito Dei dono se putarent esse saluatos,  ostendit alio loco etiam ipsam fidem Dei donum esse, cum dicit: Gratia salui facti estis, per fidem; et continuo subiungit: Et hoc non ex uobis; Dei donum est, non ex operibus, ne quis glorietur . Unde etiam Deus, sicut ipse Apostolus commemorat, per prophetam dicit: Inuentus sum a non querentibus me: palam apparui his qui me non interrogabant . uel sicut in nostra editione legitur: Quesierunt me qui ante non interrogabant, inuenerunt qui non quesierunt me. Ecce manifestissima gratia sine operibus, per quam homines non querentes Deum, non solum ueniunt, sed etiam perueniunt ad Deum: sicut innumera paruulorum millia, qui utique nichil boni operari potuerunt, sola fide Ecclesie et regenerationis gratia, cum in tali etate  ex aqua et Spiritu renati, et originalis peccati uinculo absoluti, atque ita fuerint defuncti, absque ulla dubitatione ad Deum perueniunt. Aliter ergo sentire, id est hominem absque laboris sui studio ad Deum peruenire non posse, non est catholicum, sed Pelagianum. Inuenitur in libello cuius titulus est Dogmatum Ecclesiasticorum, quedam talis definitio . Sed omnino, ut diximus , Pelagiani erroris est. Et ideo quicunque eum propter alia quedam utilia legit, cum huiusmodi ibi sensus inuenerit, meminerit sollicite Apostoli dicentis: Omnia probate, quod bonum est tenete .

Addit post hec ille et dicit, predestinationem in Deo secundum substantiam esse, relatiue autem fieri  non posse. Sed de hoc quid nobis melius aut conuenientius uideatur, iam supra, ut potuimus, dictum est. Tamen quia hic addidit predestinationem ad Deum relatiue dici non posse, manifeste non ita refertur predestinatio ad Deum, sicut refertur in sancta Trinitate, Pater ad Filium, Filius ad Patrem, Spiritus sanctus ad utrumque, uel genitor ad genitum, genitus ad genitorem, procedens ad utrumque. Nec sicut uerbum Dei cum intelligitur, Filius refertur ad Patrem, cuius est uerbum. Et cum idem Filius dicitur imago, refertur similiter ad Patrem, cuius est imago. Et cum dicitur splendor glorie, refertur ad eternam lucem, ex qua est, et cuius splendor est. Candor est enim lucis eterne , sicut  Scriptura testatur, nec sicut donum Dei, cum intelligitur proprie Spiritus sanctus, refertur ad Patrem et Filium, cuius est donum. Ista namque in illa sancta et summa Trinitate sic referuntur ad inuicem, ut singularia ibi sint, nec alterum de altero dici possit: unus enim ibi est Pater genitor, unus Filius genitus, unus Spiritus sanctus procedens: unum uerbum, et imago, et splendor Patris, quod est unigenitus Filius: unum donum Dei Patris et Filii, quod est Spiritus sanctus. Et hec de singulis singula ita ibi intelliguntur, ut uniuscuiusque persone proprietas ad alterum transire non possit: uerbi gratia, ut uel Pater unquam Filius dici possit, uel Filius naturaliter Pater intelligatur, uel Spiritus sanctus Pater aut Filius. Manifestum est igitur, ut diximus, quia non  ita refertur predestinatio ad Deum, sicut refertur Pater ad Filium, Filius ad Patrem, Spiritus sanctus ad Patrem et Filium. Neque enim predestinatio aliqua est proprie in Trinitate persone, ut ad alteram naturaliter referatur.

Refertur tamen omnino eadem predestinatio ad Deum, id est ad totam simul Trinitatem, que tota est predestinans quecunque predestinata sunt: quia absque dubio refertur predestinatio ad predestinantem, sicut et gubernatio ad gubernantem, et dispositio ad disponentem, et ordinatio ad ordinantem. Nec aliquis unquam tam absurde et importune contentiosus fuit, ut Deum omnia disponentem diceret esse dispositionem; omnia gubernantem diceret esse gubernationem; omnia ordinantem diceret esse ordinationem:  putamus quod nec omnia predestinanda predestinantem quisquam dixerit esse predestinationem: cum hec omnia, sicut iam diximus, id est dispositio, gubernatio, ordinatio, predestinatio, magis ad opera, uel ad operationem Creatoris referenda intelligantur. Sed iste, etiamsi noua contentione affirmare conetur ita esse Deum substantialiter predestinationem, sicut ueritatem, bonitatem, iustitiam, ut per hoc uelut singulari tantum numero predestinatio dicenda uideatur: sicut singulari tantum numero dicitur Deus, ueritas, bonitas, iustitia: non tamen ista argumentatione efficere potest ut predestinatio Dei etiam substantialiter Deus dici possit, non duplicem habeat effectum, et operis distributionem, scilicet uel in preparatione iustorum ad uitam,  uel in preordinatione impiorum ad interitum: quia et iustitia uerissime Deus dicitur: nec cum ipsa Deus substantialiter intelligitur, plurali numero recte enuntiatur. Et tamen iustitia Dei, que etiam Deus est, sine dubio duplicem habet effectum, uidelicet uel in remuneratione bonorum, uel in damnatione malorum. Cum ergo ad predestinantem Deum recte dicatur relatiue predestinatio, sicut ad disponentem dispositio, ad gubernantem gubernatio, ad ordinantem ordinatio, ad operantem operatio, ad creantem creatio: et etiamsi aliquid ratione ostendi possit, substantialiter dici debere predestinationem Dei, uel predestinationem Deum: duplex tamen eius effectus Scripture sancte immobili ueritate declaratus  euacuari nullatenus possit: quid sibi uult ista tam superuacua, uel etiam mendax argumentatio?

Sequitur tamen ille et dicit: Sicut duas essentias, sapientias, scientias, uirtutes ceteraque omnia que de Deo dicuntur, geminari, uel triplicari, uel multiplicari impium est: ita predestinationes duas asserentem reatu impietatis ligari. Quibus uerbis nos respondemus, uerum quidem esse quia essentia, sapientia, scientia, uirtus, quando de Deo dicuntur, uel ipse Deus ita dicitur, ut ipse esse essentia, sapientia, scientia, uirtus intelligatur, non sunt ista dicenda pluraliter. Quia ipsa Trinitas non tres essentie, sed una essentia est, nec tres sapientie, sed una sapientia; nec tres scientie, sed una scientia; nec tres uirtutes, sed una uirtus. Tamen quando ad  diuersam dispositionem uel operationem Dei ad creaturas referuntur, manifeste quedam ex eis etiam pluraliter et multipliciter dicuntur, sicut est illud: Quoniam Deus scientiarum Dominus . Et si scientiarum Dominus, utique non alterius, sed suarum. Quomodo ergo hoc intelligendum, nisi quia ipsa scientia, que in illo naturaliter una est et simplex, relata, ut dictum est, ad dispositionem uel ordinationem creature, nobis efficitur multiplex? Sic Deus esse uirtus dicitur, et tamen eadem ratione dictum legimus: Narrantes laudes Domini, et uirtutes eius . Et sicut recte Deus dicitur uirtus, ita recte dicitur idem Deus potentia, et tamen in psalmo canimus: Quis loquetur potentias Domini?  Si ergo Deus una est scientia,  una uirtus, una potentia; et tamen iuxta ueritatem et auctoritatem Scripture ipsius Dei recte dicimus, numero plurali atque multiplici, scientiarum Dominus, et potentias Domini, et uirtutes eius, cur hoc impium esse iste disputator dicit, quod ex ueritatis et pietatis fonte procedit? Si autem ista que uerissime substantialiter in Deo sunt, non impie, sed pie, secundum quemdam modum etiam pluraliter de Deo dicuntur, quomodo reatu impietatis ligatur qui predestinationem Dei eadem ratione, propter duplicem eius efficientiam, pluraliter dicere uoluerit? Cum tamen hoc nos nec propter eamdem predestinationis uerissime duplicem efficientiam respuamus, nec usquequaque necessario dici existimemus: cum sicut una Dei iustitia, ita et una Dei predestinatio multipliciter  ualere, certissime intelligenda sit.

Subiungit ille et dicit: Unamque esse diuinam predestinationem, sicut unam diuinam operationem, sapientiam, substantiam uoluntatem. In quibus uerbis hoc agere conatur quod et supra, uidelicet ut, sicut substantialiter Deus est sapientia, substantialiter uoluntas, et ipse est summa substantia, ita creditur idem Deus esse predestinatio et operatio. Sed de predestinatione iam multipliciter ostendimus quid nos magis sentiendum esse teneamus. De una uero operatione Dei quam hic addit, ita ut, quantum apparet, operationem Dei, ipsum Deum uelit intelligi, diligenter considerandum est quid de hac re iuxta regulam fidei sentiendum sit. Recte enim dicimus  operationem Dei, utique in creaturis quas operatus est, et recte dicere possumus operationem ex Deo, quoniam, sicut Apostolus dicit: Ex ipso, et per ipsum et in ipso sunt omnia. Sed nunquid recte dicere possumus operationem in Deo, cum Deus in se nichil operetur; sed extra ipsum, id est extra eius naturam, sit omnis creatura, quam operatus est et in qua usque modo operatur? cum tamen alio modo etiam in ipso dici possit esse creatura, quia utique in eius potentia et uirtute subsistit; unde Apostolus ait, quod iam dictum est, quia in ipso sunt omnia; et in alio loco: In ipso enim uiuimus, et mouemur, et sumus . Cum ergo Deus in se ipso, id est in substantia sua, nichil operetur, sed omnis eius operatio in creaturis, que non eiusdem cum eo  nature uel substantie sunt, intelligatur, quomodo recte dici potest operatio in Deo? Et si non recte dicitur operatio in Deo, quanto minus recte dici potest ipse Deus operatio? Quanquam idem omnipotens Deus sicut apud se et in se omnia disponit, sic apud se et in se omnia operetur, quia ut hec agat, non extra se utique egreditur nec a se excedit, cuius uelle fecisse est: sed ipsa potius que operatur, uocat ad se, ut ex eo, qui summe est, accipiant esse singula iuxta modum suum; et fiat quod Apostolus dicit: Qui uocat ea que non sunt tanquam que sint . Ergo neque aliquid extra se operatur, qui sola et eterna uoluntate, absque ullo conatu, absque ullo labore, absque ullo artificio, omnia operatur. Nec iterum aliquid in se operatur, qui in sue substantie  perfectione et eternitate nichil efficit, nichil auget, nichil minuit, nichil mutat. Nec tamen, quia eius uelle fecisse est: ideo eius uelle et fecisse unum est. Quia in hoc non Creatoris, et creature significatur unitas, sed solius Creatoris potestas.

Quomodo igitur operatio in Deo, uel ipse Deus substantialiter  operatio intelligi potest? nisi forte eo modo dicatur Deus operatio, non quod ipsum uel in ipso aliquis, sed ipse omnia operetur. Sed quia hoc nimis est inusitatum, nec de Scripture sancte auctoritate sumptum, et uehementer fidei periculosum: ne forte, cum Deus operatio esse dicitur, iuxta impium Arianorum errorem, qui hoc de Filio et Spiritu sancto senserunt, ab aliquo factus esse credatur: profecto cohibenda et cercenda est  tante uerbositatis presumptio, et inter ceteras uocum nouitates, sicut attentissime admonet Apostolus, deuitanda . Et tamen nos, qui simpliciter diuinam operationem in operibus et creaturis eius intelligimus, ipsam eius operationem plurali numero in Scripturis positam legimus, manifeste Apostolo dicente: Diuisiones uero gratiarum sunt, idem uero spiritus; et diuisiones ministrationum sunt, idem autem Dominus; et diuisiones operationum sunt, idem uero Deus, qui operatur omnia in omnibus . Cum ergo ipsa operatio Dei tam aperte pluraliter dicatur, et multipliciter intelligatur in creaturis Dei, quid utilitatis habet istiusmodi argumentatio? Ad nichil utilis, sicut Apostolus ait  nisi ad subuersionem audientium .

Et tamen ille subiungit, et dicit: Ex necessitate predestinationis nichil compelli, sicut nec uoluntatem. Quod utrumque, id est et predestinatione et uoluntate Dei nichil compelli, apertissima ueritate falsum est: quia et bonitate predestinationis Dei frequenter diuersis flagellis, et laboribus, et tribulationibus compelluntur electi, siue ut conuertantur ad Deum, siue ut uiuant secundum Deum. Sicut compulsus est apostolus Paulus cum adhuc esset Saulus : celestis uocis terrore prostratus, diuina percussione cecatus, tanto terrore a suo errore et crudelitate cercitus, utique ut conuerteretur ad Deum. Et tamen iam conuersus, iam apostolus, iam magister gentium effectus, adhuc castigatur, adhuc  colaphizatur, ne magnitudine reuelationum extollatur . Et eiusdem diuine predestinationis iudicio et equitate reprobi compelluntur; et si non ad inique et impie uiuendum, tamen ad eternum pro ipsis iniquitatibus et impietatibus suis supplicium luendum. Similiter et bonitate uoluntatis Dei, in qua est utique eterna predestinatio Dei, et electi flagellantur temporaliter ad correctionem uel probationem, et eiusdem diuine uoluntatis seueritate reprobi flagellantur eternaliter ad punitionem. Cum omnipotens Deus, sicut Apostolus dicit, manifesta misericordia et occulto iudicio suo, cuius uult miseretur, et quem uult indurat . Utraque enim sunt in Dei predestinatione, utraque in Dei uoluntate, et bonitas scilicet et seueritas, de quibus  idem dicit Apostolus: uide ergo bonitatem et seueritatem Dei: in eos quidem qui ceciderunt, seueritatem, in te autem bonitatem, si permanseris in bonitate .

8. Sequitur ille et dicit: Et quidquid de diuina uoluntate intelligitur, de predestinatione Dei sentiri debere. Hec definitio in eo nobis placet, quia uoluntatem Dei dicit predestinationem Dei. Quid est enim aliud predestinatio Dei quam eterna et incommutabilis uoluntas Dei ad opera sua. Neque enim Deus necessitate, sed uoluntate predestinauit quecunque predestinauit. Et sicut omnia, quecunque uoluit, fecit , sic omnia quecunque predestinauit, impleuit, imo iam fecit: sicut de eo propheta dicit: Qui fecit que futura sunt . Consequens ergo omnino est, ut et illud quod de Deo dicit Apostolus, qui uult omnes homines saluos fieri et ad agnitionem ueritatis uenire . Sicut est in predestinatione Dei, ita rectissime intelligatur esse in uoluntate Dei, id est, ut quos predestinauit Deus eterna uoluntate sua ex omni genere humano electos, ipsos omnes uelit saluos fieri, et ad agnitionem ueritatis uenire, uidelicet quia predestinatio Dei ipsa est certissime uoluntas Dei; et, sicut de uoluntate Dei ueraciter omnino ab apostolo dictum est, cuius uult miseretur, et quem uult indurat , ita et de predestinatione Dei certissime teneatur: scilicet quod eterna predestinatione, sicut eterna uoluntate sua Iacob dilexit, Esau autem  odio habuit: et ex massa eadem fecit, aliud quidem uas in honorem, aliud uero in contumeliam . Sed illud bonitate sua, istud iusto iudicio suo, ut essent alii uasa ire, alii uasa misericordie . Si itaque disputator iste, iuxta ueritatem doctrine apostolice, et sicut ipse sua argumentatione conclusit, hec nobiscum fideliter et simpliciter teneat, nulla erit necessitas questionis, nullus exigetur labor syllogistice disputationis, sed sola in nobis regnabit tranquillitas pacis.



CAPUT III.

Tertio capitulo huiusmodi definitiones posuit.

1. Dei predestinationem sicut essentiam nullum cogere, nullam necessitatem inferre.

 2. Duas predestinationes non esse.

3. Mortem, peccatum, miseriam a Deo non esse.

4. Predestinationem, ut caritatem, non esse geminam uel duplam, uel multiplicem, et pluralitate carere.

Ex his quatuor propositionibus iam superius, prout Dominus dedit, tractauimus.

Id est primam qua dicit Dei predestinationem sicut essentiam nullum cogere, nullam necessitatem inferre.

Et secundam qua ait duas predestinationes non esse.

Et quartam qua definiuit, predestinationem, ut caritatem, non esse geminam, uel duplam, uel multiplicem, et pluralitate carere. Excepto quod caritatem superius inter exempla que de substantia Dei intelligi  uoluit non nominauit. Et manifeste, sicut beatus Ioannes apostolus docet: Deus caritas est ; ita ut secundum regulam fidei uere rectissime dicamus esse caritatem Dei, et esse caritatem in Deo, et esse caritatem Deum. Que tamen caritas quia in Deo substantia est, sicut ueritas, iustitia, bonitas, cum de Deo intelligitur, non dicitur gemina, quia est in illo substantialiter una et simplex; et ideo ibi nec dupla, nec triplex dici potest, quia non duplicatur, nec triplicatur diuina substantia, id est ipsa deitas, ipsa ueritas: ipsa caritas, Deus Trinitas. Non enim minor est ibi in uno, quam in tribus; nec maior in duobus uel tribus quam in uno. Sed quanta est deitas, ueritas, caritas, in una persona sancte Trinitatis, tanta est in duabus,  tanta in tribus, id est perfecta in singulis, perfecta in omnibus. Quia et Pater perfectus Deus, et Filius perfectus Deus, et Spiritus sanctus perfectus Deus, et hi tres unus perfectus Deus. In nobis uero hec caritas non est substantia, sed donum Dei, sicut Apostolus dicit: Quia caritas Dei diffusa est in cordibus nostris per Spiritum sanctum, qui datus est nobis . Et ideo potest in nobis esse et gemina, et duplex, propter duo precepta ipsius caritatis, uidelicet, Dei et proximi; que utique in nobis duplicem gignit affectum, ut diligamus Deum ex toto corde, et proximum sicut nosmetipsos . Et quia per ipsum donum caritatis multiplicia et innumera bona operatur Deus in sanctis  suis, dicitur in Scripturis etiam multiplex. Ipsa est enim gratia Dei, de qua beatus Petrus apostolus dicit: Unusquisque sicut accepit gratiam in alterutrum, illam administrantes sicut boni dispensatores multiformis gratia Dei . Quod autem pluralitate careat caritas, nec plurali numero nec in Deo nec in nobis in Scripturis dicta inueniatur, quis nesciat? De eo autem quod dicit predestinationem non recipere pluralem numerum sicut nec caritatem, iam superius satis dictum, nec assidue repetendum est. Nam et illud quod in prima ex his propositione predestinationem Dei substantie Dei comparat, imo substantiam Dei esse dicit, iam supra, ut potuimus, tractatum est.

Et quod affirmat ipsam Dei predestinationem nullum  cogere, nullam necessitatem inferre, si ita hoc dicit quod predestinatione sua omnipotens Deus neminem cogat ad malum, ut malus sit, et aliud esse non possit, recte omnino dicit: sin autem propterea hoc suspense et inexplicate posuit, ut diceret ipsam predestinationem nullum cogere, nullam necessitatem inferre, nec addidit, ad quid cogere uel cuius rei necessitatem inferre, ut malos in sua malitia usque in finem perseuerantes, neget iusto iudicio predestinationis diuine eterno iudicio puniendos  manifeste diuinam predestinationem in parte accipit, et in parte negat: ut eadem Deus predestinatione sua iustos preparauerit ad regnum, reprobos uero non preordinauerit ad supplicium.

 3. Restat tertia propositio quam hic posuit et definiuit, mortem, peccatum, miseriam a Deo non esse. Et de peccato quidem, sicut fides ubique catholica tenet, recte dixit quod a Deo non sit, quia nec uoluit, nec precepit, nec impulit hominem ad peccandum: imo, et antequam peccaret, prohibuit eum a peccato, et mortis supplicio terruit ne peccaret, et, post peccatum, quasi sue uoluntati rebellem et contrarium, iuste puniuit. Et ideo peccatum non est a Deo, qui hominem rectum, et sine peccato condidit, sicut Ecclesiasticus dicit: Solummodo hoc inueni quod fecerit Deus hominem rectum, et ipse se infinitis miscuerit questionibus , sed ab illo est initium peccati qui et primus peccauit in celo: et  postea hominem ut peccaret decepit, et decipiendo occidit in paradiso: sicut beatus Ioannes apostolus testatur, quoniam ab initio diabolus peccat ; et ipse Dominus docet dicens: Ille homicida erat ab initio, et in ueritate non stetit, quia ueritas non est in eo . In eo enim quod in ueritate non stetit, perdidit seipsum; in eo autem quod peccatum homini propinauit, occidit hominem. Et, sicut primus peccator, ita et primus factus est homicida: quia anima que peccauerit, ipsa morietur . Unde et ipse in Scripturis dicitur habere mortis imperium . Non quod eius potestate, sed quod eius maligna inuidia mors inuaserit et oppresserit omne genus humanum. Unde  dicit Scriptura: Inuidia diaboli mors introiuit [al., intrauit] in orbem terrarum: imitantur autem eum qui sunt ex parte ipsius . Hunc eius impium principatum Dominus sua morte destruxit, sicut de eo Apostolus dicit: Ut per mortem destrueret eum qui habebat mortis imperium, id est diabolum . Ipse est enim Agnus Dei qui abstulit peccatum mundi . Et ideo bene dixit iste disputator peccatum non esse a Deo. Et tamen hoc ipsum superflue posuit, cum de predestinatione diuina definiret: quia nemo fidelium dicit Deum peccata predestinasse.

Quod autem adiunxit mortem et miseriam similiter non esse a Deo, manifeste Scripture contradicit dicenti: Bona et mala, uita et mors, paupertas et honestas  a Deo sunt . Sed quia iterum Scriptura dicit: Deus mortem non fecit, nec letatur in perditione uiuorum , uigilanter nobis querendum est quomodo utrumque fideliter intelligendum sit, uidelicet et quod Deus mortem non fecit, et quod mors et uita a Deo sunt. Ita ergo utrumque recte intelligi potest: Quod Deus mortem non fecit, qui hominem immortalem, si non peccasset, creauit. Et iterum, mors a Deo est, quia peccantem hominem iusta morte damnauit; sicque mors non est ab illo creatione, et tamen ab illo ueraciter est ultione. Sicut autem mors ista corporalis, que et prima intelligitur, a Deo est, quia ab ipso peccanti homini iuste est illata: ita et mors secunda in gehenna homini permanenti in peccatis ab illo iuste  est inferenda. Ideo et hec et illa, id est et prima, que animam diuidit a corpore, et secunda, per quam  et anima et corpus perditur in gehenna, quia et utique iusta, et iusto Dei iudicio homini illata uel inferenda, a Deo est. Inde et alibi eadem Scriptura dicit de presenti utique morte corporali: Noli metuere iudicium mortis: memento que ante te fuerunt, et que superuentura sunt tibi . Hoc iudicium a Domino omni carni. Et iterum: Ignis, grando, fames, et mors, omnia hec ad uindictam creata sunt . Et quomodo fames et mors creata: non utique aliqua forma, uel formatione, ut existerent condita, sed in occulto dispositionis Dei ad eius uindictam preparata; ut inde eorum in manifestum prolatio, uelut  quedam uideatur esse creatio. Et iterum eadem Scriptura dicit: Mors, sanguis, contentio, et rhomphea, superueniens fames, contritio, et uerbera: super iniquos creata sunt hec omnia, et propter illos factus est cataclysmus . Cum ergo mors hominis ex iusta et diuina ultione ueniens tam aperte dicatur, et tam ueraciter intelligatur in Scripturis esse a Deo. Unde et beatus Elias pro filio uidue apud quam hospitabatur defuncto supplicans dicebat Deo: Domine, etiamne uiduam istam, apud quam ego utcunque sustentor, afflixisti, ut interficeres filium eius ? Et Dominus in Euangelio aperte dicit: Timete eum qui, postquam occiderit, habet potestatem mittere in gehennam : intelligatur aperta Scripture ueritas, et conticescat uanitas.

Sicut ergo mors, que est utique pena peccati, ita etiam omnis miseria laborum, tribulationum et calamitatum, que consecuta sunt hominem post peccatum, quia diuina dispositione et iudicio et illata sunt et inferuntur, recte Scriptura dicit esse a Deo, sicut aperte ea testimonia que posuimus, ostendunt. Et ideo sicut uere peccatum, quod contrarium est iustitie Dei, non est a Deo, ita uere pena peccati, id est mors, et omnis illa calamitas et miseria que consecuta est, quia iusto iudicio Dei competunt, et iusta eius ultione inferuntur, a Deo esse, Scriptura attestante, recte intelliguntur. Ubi, etiamsi diabolus et ceteri angeli maligni aliquid  agunt, ministri sunt diuine ultionis, atque uindicte, non iudices, uel auctores, sicut manifeste libri beati Iob historia ostendit, in qua plenissime ostenditur quod non solum ut ipsum uulnere pessimo a planta pedis usque ad uerticem sauciaret, uel filios eius concusse et corruentis domus oppressione occideret, et copiosam eius familiam uel gladio irruentium predonum, uel de celo ueniente igne consumeret, sed nec ipsa eius pecora et animantia contingere ausus est, nisi prius, permittente sibi Domino, et dicente: Ecce uniuersa que habet, in manu tua sunt: uerumtamen in eum ne extendas manum tuam . Et iterum: Ecce in manu tua est: uerumtamen animam illius serua . Unde et ipse uir sanctus et diuina sapientia repletus, cum illi hec  omnia accidissent, non ea deputauit diabolo, quia exsecutor fuerat illius calamitatis, sed ad Deum et ad iustum iudicium eius omnia fideliter et humiliter cum gratiarum actione retulit, dicens: Dominus dedit, Dominus abstulit, sicut Domino placuit ita factum est, sit nomen Domini benedictum . Similiter et in Euangelio, cum eiiceretur ab homine quem obsederat legio demoniorum, non habuerunt potestatem intreundi, et perdendi gregem porcorum, nisi ab illo permissi cui dolentes trementesque  dicebant: Si eiicis nos, mitte nos in gregem porcorum. Et ille dixit eis: Ite . Inde est quod etiam in psalmo, ubi narrantur plage et calamitates quibus Aegyptus pro sua impietate, Deo iuste ulciscente, et Moyse famulo suo mediante ac ministrante, percussa est, manifeste Scriptura, etiamsi ministerio angelorum malorum aliqua horum eis inflicta sunt, omnia ad Deum referens dicit: Conuertit in sanguinem flumina eorum, et imbres eorum, ne biberent. Misit in eos cenomyiam et comedit eos, ranam et disperdidit eos. Et dedit erugini fructus eorum, et labores eorum locuste. Et cecidit in grandine uineas eorum, et moros eorum in pruina. Et tradidit grandini iumenta eorum, et possessionem eorum igni. Misit in eos iram indignationis sue; indignationem,  et iram, et tribulationem, immissiones per angelos malos . Et in alio psalmo, cum impetum ignium et grandinum, tempestatum, et procellarum replicaret, quibus tot naufragia et euersiones et uastitates fiunt in mundo, similiter omnia referens ad Deum, dixit: Ignis, grando, nix, glacies, spiritus procellarum, que faciunt uerbum eius .



CAPUT Iu.

Quarto capitulo ponit definitiones quinque hoc ordine.

1. Tres hereses, unam Pelagianorum liberi arbitrii sine gratie commendatione. Alteram gratie solius. Tertiam [a 3Kb] Gotteschalcanam predestinationibus necessitates etiam inferentem.

 2. Substantiam hominis esse tria. Id est, esse, uelle, scire. Et hanc peccando non amisisse.

3. Nullam naturam posse perire, nec liberam uoluntatem eum perdidisse, id est naturam suam.

4. Libertatem homini post peccatum remansisse: uigorem et potestatem eius perdidisse.

5. Ea semper naturam inchoare posse, et perficere nonnisi per gratiam.

De tribus heresibus quas dicit, primum, id est Pelagianorum, qui liberum arbitrium sine Dei gratia  homini ad salutem posse sufficere dixerunt, bene nouit, et condemnat Ecclesia, sequens uocem Domini suam gratiam in omnibus commendantis, atque dicentis: Qui manet in me, et ego in eo, hic fert fructum multum, quia sine me nichil potestis facere . In eo enim quod ait: Qui manet in me, et ego in eo, hic fert fructum multum, declarat gratie beneficium, quam in illo manentes ex illo accipiunt, ut fructificare possint Deo, sicut palmes accipit ex radice uitis. Quod autem subiunxit: Quia sine me nichil potestis facere, manifestissime ostendit, liberum hominis arbitrium absque adiutorio eiusdem gratie sue ad boni operis fructum nichil posse. Secunda heresis quam dicit esse gratie solius: que sit uel fuerit in Ecclesia, que ita predicauerit sola Dei gratia  hominem saluari, ut liberum hominis negaret uel destrueret arbitrium, nobis minime compertum est. Nam antiquissimi, et impiissimi illi heretici Marcion, et ualentinus, et Manicheus, qui uel duo uel tria principia introduxerunt, et ideo duas naturas uel angelorum uel hominum assuererunt, id est unam bonam, et alteram malam; illam ita esse bonam, ut aliud esse non possit; istam e contrario ita esse malam, ut similiter aliud esse non possit; nichil omnino de gratia Dei dixerunt, sed solam naturam naturaliter uel bonam esse uel malam stultissime defendere conati sunt. Cum Ecclesia catholica, legis et Euangelii fideliter doctrinis instructa atque munita, unam tantummodo agnoscat; et predicet omnium creaturarum celestium et terrestrium uisibilium et inuisibilium  esse principium, sanctam uidelicet Trinitatem, Patrem, et Filium et Spiritum sanctum, unum Deum, ex quo omnia, per quem omnia, in quo omnia; et nullam omnino naturam nisi ab eo, id est optimo Conditore, esse; et ideo omnem naturam, in quantum natura est, bonam esse, nec malum nature naturam, sed uitium nature esse. Sed quia mutabilis facta est ista natura in creatura angelica et humana, et a bono in quo condita est, suo uitio potuit labi ad malum; et a malo, in quo lapsa est, quantum pertinet ad humanum genus quod Dei miseratione saluatur, posse surgere et reformari ad bonum; quantum uero pertinet ad partem angelorum malorum, et perpetuo iudicio damnatorum, sic lapsos esse superbiendo a Deo, ut nullo iam mereantur remedio  instaurari, non solum perdita in qua conditi fuerant bona uoluntate, sed terribili iudicio Conditoris, etiam ipsius bone uoluntatis possibilitate priuati.

Cum ergo et illi  heretici naturam tantummodo uel defenderint, quasi immutabiliter bonam, uel accusauerint quasi immutabiliter malam; et ideo de gratia uel de libero  arbitrio non appareat quomodo aliquid predicare potuerint; et e contrario Ecclesia Dei sic teneat, sicut breuissime commemorauimus: que est ista secunda heresis tam incognita, tam noua et inaudita, que, libero arbitrio denegato, solius gratie sit predicatrix? Nisi quia  disputator iste, uel beatum Augustinum latenter quasi hereticum accusat, eo quod manifeste iuxta ueritatem Scripturarum sola Dei gratia ostendat et doceat hominem posse saluari, nec ad ipsam salutem eternam aliquid humanum arbitrium posse, nisi per eamdem gratiam fuerit reformatum, sanatum, illuminatum ac reprobatum; aut certe eos qui, secundum eius uenerabilem et catholicam doctrinam nunc de gratia Dei sentiunt et docent: quasi minus illius dicta intelligentes,  hereticos uocat: uidelicet quasi ille non ita de libero arbitrio senserit, nec isti recte eius uerba intelligant; et ideo errent ex occasione uerborum eius, dum ea aliter intelligunt quam ille qui scripsit. Hac de causa nobis uidetur quod callidissime omnino et uersutissime uelut heresim solius gratie posuerit, nec tamen auctorem, uel sectatores eius ulla significatione manifestauerit.

Quod si ita est, quid aliud quam Ecclesiam nostri temporis, simul cum eis qui illum ad talia instigant, uiperea subtilitate accusat. Et ideo si sunt tales, qui in partibus regni illius, ubi iste impugnator ueritatis non solum non arguitur, uel silentium ei imponitur, sed etiam laudi et honori maximo habetur, qui ei in talibus faueant, maxime uiri ecclesiastici, quis digne  possit dolere, et horrere istud contagii et pestilentie malum, quod ab illis partibus tam effrenate et infrunite, tam impudenter et audacter contra ceteras partes Ecclesie Dei quietas inter se, et pacificas, et tranquillas exsurgit? Ubi tale monstrum et prodigium iamdudum a fidelium auribus arcendum sedet, et disputat, et congerit tot mendacia erroris, tot conuicia contra fidem ueritatis: et nulla pastorum Ecclesie uigilantia, uel corrigitur a talibus, uel expellitur. Denique ut manifeste agnoscamus non eum de antiquiori aliqua heresi dixisse quod solius gratie fuerit predicatrix, non posuit hanc heresim ante Pelagianam, sed postea, id est a temporibus sancti Augustini usque nunc [a 1Kb] , nec potest inueniri toto hoc tempore quod fuit inter illum et nos, aliquam talem  heresim in Ecclesia exstitisse, nisi quod uel ipsum, ut iam diximus beatum Augustinum, uel nos qui eum sectamur, istius erroris accusat.

Tertiam heresim ponit predestinationibus necessitates et uim inferentem. Cuius, ut sibi uidetur, auctorem non tacet, uocans eam Gotteschalcanam a quodam uidelicet miserrimo et infelicissimo monacho  iamdudum  damnato, et annis iam plurimis carcerali ergastulo retruso, nomine Gotteschalco, qui si aliquid tam grande et periculosum contra fidem catholicam docere presumpsit, ut necessario synodali indicio tali ac tanta damnatione plecteretur, profecto dignum fuerat, iuxta antiquum Ecclesie morem, ut tantus error, propter cautele studium, ne eo plures inficerentur, ceteris Ecclesiis in diuersis regni partibus constitutis, etsi non in initio, quando tantum malum est deprehensum, uel in fine quando tanta est seueritate damnatum; saltem postea per litteras synodicas et ecclesiasticas, ad omnium fratrum et cepiscoporum notitiam perferretur. Quod si more, ut diximus, ecclesiastico semper a Patribus obseruato factum fuisset,  melius nunc sciremus, et paratiores essemus ad redarguenda et conuincenda que iste eum docuisse proponit, dicens eum predestinationibus necessitates, et uim inferentem.

Quod ergo de predestinationibus uelut pluraliter dictis eum accusat, manifestum est, sicut iam in multis superius demonstrauimus, quod non ei tantum displiceat huius nominis, id est, predestinationis pluralis numerus, quantum ipsius predestinationis uere pluralis, id est duplex effectus: tam uidelicet  in preparatione electorum ad uitam, quam in preordinatione reproborum ad penam. Quod ut iste contra fidem Ecclesie denegaret, tantum et tam lacunosum laborem assumpsit, ut nouis argumentationibus  nobis persuadere conetur predestinationem esse substantiam Dei, imo ipsum Deum esse predestinationem, et ideo pluraliter de ea non debere sentiri: uidelicet ut in parte tantum electorum sentienda sit predestinatio; in parte autem reproborum minime. Et ex hac occasione, ut iustam reproborum predestinationem ad supplicium eternum euacuet, in tantam prorupit audaciam, ut apertissime contra fidem, et ueritatem Scripturarum asserere conaretur quod, sicut peccatum non est a Deo, ita et eius supplicium, id est omnis miseria et mors, que peccantem hominem consecuta est, non sit a Deo. Cum, manifeste a Deo iuste damnante et iudicante, et miseria laborum et sudorum peccanti homini inflicta sit, et ipsa laborum omnium extrema  mors, dicente Domino ad eum de miseriis uite laboriose: Maledicta terra in opere tuo: in laboribus comedes ex ea: spinas et tribulos germinabit tibi, et comedes herbas terre: in sudore uultus tui uesceris pane . Ubi statim de extrema mortis pena subiunxit: Donec reuertaris in terram de qua sumptus es: quia puluis es, et in puluerem reuerteris . Sed et mulieri que ante uirum suum peccauit, ipsius peccati penam propriam, preter illam, que ei cum uiro communis est confestim irrogando ait: Multiplicabo erumnas tuas et conceptus tuos; in dolore parics filios, etc. Negando itaque in parte reproborum iustam diuini iudicii predestinationem, ad hoc deuolatus est, ut etiam omnes humanas miserias et  ipsam mortem a Deo non esse, id est ad Dei iudicium non pertinere assereret: ubi si queratur ab eo unde sit mors et miseria, si a Deo non est, quid aliud restat nisi ut contra omnem ueritatem respondeat aut a nullo esse, aut a diabolo esse; cum a nullo ea esse dicere insanissimum sit: diabolus autem causas peccandi tantummodo suaserit, ultionem uero peccati non ipse, sed iustus iudex intulerit.

Quod autem dicit prefatum Gotteschalcum predestinationibus necessitates et uim inferentem: si ita hoc dicit quasi illa predestinatio reproborum ad interitum alicui eorum uim et necessitatem imponat ad malum, id est ut ineuitabiliter mali sint, et omnino aliud esse non possint, hoc omnino alienum est a fide catholica: quia omnipotens Deus  nimis absurdum et impium est, ut dicatur quod aliquem cogat et compellat esse malum, et (de quo scriptum est: Iustus Dominus iustitias dilexit  aliquem compellat esse iniustum. Sed hoc agitur in omnibus reprobis, de peccatis eorum et supplicio extremo, quod actum est in primo homine peccante iudicio primo: ut, sicut ille nulla Dei impulsione uel compulsione aut predestinatione compulsus est ad peccandum, sed sua tantum sponte peccauit, iudicium tamen et damnationem ipsius peccati nolens inuitusque suscepit, quod fuit supplicium hominis primum: ita et omnis reproborum multitudo, que ex illa damnatione descendit, non Dei predestinatione compellitur ad peccandum, cum Deus nulla peccata predestinauerit;  sed tamen ipsius diuine predestinationis iusto et eterno iudicio compellitur ad luendum supplicium; recipiens a Deo uim et necessitatem iuste damnationis, que nullam habuit uim aut necessitatem perpetrande iniquitatis. Neque enim illi qui a sinistris stabunt in iudicio, et puniendi sunt igne eterno, uolentes suscipient tale supplicium, sed utique nolentes et inuiti, et irremediabiliter dolentes ac trementes, diuine maiestatis nutu, et angelico ministerio illuc precipitabuntur, sicut Dominus aperte in Euangelio dicit: Sic erit in consummatione seculi: exhibunt angeli, et separabunt malos de medio iustorum, et mittent eos in caminum ignis: illic erit fletus, et stridor dentium . Istis namque messoribus, id est ministris angelis, quando  uenerit messio, id est seculi consummatio, ab ipso iudice dicetur: Colligite zizania, et alligate ea in fasciculos ad comburendum; triticum autem congregate in horreum meum . Ecce qualem uim et necessitatem diuine predestinationis erga reprobos Ecclesia Dei iuxta euangelicam ueritatem credit, id est uim et necessitatem iudicii; non uim, et necessitatem peccati. Qui autem uim, et necessitatem peccandi Deum intulisse homini uel inferre dicit, manifeste horribiliter in Deum blasphemat, quem ad peccata compellendo, utique auctorem peccati esse confirmat. Hoc igitur modo nos, secundum ueritatem Dei, de reproborum predestinatione sentimus: fideliter eum confitentes non peccati  eorum, sed iusti supplicii auctorem. Et ideo quod iste delirat, quasi huius predestinationis predicatio, necessitatis ad peccandum sit irrogatio, quam sit calumniosum et uanum putamus, quod ex his que dicta sunt omnibus clareat.

Post hec iste subiungit: Substantiam hominis esse tria, id est esse, uelle, scire; et hanc peccando non amisisse. Nos autem substantiam hominis non aliud esse dicimus, nisi quam Scriptura diuina in principio conditionis humane demonstrat dicens: Formauit igitur Dominus Deus hominem de limo terre, et inspirauit in faciem eius spiraculum uite, et factus est homo in animam uiuentem . Hec est enim substantia hominis, qua subsistit et uiuit, sicut docti indoctique nouerunt, anima scilicet, et corpus  sibi uitaliter connexum; sed corpus de limo terre, anima ex inspiratione Dei. His constat, et ita factus est homo in animam uiuentem. Cum ergo ita doceat diuina auctoritas, et ita teneat catholica ueritas, quid sibi uult ista superfluitas, substantiam hominis esse tria, id est esse, uelle, scire? cum manifestum sit substantiam hominis non tria esse, sed duo quedam, id est  animam et corpus. Sed iste, pretermisso corpore, quod naturaliter ad substantiam hominis pertinet, substantiam hominis esse dicit, esse, uelle, scire; que utique in sola anima consistunt: quasi substantia hominis non sit, nisi anima sola. uidetur tamen ex disputationibus sancti Augustini in libris de Trinitate occasionem dicendi ista sumpsisse: sed absit ut tantus doctor tam  absurde unquam dixerit et imperite, ut cum substantia hominis sit anima et corpus, ille definierit substantiam esse hominis, esse, uelle, scire. Non ergo ait  substantiam esse hominis hec tria, id est esse, scire, uelle: sed in substantia esse hominis non exterioris, sed interioris, id est in mente rationali, ubi creatus est homo ad imaginem et similitudinem Dei . Docens ea esse in ipsa mente rationali et intellectuali, naturaliter et substantialiter a Deo insita. Unde et rectissime in eisdem disputationibus dicit hec tria unius cum ipsa et in ipsa mente esse substantie. Quia uidelicet ipsa mens sicut substantialiter habet esse, ita substantialiter habet  uelle: id est substantialiter et naturaliter habet scire posse et uelle posse.

Magnum est utique bonum istud nature ab optimo Conditore bene et mirabiliter condite. Sed si hoc solum habeat mens hominis ut possit esse, possit scire, possit uelle, et non habeat ex dono eiusdem Conditoris sui ut possit bene et beate esse, possit pie et recte de auctore suo scire, possit, amando illum, cum illo esse uelle, quid ei proderit habere esse, scire, uelle, cum totum hoc malo suo habeat, si illud donum Creatoris sui non habeat? habebit enim esse infeliciter, scire fallaciter, uelle perniciose et nequiter: sicut etiam angelica natura, in diabolo et angelis eius damnata, utique habet hec tria in substantia  sua spirituali, id est esse, scire, uelle: sed tamen esse in penale est: scire autem et uelle totum ad errorem, totum ad malum conuersum est. Quid est ergo quod iste gloriatur naturam humanam peccando ista non amisisse, id est ut possit esse, scire, uelle, cum omnium horum bonum et felicitatem omnino amiserit, esse incipiens, misera ex beata, scire amittens diuina, et uelle perdens celestia: nisi quantum ea postea adiuuit et erexit gratia Conditoris, ut amissa bona recognosceret, recognita doleret, dolendo et penitendo diuinum auxilium imploraret: atque ita quod amiserat suo uitio, diuina bonitate reciperet. Propterea igitur ineffabilis misericordia Conditoris non abstulit ei etiam post peccatum hec naturalia bona sua, id est esse, scire,  uelle, ut haberet cui misereri potuisset: si enim post peccatum noluisset eum esse, simul utique cum ipso et in ipso periret, et scire, et uelle: uoluit itaque eum esse, ut haberet cui misereretur; uoluit eum scire, ut haberet quem sua cognitione illumiminaret; uoluit eum uelle, ut haberet quem suo amore beatificaret. Ita et diabolus qui creaturam Dei disperdere uoluit, remansit uictus, et Creatoris bonitas, et misericordia permansit inuicta. Sed iste cur hoc proposuerit, ex sequentibus eius propositionibus manifestius apparebit.

Subiunxit enim statim post istas duas propositiones sibi coherentes et ait: Nullam naturam posse perire, nec liberam uoluntatem eum perdidisse, id est naturam suam. In quibus uerbis, quod definiuit nullam  naturam posse perire; quod utique generaliter de omnium rerum natura dixit, unde didicit, aut unde uerum esse ostendit? cum manifeste omnis rerum natura sicut uoluntate Creatoris potuit ex nichilo subsistere, ut esset que ante non erat; ita etiam, si ipse uelit, possit perire, et redire in nichilum, ut non sit. Hoc namque et Scriptura ostendit dicens de magnitudine et potentia Creatoris: Excelsior celo est, et quid facies? profundior inferno, et unde cognosces? Longior terra mensura eius et latior mari. Si subuerterit omnia, uel in unum coarctauerit, quis resistet ei? aut quis dicere ei potest: Quare ita facis?  Certe ipse omnipotens Conditor cum propter nimiam malitiam et impietatem hominum pararet delere mundum diluuio, attestante  Scriptura, sic ait: Delebo, inquit, hominem quem creaui a facie terre, ab homine usque ad animantia, a reptili usque ad uolucres celi . Et iterum: Repleta est terra iniquitate a facie eorum, et ego disperdam eos cum terra . Sicut ergo illo magno et horrendo diluuio magna ex parte natura mundi deleta est, et in deterius commutata, sicut dictum fuerat: Et ego disperdam eos cum terra: et omnis pene natura animalium, que in mundo erant, id est tam hominum quam pecorum, aquis deleta est: etiam anime impiorum, qui tam horrendo supplicio interire meruerunt, reseruate sunt et transierunt ad maius, id est infernale supplicium; saluatis his solis qui tam exiguo numero in arca Dei  misericordia liberati sunt: nonne  delere omnem naturam mundi, et mundalium siue celestium rerum facillime hoc posset admiranda potentia Creatoris, sicut manifeste in libris Machabeorum. Quidam sancti uiri contra aduersarios suos dimicaturi dixisse leguntur: Nos autem in omnipotenti Deo qui potest et istos contrarios uenientes, et uniuersum mundum uno nutu delere, confidimus . Requirendum autem ab isto est in illa ultima mundi conflagratione, de qua beatus Petrus apostolus dicit: In qua celi magno impetu transient: elementa uero calore soluentur , quid sentient tunc futurum de quatuor mundi elementorum natura? Si enim sic permanebunt ut nunc sunt, quomodo est uera apostolica ista sententia?  sin autem maxima ex parte immutabuntur, uel peribunt, quomodo est uera ista definitio, quod nulla possit perire natura? Certe quatuor uicissitudinum tempora quibus annus ducitur ac reducitur, id est ueris, et estatis, autumni, et hiemis, habent proprie et distincte qualitatem nature sue: sed cum fuerit celum nouum, et terra noua, et cessauerit cursus iste solis et lune ac siderum, quo nunc ad refectionem et quietem mortalium dies noctesque sibi continuatim succedunt, et idcirco etiam ille quatuor uicissitudines temporum, que solis cursu peraguntur, sicut nunc sunt esse non poterunt, quomodo non peribit eorum natura?

Sed et hoc interrogandus est, quid credat tunc futurum innouato celo et terra per ignem, et in  aliam qualitatem, que immortalibus sanctorum corporibus congruat, mirabiliter translatis. Quid, inquam, tunc futurum credat de uniuersa natura uolucrum, quadrupedum, reptilium, natatilium? Si enim illa tam immensa conflagratione penitus consummanda credenda sunt, quia nichil iam mortale ille mundus innouatus recipiet, quomodo uerum erit nullam posse perire naturam? Maxime cum et de ipso tante immensitatis mari in illa tam mirabili rerum commutatione scriptum sit: Et mare iam non est; si ergo dixisset iste humanam naturam non posse perire, utcunque audiendus esset, non quia Deus non possit eam dissoluere, si uelit: sed quia promissio Domini nostri irrita esse non potest, quia ipse promisit dicens: uestri autem et capilli capitis  omnes numerati sunt . Et alio loco: Et capillus de capite uestro non peribit . Cum autem generaliter dicat, nullam naturam posse perire, attendat quid etiam in natura rationali, id est diaboli, et angelorum eius actum sit diuino et terribili iudicio, qui non solum uelle bonum, sed etiam posse uelle ipsum bonum perdiderunt. Postquam autem dixit nullam naturam perire posse, statim qui hec omnia dixerit ostendens subiungit: Nec liberam uoluntatem hominem perdidisse, id est naturam suam. uidelicet quasi illa falsa et fallaci argumentatione sua, qua ait nullam naturam posse perire, hoc nobis probauerit quod homo peccando liberam uoluntatem non amiserit;  eo quod, secundum istum libera uoluntas eius, ipsa sit natura eius. Nos autem, iuxta fidei catholice ueritatem dicimus quod natura illius primi hominis a bono Creatore ex toto bona, et bona uoluntate predita, condita sit. Hoc est enim quia creauit Deus hominem rectum , sicut Scriptura dicit, ita tamen ut non tantum naturali bono esset in eo uoluntas bona et libera, sed ut uere in eo quod conditus fuerat stare posset, diuine gratie indigeret, et adiuuaretur. Unde illa uox ex persona eius intelligitur in psalmo dicentis: Ego autem dixi in abundantia mea: Non mouebor in eternum . Ubi statim de casu suo subiungit, et dolens dicit ad Deum: Auertisti faciem tuam a me, et factus sum conturbatus. Quod enim in abundantia erat, et bone  uoluntatis, et beate libertatis ante peccatum, ex Deo illi erat; cui et dicit: Domine, in uoluntate tua prestitisti decori meo uirtutem. Quod autem, auertente Deo faciem suam ab illo, nec eum uultu suo illuminando, factus est conturbatus, meritum ac pena peccati fuit. Iste autem qui, absque illo diuine gratie adiumento, in tantum in eo solum nature bonum predicat, ut liberam uoluntatem, nec peccando illum amisisse contendat, ita ut etiam ipsam liberam uoluntatem naturam eius esse dicat, manifeste Pelagiano errore inuoluitur; asserens hominem sola natura, et ante peccatum liberam uoluntatem habuisse, et post peccatum eamdem liberam uoluntatem eum non amisisse, et ipsam liberam uoluntatem naturam eius esse: cum profecto non fuerit libera, nisi quandiu Deum pie  subdita permansit bona; ubi autem, Deum contemnendo, et mandatum eius superbe transgrediendo, peccauit, statim facta sit sub iugo peccati. Quia, sicut ipse Dominus dicit: Omnis qui facit peccatum, seruus est peccati . Et ita que ante erat libera ad bonum, post illam miserabilem ruinam, per seipsam non potuit esse libera, nisi ad malum. De quo profundissimo damnationis mala nullatenus ualet assurgere ad libertatem bone uoluntatis, nisi illo liberante qui ait: Si uos filius liberauerit, tunc uere liberi eritis.

Iste autem, qui propterea eum putat non amisisse peccando liberam uoluntatem, quia cum ipsa bona et libera uoluntate est conditus; et ideo naturaliter ei inerat ipse bone uoluntatis affectus, scire debet,  quod ideo condidit omnipotens Deus omnem rationalem creaturam, et hominum scilicet et angelorum, bona et recta uoluntate preditam, ut quandiu seruaret suum ordinem pie Deo subdita, et gratia eius adiuta, permaneret in ea dignitas sua, id est et nature bonum, et ipsius gratie donum. Si autem contra Creatorem superbiendo, et de se potius presumendo, desereret ordinem subiectionis et obedientie sue, continuo, ipsius Conditoris iusto iudicio, et dono gratie priuaretur, et natura in deterius conuerteretur. Unde in psalmo scriptum est: Homo cum in honore esset, non intellexit; comparatus est iumentis insipientibus et similis factus est illis . Erat namque ante peccatum in honore  nature bone a Deo condite; erat in honore gratie sibi a Deo collate. Sed hunc honorem diuine bonitatis et gratie, unde haberet non intellexit, cum, deserto Creatore de se presumpsit, et, suggestione serpentis, Deo similis tanquam sub nullo Domino esse concupiuit. Unde et ipse merito a Creatore desertus, totus in deterius commutatus est, et anima uidelicet et corpore: anima, quia amissa libertate iustitie, amissa libertate bone uoluntatis, et peccato dominante depressus, ea que sursum sunt, querere cessauit, et infima, uelut bruto, et pecudeo sensu, appetiuit; corpore uero, quia mortis conditione damnatus ut in terram et puluerem, unde sumptus est, more iumentorum dissolueretur, iusti iudicii sententiam excepit. Ecce ad quantum malum deuoluta  est humana natura, peccati merito tota in deterius commutata, libertate ad bonum amissa, et ad solum malum appetendum libera, nisi eius gratia sanetur et redintegretur, qui uenit querere, et saluare quod perierat .

Angelica autem natura quantum in diabolo et angelis eius deprauata, et horribiliter in deterius commutata sit, amisso libero arbitrio ad bonum, ut non solum ad illud ullatenus assurgere, sed nec uelle iam possint, et ad solum malum nunquam mutanda malitia conuersi, quis digne possit expauescere, quanto minus uerbis explicare? Nam et corporis natura ipsa est, et sana, et egrota: sed que ualet ac uiget bono sanitatis, eius amissione in deterius uersa grauatur et affligitur morbo egritudinis. Sed iste, qui  liberam uoluntatem, et liberum arbitrium ad bonum, non credit esse bonum humane mentis, sed ipsam mentem, neque esse in mente, sed ipsam mentem, uidetur occasionem sumere, sicut iam et supra diximus, ex quibusdam uerbis sancti Augustini in libris de Trinitate , cum ille ueraciter omnino dicat, et mentem, et scientiam mentis, qua seipsam nouit, et uoluntatem mentis qua seipsam uult et diligit, unam esse naturaliter substantiam, que et est existendo, et seipsam agnoscit sciendo, et seipsam uult diligendo. uere enim hoc totum, id est et mens, et scientia, et amor sui substantialiter unum sunt. Que tamen duo, id est scientiam, et uoluntatem mentis, qua seipsam nouit et diligit, non dicit ille esse mentem hominis, sed in  mente hominis; et ideo huius disputationis manifestus est error.

Quod cum de libero arbitrio disputatur, quo, libera hominis uoluntate, uel bonum uel malum appetitur, non de illa uoluntate agitur qua mens diligit seipsam,  sed de illa uoluntate, qua uel summum bonum diligit, cum recta est, id est Deum, uel infimum bonum, cum praua est, id est mundum. Hec enim uoluntas, cum una sit natura cum ea uoluntate qua mens diligit seipsam, multum tamen distat affectione: quantum distat inter dilectionem sui, et dilectionem Dei, inter dilectionem sui, et dilectionem mundi. Illa enim uoluntate seipsam amat: ista uoluntate uel Deum diligit super se, uel mundum infra se. Que tamen uoluntas, ut diximus, natura una est, sed affectione efficitur diuersa. Et singularis est in dilectione sui, et multiplex in dilectione rerum bonarum uel malarum quibus trahitur siue distrahitur. Et ideo cum illa uoluntas nature, de qua beatus Augustinus disputat, id est qua mens diligit seipsam, nichil pertineat  ad liberum arbitrium et liberam uoluntatem quo uel bona appetuntur, uel mala, sed tantummodo mentis sit, et ad ipsam referatur; minus callide, uel nimis stulte iste adiungit ei libertatem, et uocat eam liberum arbitrium, uel liberam uoluntatem. Quod beatus Augustinus nullatenus dicit, et absit ut diceret. Quis enim nesciat hanc mentis uoluntatem, qua seipsam uult et diligit, omnibus hominibus naturaliter esse communem, et semper liberi arbitrii ad seipsam amandum? Que enim mens in hominibus est, nisi amentium et dementium, cuius uoluntas non naturaliter uelit, et mentem cui inest, et seipsam, esse, uiuere, incolumem permanere? Ad hoc omnium mentium uoluntas est libera. Quid enim liberius tali uoluntate, que mentem, cui inest, diligit esse, diligit  uiuere, diligit non perire? uel quid magis superfluum et superuacuum, ut talis uoluntas appelletur libera, que nunquam potest esse aliud, ad diligendam se, uel ad mentem cuius est: aut ut eadem talis uoluntas appelletur liberum arbitrium, cum arbitrium esse non possit, nisi in diuersis rebus, que discernende, uel diiudicande, uel eligende, siue reprobande sunt? uoluntas uero mentis nichil inter seipsam diuersitatis inueniat, sed et seipsam semper equaliter diligat, et naturali pace atque unitate semper sibi cohereat.

Desinat itaque dicere, cum de libero arbitrio hominis agitur, quo uel bona ad salutem, uel mala ad perniciem suam diligit, talem uoluntatem mentis esse naturam. Quia licet et ipsa sit mentis uoluntas, que et seipsam, et hec diligit, tamen alia affectione diligit  seipsam, que ita naturalis est ut nunquam mutetur; alia affectione diligit ista, que omnino uariatur et mutatur, dum uel ad bona uel ad mala diligenda conuertitur [a 1Kb] ; nam si talis uoluntas mentis, qua non seipsam mens, sed alia uel bona uel mala diligit  quibus aut beatificetur, aut misera afliciatur, natura esset hominis, sicut iste dicit, aut bona esset tantummodo, aut mala, et ex alio in aliud mutari non posset. Hec igitur uoluntas, id est talis affectio humane uoluntatis iuxta ueritatem Scripturarum Dei, a bono Creatore bona et recta est insita homini, cum crearetur, hec  bona et recta permansit, quandiu Creatori pie obediuit. Sed quia et ipsa humana natura ab incommutabili Creatore mutabilis condita est, et talis affectio mentis humane similiter mutabilis est, stetit in bono  et cecidit ad malum occulto Dei iudicio, eadem gratia deserta. Et  que erat libera ad bonum, amissa illa felici libertate, cepit esse sub peccati misera seruitute.

 4. Adiungit ille quasi definiendo: Libertatem homini post peccatum remansisse, uigorem et potestatem eius perdidisse. In quibus uerbis non est diutius morandum: quia, sicut supra iam sepius diximus, qui ante peccatum erat libere uoluntatis, et nature bone, et dono gratie ad summum et eternum bonum, ad quod conditus fuerat amandum, et desiderandum, querendum, inueniendum et contemplandum, peccando [al., peccato] cecidit a tanto bono, et factus est seruus peccati, sicut Dominus ipse testatur dicens: Omnis qui facit peccatum seruus est peccati ; et beatus Petrus apostolus dicit: A quo enim quis superatur, eius et seruus est : ita, amisso dono gratie, uitiato et corrupto  et deprauato bono nature, sic miserabiliter a tanta felicitate lapsus est, ut ad illud bonum amandum, et perfruendum, cui inherere debuerat, nullum possit habere recursum, nisi per misericordissimi reconciliatoris et mediatoris auxilium, et sanguinis eius pretium, a quo redimimur de tanta captiuitate, ut recipere possimus pristinam libertatem, et de inimicis efficiamur amici. De quo mediatore Scriptum est: Unus enim Deus et mediator Dei et hominum homo Christus iehsu, qui dedit seipsum redemptionem pro omnibus ; et iterum: Cum inimici essemus, reconciliati sumus Deo per mortem filii eius . Quicunque ergo dicit, post illam transgressionis infelicissimam ruinam, qua, amissa pristina libertate, factus est seruus peccati,  factus est seruus eius a quo et superatus est, factus inimicus Dei, et indiget uno mediatore et reconciliatore, per quem accipiat redemptionem a seruitute, et reconciliationem ad Deum. Post hanc, inquam, tam magnam et miserabilem ruinam, quicunque dicit eum habuisse uel habere libertatem ad uerum bonum appetendum, amandum et promerendum, nisi per gratiam ueri mediatoris redimatur, iustificetur, reconcilietur et reformetur, omnino contra fidem Ecclesie sentit, contra ueritatem Euangelicam et apostolicam docet, et omnino  euacuator est crucis Christi, euacuator est mortis Christi. Quia si aliter homo post illud peccatum ueram mentis libertatem habere aut recuperare  potuit, nisi per redemptionem crucis et mortis Christi, sicut Apostolus ait ad quosdam, qui se aliter putabant posse iustificari: Ergo Christus gratis mortuus est , et hec est sapientia uerbi, in qua euacuatur crux Christi . uere enim si post aliud peccatum ueram libertatem homo habere potuit, non indiguit redemptione, non indiguit redemptore, et superfluus est aduentus Christi, superflua est mors Christi.

Quod autem dicit iste peccantem hominem non amisisse libertatem sed ipsius libertatis uigorem et potestatem, non recte dicit, quia non recte sentit. Non enim bonum libertatis ex parte tenuit et ex parte amisit; sed, sicut uigorem, et potestatem libertatis, ita ipsam perdidit libertatem, ut iam per se ad  uerum bonum, unde cecidit, liber esse non possit. Remansit autem liber ad malum; quia, sicut libera uoluntate deseruit bonum, ita libera uoluntate adhesit malo. Habet itaque homo post illam damnationem liberum arbitrium, quo propria uoluntate inclinari potest et inclinatur ad malum, habet liberum arbitrium, quo possit assurgere ab bonum; ut autem assurgat ad bonum non esse proprie uirtutis, sed gratie Dei miserentis. Habet liberum arbitrium ut possit bene uelle, ut possit bene uiuere, ut possit Deo adherere; sed ut bene uelit, ut bene uiuat, ut Deo adhereat, non est sue uirtutis, sed gratie Dei miserentis. Nam et qui grauiter egrotat, potest dici posse recipere sanitatem, sed ut recipiat sanitatem, habet necessarium medicamentum. Et qui mortuus  est, posset dici posse resurgere, posse uiuere, non tamen sua uirtute, sed Dei. Ita et liberum arbitrium hominis semel sauciatum, semel mortuum, potest sanari, non tamen sua uirtute, sed gratia miserantis Dei. Et ideo recte omnes admonentur, recte omnibus uerbum Dei predicatur, quia habent posse credere, habent posse conuerti ad Deum, ut uerbo extrinsecus admonente, et intus Deo suscitante, qui audiunt reuiuiscant. Ut recte de huiusmodi homine dicatur: Quia mortuus fuerat, et reuixit; perierat, et inuentus est. De nac possibilitate humane nature, que tamen nichil ualet absque diuine gratie largitate, ita beatus Augustinus docet dicens : »Posse habere fidem, sicut posse habere caritatem nature est  hominum: habere autem fidem, sicut habere caritatem, gratia est fidelium.« Sed cum uoluntas credendi aliis preparatur, aliis non preparatur a Domino, discernendum est quid ueniat de misericordia eius, quid de iudicio. Uniuerse enim uie Domini misericordia et ueritas . Inuestigabiles autem sunt uie ipsius . Inuestigabiles igitur sunt, et misericordia qua gratis liberat, et ueritas qua iuste iudicat.

5. Iste postquam inaniter et fallaciter dixit post peccatum homini libertatem remansisse, subiecit aliam conclusionem, et ait: Semper naturam inchoare posse et perficere nonnisi per gratiam. Quod si ita dicit, quasi natura hominis per liberum arbitrium  suum semper possit bonum inchoare, sed non nisi per gratiam Dei perficere ut inchoatio totius boni semper homini deputetur, Deo autem tantummodo eius perfectio: ut primam partem boni agendi sibi uindicet homo, secundam Deus: talis sensus omnino Pelagianus est, et contrarius Euangelice et Apostolice ueritati. Quia et ipse Dominus ut initium boni nostri ostendat non esse ex nobis, sed ex illo, ait: Non uos me elegistis, sed ego elegi uos . Et Apostolus dicit fidelibus: Quia qui cepit in uobis opus bonum, perficiet usque in diem Christi Iesu ; et iterum: uobis donatum est pro Christo non solum ut in eum credatis, uerum etiam ut pro illo patiamini . Et beatus Ioannes Apostolus dicit: Non quasi nos dilexerimus Deum, sed quoniam  ipse prior dilexit nos: et misit Filium suum propitiationem pro peccatis nostris . Et iterum, beatus Paulus apostolus ait: Per patientiam curramus ad propositum nobis certamen; aspicientes in auctorem et consummatorem fidei nostre Iesum . Si ergo uere catholici esse cupimus, totum fideliter diuine gratie deputare debemus, et initium uidelicet boni operis nostri et finem. Quia, sicut premissis Scripture sancte testimoniis clarissime demonstratur, Dominus eligit sanctos suos, non illi eum. Deus in suis fidelibus et incipit opus bonum et perficit: ab ipso donatur fidelibus qui pro eo patiuntur, et initium fidei, et finis martyrii. Ipse prior dilexit sanctos suos, ut et illi eum possent diligere. Et fides nostra Dominum Iesum  habet auctorem, eam in nobis inchoando; et ipsum habet consummatorem perficiendo. Hec ergo fideliter teneamus, ut in uera fide fundati, ab errore heretico tuti simus. Aut si istius uerba alium sensum rectum et recipiendum habent, ostendat ipse qui scripsit.



CAPUT u.

Quinto capitulo huiusmodi propositiones ponit.

1. Per prescientiam et predestinationem Dei neminem compelli.

2. Prescire ea etiam que non esset facturus, predestinare tantum que esset facturus.

3. Sicut in ea prescientia et predestinatione Dei causam non esse peccati, ita nec pene eius, nec  mortis.

4. Deum sicut neminem compellat peccare, ita nec bene uiuere.

5. Si qua causa precedat uoluntatem, id est naturam ad bona uel mala cogitanda, uel facienda, non esse naturam.

Ex his quinque propositionibus, iam tres superius, prout potuimus, satis tractate sunt, et ex superfluo repetende non sunt: id est prima et secunda et quarta. Restant ergo due, quas nunc primum posuit.

In tertia itaque sic dicit: Sicut in prescientia et predestinatione Dei causam non esse peccati, ita nec pene eius, nec mortis. Quibus uerbis nos respondemus:  quia, si prescientia et predestinatio Dei non est alicui causa peccati, sicut omnino uerum est, ergo eadem diuina prescientia et predestinatio non est iniusta, nec in aliquo uituperanda, qua impios in sua impietate perseuerantes presciuit et predestinauit eternis suppliciis condemnandos. Quia sua prescientia et predestinatione omnipotens Deus non eis existit causa peccati, sed iustus ultor peccati, nec eos impellit ad peccandum, sed iuste tradit ad luendum supplicium. Prescit ergo sicut uero et uerus Deus hominum futura peccata; unde et Scriptura dicit: Deus eterne, qui occultorum es cognitor, qui nosti omnia antequam fiant . Non ut ad peccandum sua prescientia aliquem compellat, sed ut ipsos peccantes sua eterna prouidentia  iuste ordinet uel condemnet. Predestinatione etiam sua, qua impios punire decreuit, sicut iam dictum est, non ut essent impii effecit, sed ut in ipsa impietate sua perseuerantes, non essent impuniti, iuste constituit. Quod uero iste adiungit atque definit quia, sicut Deus sua prescientia et predestinatione non est alicui causa peccati, ita nec causa sit pene et mortis que peccato debetur, fideliter discernendum est: quia uidelicet homo peccando ipse sibi exstitit, et existit causa pene sue, et causa mortis sue; et tamen quia omnipotens Deus iudex est iustus, licet non sit in eius prescientia et predestinatione, sed in hominum meritis causa penarum et mortis, tamen est in eadem prescientia et predestinatione eterna iustitia, qua in sua impietate permanentibus  et pena inferatur et mors. Et ideo tali argumentatione, sicut iste uult, non destruitur predestinatio Dei, qua impiis irrogat eterna supplicia; quia, etsi non est in eius predestinatione ulla causa penarum, est tamen ibi iustitia, et iudicium iuste inferendarum penarum.

Quinta propositio talis est: Si qua causa precedat uoluntatem, id est naturam, ad bona uel mala cogitanda, uel facienda, non esse naturam: ubi manifeste contra ueritatem loquitur. Si enim nulla causa precedit uoluntatem hominis ad bona cogitanda, uel facienda, unde est in homine bona uoluntas, id est pia affectio, ut possit aliquid boni cogitare uel facere? Neque enim a semetipso habet homo uoluntatem bonam, de qua dicitur: Pax in terra hominibus  bone uoluntatis . Neque a semetipso habet efficientiam boni operis de qua dicitur: Gloria autem et honor et pax omni operanti bonum ; sed ab illo hec habet, de quo Apostolus fidelibus dicit: Deus est enim qui operatur in uobis et uelle et perficere, pro bona uoluntate . Ipse preuenit uoluntatem hominis misericordia sua, sicut Psalmista dicit: Deus meus, misericordia eius preueniet me . Ipse inspirat homini gratiam recte cogitandi, sicut Apostolus dicit: Non quod sufficientes simus cogitare aliquid a nobis quasi ex nobis, sed sufficientia nostra ex Deo est . Ipse ergo nobis est causa bone uoluntatis: ipse nobis est causa bene desiderandi et perficiendi:  ipse nobis causa misericordie et gratie, qua non solum bene uelle, non solum bene agere, et perficere, sed etiam bene cogitare possimus. Et non solum in presenti hec agit in electis suis; sed etiam, ante mundi constitutionem, predestinauit illos gratia sua ut essent sancti et immaculati coram ipso; sicut Apostolus testatur, dicens: Sicut elegit nos in ipso ante mundi constitutionem, ut essemus sancti et immaculati in conspectu eius in caritate . Cum ergo tanta et talis causa, que est utique causa omnium bonorum, siue in condendis, siue in munerandis creaturis suis, sit nobis optima et eterna causa bone uoluntatis, precedens nos gratia sua ut bene uelle et bene agere possimus, quomodo iste dicit nullam causam precedere bonam uoluntatem  et bona opera nostra? aut, si precedat hec aliqua causa per quam fiant, ipsam causam non esse naturam, cum omnipotens Deus, qui bone uoluntatis nobis est causa, ipse sit pre omnibus summa et optima natura. Qui ergo non credit hanc summam et efficacissimam causam, eamdemque summam et optimam naturam precedere uoluntatem nostram, ut recte uelle et recte operari possimus, manifeste resistit ueritati, et Pelagiani erroris esse conuincitur. Si enim hec felix causa non precederet hominum uoluntates, nulla esset predestinatio bonorum, nulla redemptio miserorum, nulla remuneratio operum piorum.

Ad mala autem cogitanda uel facienda, absit ut hec summa et optima causa uoluntatem nostram  precedat! Precedit tamen eam causa non efficiens, sed deficiens, id est summi boni desertio, et inferioris appetitio, cum ab amore Dei anima deficit, et ea que sunt inferius concupiscit. Ad hec ergo delapsa humane nature uoluntas efficitur mala, nullam aliam habens causam, quia mala sit, nisi, ut dictum est, defectum a summo bono. Talis namque defectus uoluntatis, et angelos fecit malos deserentes Deum, et hominem similiter malum inobedientem Deo. Talis autem defectus manifeste non est aliqua natura; est tamen ipsius uel humane uel angelice nature deserens Creatorem, et defluens ad seipsam, uel etiam ad infimam creaturam. Et hec est origo totius male uoluntatis, totius praue cupiditatis et operis. Sed, quamuis non sit Deus causa  malis uoluntatibus nostris, nec ulla natura subsistens, sed creature rationalis affectus ab amore conditoris deficiens, non tamen non idcirco non est iudex, et uindex ipsarum cogitationum nostrarum, et iuste uindicte, ac iudicii sui predestinator eternus; quod iste tantis ambagibus et argumentationibus euacuare contendit. Quod uero assidue amat dicere ipsam uoluntatem esse naturam, iam et supra admonuimus quod ex uerbis sancti Augustini huius erroris sumpserit occasionem; dum quod ille tractat de uoluntate mentis humane, qua diligit semetipsam, que semper utique est bona diligendo naturam suam, nec aliud uel aliter esse potest, iste contentiose omnino transfert ad eam uoluntatem de qua agitur,  cum de libero arbitrio tractatur. Quia, sicut diximus, una eademque uoluntas mentis alia est cum naturaliter diligit seipsam, alia cum uel gratia adiuta diligit Deum, uel proprio uitio corrupta diligit mundum. Alia est autem et alia non nature, sed affectionis diuersitate. Et ideo potest esse et bona et mala, secundum ea que diligit uel bene uel male.



CAPUT uI.

Sexto capitulo definit:

    1. Nullum peccatum nullamque eius penam aliunde nasci, nisi propria hominis uoluntate libero male utentis arbitrio.
    2. Et stultissimum esse, dubitare humanam uoluntatem esse secundum naturam.
    3. Nec dubitari posse ipsam rationalem substantiam  esse.


Has tres definitiones quare posuerit, et quid ex eis efficere uoluerit, non satis apparet, nisi forte quia precipua eius intentio est in omnibus istis argumentationibus, ut uel liberum arbitrium secundum naturam defendat, quod est utique Pelagianum, aut predestinationem iusti iudicii Dei quantum in se est destruat, quod est Ciceronianum. Nam Cicero, sicut beatus Augustinus in libris de Ciuitate Dei  commemorat, et ex ipsius Ciceronis uerbis ostendit, in tantum conatus est diuine prouidentie dispositionem euacuare, ut non solum predestinationem, sed etiam prescientiam Dei omnino negaret, hac quasi ratione uolens defendere liberum hominis arbitrium: atque ita auditores suos, dum uult facere  liberos, fecit sacrilegos, qui ita se existimarent absolutos sui arbitrii libertate, ut in nullo essent obnoxii diuine dispensationis prouidentie uel predestinationi; negantes Deo, quod summe ac proprie Dei est, id est prescientiam omnium futurorum, et predestinationem dispositionum suarum. Quod quid est aliud dicere, quam Deum non esse Deum? quomodo enim uere Deus est, qui nullam habet prescientiam futurorum? Quod et nunc ualde timendum et cauendum est ne, per huiuscemodi contentiones et concertationes, dum in parte suscipimus et in parte negamus predestinationem dispositionum Dei, uolentes homines quasi facere liberos, faciamus sacrilegos. Quia et hoc utique ad fidem nostram pertinet, ut predestinationem Dei, que utique iusta est,  in utramque partem plenam et perfectam esse credamus. Quod quia contra fidem est, si negetur, utique sacrilegum est. Quia ergo, ut diximus, maxima huius intentio est, uel liberum arbitrium secundum naturam defendere, uel predestinationem iustitie Dei ex dimidia parte negare, potuit et has tres argumentationes uelut in defensionem liberi arbitrii ponere.

Quod ergo ait, Nullum peccatum nullamque eius penam aliunde nasci, nisi propria hominis uoluntate libero male utentis arbitrio, uerum est quidem, quia hominis propria uoluntate commissum est peccatum, et peccati merito consecuta est pena peccati, id est mors, miseria et supplicium. In hoc tamen plurimum  distat inter peccatum et penam peccati, quod peccatum illud solus homo fecit; peccati uero penam et ipse meruit, et Deus iuste iudicando inflixit. Et ideo tali argumentatione nequaquam concludit uel ostendit iste quod uult, uidelicet quasi nulla pena peccati, nulla miseria, nullum supplicium, que peccantibus irrogantur, a Deo sint. Et ideo non potuisse a Deo predestinari iniquorum eterna supplicia: quia ab ipso non sunt, sicut peccatum, ita nec supplicium. Cum, sicut iam supra ostendimus, apertissime contra hunc errorem Scriptura clamet: Bona et mala; uita et mors; paupertas et honestas a Deo sunt . Non utique illa mala, homines peccando, et inique agendo, committunt, quorum omnino auctor Deus non est; sed illa, que  propter peccata hominibus iusto Dei iudicio irrogantur, sicut fames, cedes, hostilitates, uastationes, et cetere erumne, et clades: de quibus et Amos propheta dicit: Si erit malum in ciuitate quod Dominus non fecit . Et ipse Dominus per Isaiam prophetam ait: Ego Dominus faciens pacem, et creans malum . Unde et de talibus malis quibusdam comminatur dicens: Et adducam super eos mala, annum uisitationis eorum . Et iterum: Congregabo super eos mala, et sagittas meas complebo in eis . Que omnia Deus creare dicitur, non quasi aliquam naturam condendo; sed ea iusto suo iudicio decernendo, instituendo, et inferendo. Quomodo autem recte distinguere et intelligere debeamus secundum  hunc sensum, quod Deus mortem non fecit . Et tamen mors a Deo est . Clarissime beatus Augustinus exponit et ostendit dicens: [Iustum Dei iudicium est ut peccato suo quisque pereat, cum peccatum Deus non faciat, sicut et mortem non fecit. Et tamen quem morte dignum censet, occidit. Unde legitur Deus mortem non fecit. Et legitur: Mors et uita a Deo est. Que duo non esse inter se contraria profecto uidet quisquis ab operibus diuinis iudicia diuina discernit. Quia aliud est creando non instituisse mortalem, aliud iudicando plectere peccatorem.]

Quod autem subiungit iste, et dicit: Stultissimum esse dubitare humanam uoluntatem esse secundum naturam. uerum est quidem quod uoluntas anime  rationalis secundum naturam et in natura est eiusdem anime rationalis; sed, sicut sepe iam dictum est, eadem ipsa naturalis uoluntas aliter intelligenda est cum se uult et diligit, et ad se refertur, quam nemo dubitat semper naturaliter bonam esse; aliter uero cum uel Dominum pie diligit, uel peruerse mundum, et ad ea refertur que uel supra se, uel infra se diligit. Et ideo iam talis uoluntas, non ad mentem suam cum naturaliter inest; sed ad aliud uel aliud, quod extra substantiam est relata, potest esse et bona et mala, non natura, sed affectione: uidelicet aut recte superiora diligendo, quibus beatificatur; aut praue appetendo inferiora, quibus corrumpitur. In qua re non iam est sola natura; sed aut uirtus, aut  uitium nature, sed uirtus ex diuine gratie infusione, uitium ex proprie uoluntatis deprauatione. Et hoc est liberum humane mentis arbitrium, cum ad illa, uel illa appetenda affectus hominis inclinatur. Qui affectus nec extra naturam est, quia in utramque partem spontanea uoluntate mouetur, nec tamen solius nature est; sed ut ad bona moueatur, diuina excitatur, et agitur gratia; ut uero ad mala, propria cupiditate deprauatur. Quod ideo in hoc loco breuiter et diligenter, prout potuimus, demonstrandum putauimus, ut scienter discernatur et intelligatur quam absurde et fallaciter naturalem tantummodo arbitrii libertatem iste ubique asserere conetur, propter illam scilicet humane mentis uoluntatem, qua naturaliter diligit seipsam. Nec attendit, aut certe dissimulat,  nichil ad huiusmodi uoluntatem pertinere, cum de libero arbitrio agitur; sed ad illam que alio modo, alia affectione, uel ad bona diligenda uel ad mala petenda, aut diuina gratia adiuta aut suo uitio deprauata mouetur. Ac per hoc manifestum est quod eius tam contentiosa et peruicax intentio, qua liberum arbitrium naturaliter defendere conatur, manifeste cassa et irrita est. Quia, licet in natura hominis et uoluntate humane mentis liberum consistat arbitrium, et naturaliter habeat posse bonum uelle, posse recte uiuere, posse beate esse; tamen, ut ipsum bonum uelit, ut recte uiuat, ut beata fiat, non habet ex sua uirtute, sed ex sola diuine gratie largitate.

Sed quia iste tali argumentatione nos coarctare uult, ut aut diuinam predestinationem ex dimidia  parte negemus, aut eamdem predestinationem perfecte asserendo liberum uideamur tollere arbitrium, sicut etiam Cicero disputabat, diuinam prescientiam impugnando et negando, asserens quod si uere esset Dei prescientia, non posset esse in hominibus liberum arbitrium: aut si esset in hominibus liberum arbitrium, nullam esse Dei prescientiam. Unde et elegit ille impiissimus et detestabilis blasphemator Dei, ut liberum hominis arbitrium defenderet, et Dei prescientiam omnimodis denegaret. Quem iste quam magna ex parte in hac disputatione sua sequi, et imitari uideatur facile intelligit, qui diligenter aduertit. Quia qui negat Dei prescientiam, negat etiam Dei predestinationem, que sine prescientia nulla est. Ut ergo manifestius et lucidius intelligamus quomodo  utrumque uerissime constet, uidelicet et diuina predestinatio, et liberum hominis arbitrium, nec omnino alterum altero destruatur, necessarium omnino et salubre existimamus in hoc loco ipsa uerba sancti Augustini subiungere, quibus aduersus impiam Ciceronis disputationem, utrumque defendit, utrumque tenendum suauissime docet .

[In has, inquit, angustias coarctat animum religiosum, ut unum eligat e duobus, aut esse aliquid in nostra uoluntate, aut non esse prescientiam futurorum. Quoniam utrumque arbitratur esse non posse; sed si alterum confirmabitur, alterum tolli: si elegerimus prescientiam futurorum, tolli uoluntatis arbitrium;  si elegerimus uoluntatis arbitrium, tolli prescientiam futurorum. Ipse itaque ex duobus elegit liberum uoluntatis arbitrium, quod ut confirmaretur, negauit prescientiam futurorum: atque ita dum uult facere liberos, fecit sacrilegos. Religiosus autem animus utrumque eligit, utrumque confitetur, et fide pietatis utrumque confirmat.] Item post aliquanta: [Spiritus ergo uite qui uiuificat omnia, creatorque est omnis corporis et omnis creati spiritus, ipse est Deus, spiritus utique non creatus; in eius uoluntate summa potestas est, qua creatorum spirituum bonas uoluntates adiuuat, malas iudicat, omnes ordinat; et quibusdam tribuit potestates, quibusdam non tribuit. Sicut enim omnium naturarum creator est, ita omnium potestatum dator, non uoluntatum.  Male quippe uoluntates ab illo non sunt, quoniam contra naturam sunt, que ab illo est.] Et post aliqua: [Causa, inquit, rerum, que facit, nec fit, Deus est; alie uero cause faciunt, et fiunt: quomodo igitur ordo causarum, qui prescienti certus est Deo, id est ut nichil sit in nostra uoluntate? cum in ipso causarum ordine magnum habeant locum nostre uoluntates.]

Item post pauca: [Quod uero negat, inquit, ordinem omnium causarum esse certissimum, et Dei prescientie notissimum, plus eum quam Stoici detestamur: aut enim esse Deum negat, aut si esse confitetur Deum, quem negat prescium futurorum; etiam sic nichil dicit aliud quam quod ille dixit insipiens in corde suo: Non est Deus : qui  enim non est presciens omnium futurorum, non est utique Deus. Quapropter et uoluntates nostre tantum ualent quantum Deus eas ualere uoluit atque presciuit; et ideo quidquid ualent, certissime ualent:  et quod facture sunt, ipse omnino facture sunt, quia ualituras atque facturas ille presciuit [a 1Kb] , cuius prescientia falli non potest. Si enim necessitas nostra illa dicenda est, que non est in nostra potestate, sed, etiamsi nolumus, efficit quod potest, sicut est necessitas mortis; manifestum est uoluntates nostras, quibus recte uel perperam uiuitur, sub tali necessitate non esse. Multa enim facimus que, si nollemus, non utique faceremus, quo primitus pertinet ipsum uelle: nam si uolumus, est; si nolumus, non est. Non enim uellemus si nollemus.  Si autem illa definitur esse necessitas, secundum quam dicimus necesse esse ut ita sit aliquid uel ita fiat, nescio cur etiam timeamus ne nobis libertatem auferat uoluntatis. Neque enim et uitam Dei, et prescientiam Dei sub necessitate ponimus, si dicamus necesse esse Deum semper uiuere, et cuncta prescire, sicut nec potestas eius minuitur, cum dicitur mori, fallique non posse; sic enim hoc non potest, ut potius, si posset, minoris esset utique potestatis. Recte quippe Omnipotens dicitur, qui tamen  mori et falli non potest. Dicitur enim omnipotens faciendo quod uult, non patiendo quod non uult. Quod ei si accideret, nequaquam omnipotens esset. Unde propterea quedam non potest, quia omnipotens est. Sic etiam cum dicimus, necesse esse ut, cum uolumus, libero uelimus arbitrio, et uerum procul dubio dicimus; et non ideo ipsum liberum arbitrium necessitati subiicimus, que adimit libertatem. Sunt igitur nostre uoluntates, que et ipse faciunt quidquid uolendo facimus, quod non fieret si nollemus. Non ergo propterea nichil est in nostra uoluntate, quia Deus presciuit quid futurum esset in nostra uoluntate; non enim qui hoc presciuit, nichil presciuit. Porro si ille qui presciuit quid futurum esset in nostra uoluntate, non utique  nichil, sed aliquid presciuit; profecto et illo presciente est aliquid in nostra uoluntate. Quocirca nullo modo cogitur, aut retenta prescientia Dei tollere uoluntatis arbitrium: aut retento uoluntatis arbitrio, Deum  negare prescium futurorum; sed utrumque amplectimur, utrumque fideliter et ueraciter confitemur: illud ut bene credamus, hoc ut bene uiuamus. Male autem uiuitur, si de Deo non bene creditur. Unde absit a nobis eius negare prescientiam, ut libere uelimus, quo adiuuante sumus liberi uel erimus. Iuste itaque premia bonis factis, et peccatis supplicia constituta sunt: neque enim ideo peccat homo, quia Deus illum peccaturum esse presciuit; imo ideo non dubitatur ipsum peccare, cum peccat, quia ille cuius  prescientia falli non potest, non fatum, non fortunam, non aliquid aliud, sed ipsum peccaturum esse presciuit, qui si nolit, utique non peccat; sed si peccare noluerit, etiam hoc ille presciuit.]

Hec ad instructionem et confirmationem nostram contra humane presumptionis et argumentationis errores beatissimus doctor lucidissime disseruit, qui etiam alio loco de hac eadem re ita ait: [Neminem Deus ad peccandum cogit, preuidet tamen eos qui propria uoluntate peccabunt. Cur ergo non iudicet iustus, que fieri non cogit prescius: sicut enim memoria sua nemo cogit facta esse que preterierunt, sic Deus non cogit prescientia sua facienda, que futura sunt. Et sicut homo quedam que fecit meminit, nec tamen omnia que meminit fecit; ita Deus omnia quorum  ipse auctor est, presciuit; quorum autem non est malus auctor, iustus est ultor.] Item de immutabili ratione rerum mutabilium in Deo, et de eterna eius ac generali predestinatione, et prescientia alio loco ita dicit: [Ira Dei non perturbatio animi eius est, sed iudicium quo irrogatur pena peccato. Cogitatio uero eius et recogitatio mutandarum rerum est immutabilis ratio. Non enim sicut hominem, ita Deum cuiusquam facti sui penitet, cuius est de omnibus omnino rebus tam fixa sententia, quam certa prescientia.]



CAPUT uII.


Septimo capitulo talem definitionem ponit.

1. Liberum arbitrium inter media dona Dei deputandum: ideoque eo peccari potuisse.

Ubi hoc breuiter dicendum, et distinguendum est, quod iste licet donum Dei dicat esse liberum arbitrium: tamen naturale illud tantummodo asserit more Pelagianorum; cum fides Ecclesie multum distinguat inter dona nature et dona gratie: ut, quod dedit omnipotens Deus homini naturaliter mentem rationalem et intellectualem, et in eadem mente memoriam, intelligentiam, uoluntatem; quod dedit etiam naturaliter corpori humano substantiam, formam, speciem, incolumitatem, sensum uidendi, audiendi, olfaciendi, gustandi, tangendi, uiuificante  illud anima et sensificante, manifeste sint dona et munera nature, que prima creatione Deus homini inseruit, et creando naturaliter dedit; quod autem dat Deus homini fidem, spem, caritatem, pietatem, bonam uoluntatem, boni operis facultatem, et cetera huiusmodi dona sue gratie, dona Spiritus sancti, de quibus Apostolus dicit: Hec autem omnia operatur unus atque idem spiritus diuidens singulis prout uult . De quibus etiam in psalmo dictum esse exponit, Ascendens in altum captiuam duxit captiuitatem, dedit dona hominibus ; unde et ipsum liberum arbitrium fides catholica, fides uera inter dona gratie deputat. Quia, licet naturaliter illud homini Deus inseruerit, quando eum creauit utique bonum, et bona uoluntate  preditum; tamen et tunc indigebat gratia Conditoris, ut in bono quo creatum fuerat permaneret; et primi illius peccati merito amissa libertate infirmatum, uitiatum atque corruptum, et uelut quadam ruina depressum, nullatenus ualet assurgere ad illud eternum et summum bonum, ad quod homo conditus est, nisi Dei gratia sanetur, redintegretur, illuminetur et liberetur: nec potest omnino aliter fieri liberum, nisi fuerit Dei gratia liberum, per eum qui dicit: Si uos Filius liberauerit, tunc uere liberi eritis : ut fiat in nobis quod Apostolus ait: Ubi spiritus Domini, ibi libertas : et ideo, sicut diximus, insanus et Pelagianus est error, si quis liberum arbitrium, quod in Adam periit  peccando, amisso dono nature et dono gratie,  aliter putat esse liberum, nisi fuerit Christi gratia liberatum.

Quod autem dicit iste, illud [a 1Kb] liberum arbitrium, [b 1Kb] bonum et rectum, et bona uoluntate ad superna et diuina erectum, quale in primo homine conditum fuit, ita ut esset sine ullo peccato, et posset non peccare si uellet: quod, inquam, tale et tam magnum bonum non inter summa, sed inter mediocria Dei dona esse asserit deputandum, multum a ueritate discordat. Quia, sicut diximus, tantum ac tale erat in illo primo homine liberi arbitrii bonum, quale in nullo est sanctorum in presenti uita: in quibus, licet sit liberum arbitrium iam Christi gratia liberatum atque sanatum, tamen tanta est illa sanitas, ut, quandiu mortaliter uiuunt, sine peccato esse non  possint; et cum multum uelint atque desiderent non peccare, [c 1Kb] non possint tamen non peccare. Unde et quotidie indigent supplicare et ueraciter dicere Patri celesti: Dimitte nobis debita nostra, sicut et nos dimittimus deuitoribus nostris. Non ergo medium, sed summum donum erat secundum eum modum, quo tunc homo in paradiso uiuebat, liber a peccato, et libertatem non peccandi habens in propria uoluntate quandiu pie Deo se subiiceret regendum atque iuuandum, licet adhuc esset perficiendum in melius, si in Dei obedientia permansisset, ut tantam uirtutem acciperet, ut iam peccare non posset. Ut autem tale, et tam liberum arbitrium in illo primo homine peccare posset, fecit hoc desertio Dei et presumptio sui; dum sub Deo esse negligens, et in sua potestate  esse uolens, amisit donum diuine gratie, amisit bonum nature, et inuenit se sub damnatione miserie.



CAPUT uIII.

Octauo capitulo has definitiones ponit.

1. Interioris hominis substantialem trinitatem in essentia, et uoluntate, et scientia contineri.

2. Nec aliud ei esse et uelle, nec aliud uelle et scire, sed hec tria unam naturam, totamque anime naturam uoluntatem esse.

3. Liberam uoluntatem esse naturam hominis, eiusque liberum motum, ac potestatem mouendi, quod sit liberum arbitrium, hoc donum Creatoris.

4. Sicut animale corpus potuit mori, quia adhuc  non erat perfectum, id est spiritale, ita uoluntas libera,  adhuc animalis merito, quia mortalis, potuit peccare, quoniam adhuc non erat perfecta, que utique perfectio libertatis post mandati custodiam impleretur, dum ei peccandi uoluntas penitus auferretur.

5. Hunc motum nulli animalium preter hominem concessum.

6. Sitque talis differentia inter liberum hominis arbitrium, et eius substantiam, ut natura in uoluntate rationali, liberum uero arbitrium eius libertate, siue in motu libere naturaliter uoluntatis, siue in munere intelligentie.

7. Que tria, id est liber, motus, intelligentia, liberum arbitrium inter se componunt: ut, sicut substantia in qua est, trina sit: est enim, et uult, et scit: ita  et illud trinum fiat: liber, motus, intelligens.

Quod ergo dicit, interioris hominis substantialem trinitatem in essentia et uoluntate et scientia contineri, ex parte ex disputationibus sancti Augustini in libris de Trinitate sumpsit; ex parte de suo excogitauit. Dicit enim beatus Augustinus de sancta et summa Trinitate disputans , et de mente hominis ubi ad imaginem et similitudinem Dei conditus est, similitudinem ad Deum trahens, ut per illam imaginem trinitatis que est in mente hominis subleuaret nos ad contemplandum utcunque Trinitatem que Deus est. Dicit, inquam, hec tria, id est esse, nosse, et uelle, ita in mente hominis inueniri, ut et distincte tria sint, et substantia  unum sint; uidelicet quando mens, que naturaliter est, naturaliter nouit se et naturaliter uult, id est diligit se, nec ad aliud tunc refertur eius notitia et uoluntas nisi ad seipsam. Tunc enim licet distincte intelligantur hec tria esse in mente, id est esse et nosse se, et uelle se, tamen et ipsum esse natura, id est essentia mentis est, et omnino naturaliter nouit se, et naturaliter uult se; et tota est, et sicut tota habet esse, sic etiam tota se nouit, sic tota se uult et diligit. Et ideo tunc quanta est essentia eius, tanta est et notitia eius et uoluntas eius. Et ex hac comparatione admonet beatus doctor, ut ex similitudine mentis nostre exsurgamus ad contemplandam ueram Trinitatem que Deus est: ut sicut hec tria, id est esse, nosse se, et uelle se,  ita inueniuntur in mente hominis, ut et proprie singula discernantur, et tamen substantialiter et naturaliter unum sint. Et quanta est ipsa mens, tanta tunc sit et notitia sui et dilectio sui, quia tota se nouit, tota se diligit: ita ex hac imagine et similitudine Dei subleuemus intellectum ad ipsam Trinitatem Domini, et agnoscamus in ipsa beata et summa Trinitate, distincte et proprie tria esse, id est Patrem, et Filium, et Spiritum sanctum, et hec tria essentialiter et naturaliter unum esse, et equalia esse, ut quantus est ibi Pater, tantus agnoscatur esse et Filius, tantus et Spiritus sanctus. Sicque, uelut per speculum et in enigmate mentis nostre discamus intelligere sanctam Trinitatem, distinctam personis,  unitam substantia, equalem natura atque potentia.]

Iste uero cum hec legisset, tam utiliter et salubriter ad illuminationem nostre fidei dicta, non est contentus moderamine et pietate sancti doctoris, ne terminos ab eo prefixos excederet: sed addidit de suo quod hec tria que in mente hominis contemplantur, Trinitas sit substantialis: cum Trinitas substantialis et substantiua, id est que substantialiter in personis consistat, nullatenus inueniri possit, nisi unius Dei. Unde et idem doctor, ne quis erret in talibus sollicite admonet, et docet in eisdem libris, quod non homo sit hec tria, sed hominis uel in homine sint hec tria. Cum e contrario in sancta Trinitate illa tria que distincte ibi agnoscuntur, nullatenus  dici debeant aut possint in uno Deo esse, sed uere unus Deus esse. Neque enim Trinitatem dicimus esse in Deo, sed ipsam Trinitatem Deum: sic enim ipse sanctus doctor dicit : [Inuenimus in homine trinitatem, id est mentem et notitiam qua se nouit, et dilectionem qua se diligit; sed hec tria ita sunt in homine, ut non ipsa sint homo: homo enim est, sicut et ueteres definierunt, animal rationale mortale. Illa ergo excellunt in homine, non ipsa sunt homo, et una persona, id est singulus quisque homo.] Habet illa tria in mente, uel mentem: ac per hoc illa tria non homo sunt, sed hominis sunt, uel in homine sunt. Detracto etiam corpore, si sola anima cogitetur aliquid, eius mens est tanquam caput eius, uel oculus, uel facies, sed  non hec ut corpora cogitanda sunt. Non igitur anima, sed quod excellit in anima, mens uocatur: nunquid autem possumus dicere Trinitatem sic esse in Deo, ut aliquid Dei sit, nec ipsa sit Deus?

Iste uero postquam non recte substantialem Trinitatem in mentis essentia et uoluntate et scientia contineri dixit, addit adhuc aliud peius, dicens de ipsa hominis mente: Nec aliud ei esse et uelle, nec aliud uelle et scire; totamque anime naturam uoluntatem esse; sed hec tria unam naturam. Cum e contrario firmissime fides teneat nullam creaturam esse, id est nec angelicam, nec humanam, que ita sit simplicis nature, uel essentie, ut quod est ei esse, hoc sit intelligere, quia uidelicet potest esse et non intelligere. Nec quod est ei esse, hoc est uelle, quia  potest esse et non uelle. Nec hoc illi est esse quod nosse, quia potest esse et non nosse. Nec hoc illi est esse quod diligere, quia potest esse et non diligere. Solius autem diuine nature est summa illa et ineffabilis simplicitas, ut quod est ei esse, hoc ei sit quidquid ueraciter dicitur esse. uerbi gratia, quod est ei esse, hoc est intelligere, quia non est in illo aliud essentia et aliud intelligentia: sed quod est essentia, hoc intelligentia; et quod intelligentia, hoc essentia. Similiter non est illi aliud esse et aliud sapientem esse, quia non est in illo aliud essentia et aliud sapientia: sed quod essentia, hoc sapientia, et quod sapientia, hoc essentia. De qua re idem beatus doctor ita loquitur, dicens:

 [Si autem queritur quomodo multiplex et simplex illa sit substantia, animaduertenda est primo creatura quare sit multiplex, nullo autem modo uere simplex.] Et post aliqua: [etiam anima, inquit, cum aliud sit artificiosum esse, aliud inertem, aliud acutum, aliud memorem; aliud cupiditas, aliud timor; aliud letitia, aliud tristitia; possintque alia sine aliis, et alia maius, alia minus, innumerabilia et innumerabiliter in anime natura inueniri: manifestum est non simplicem, sed multiplicem esse naturam, nichil enim simplex mutabile est. Omnis autem creatura mutabilis, Deus autem multipliciter quidem dicitur, magnus, bonus, sapiens, beatus, uerus, et quidquid aliud non indigne dici uidetur. Sed eadem magnitudo eius est, que sapientia. Non enim  mole magnus, sed uirtute. Et eadem bonitas que sapientia et magnitudo; et eadem ueritas que illa omnia. Et non est ibi aliud beatum esse, et aliud magnum aut sapientem, aut uerum, aut bonum, aut omnino ipsum esse; nec quoniam Trinitas est, ideo triplex putandus est. Alioquin minor erit Pater solus, aut Filius solus, quam simul Pater et Filius.] Item cum de solo Filio loqueretur, ita ait de illo: [Ubi est prima et summa uita, cui non est aliud uiuere, aliud esse, sed idem est et esse et uiuere; et primus ac summus intellectus, cui non est aliud uiuere, et aliud intelligere: sed id quod est intelligere, hoc uiuere, hoc esse est: unum omnia tanquam uerbum perfectum, cui non desit aliquid; et ars quedam omnipotentis atque sapientis Dei plena omnium  rationum uiuentium incommutabilium. Et omnes unum in ea, sicut ipsa unum de uno cum quo unum.]

Cum ergo hec ita sint, quomodo iste ausus est dicere de creatura humane mentis: Nec aliud est ei esse et uelle, nec aliud uelle et scire, sed hec tria unam naturam totamque anime naturam uoluntatem esse? Cum e contrario sanctus doctor quem sibi sequi uidetur, et cuius cautelam atque moderationem sua leuitate atque uanitate nimis impudenter transcendere presumit, inter illa tria que in mente humana uelut quedam similitudo Trinitatis inueniuntur, id est esse, nosse, diligere, tantam distantiam esse ostendat, ut sic de his dicat : [Siue mentem dicamus in homine, eiusque notitiam et dilectionem, siue memoriam, intelligentiam,  uoluntatem, nichil mentis meminimus, nisi per memoriam, nec intelligimus, nisi per intelligentiam, nec amamus, nisi per uoluntatem.] Ecce, secundum ueritatem quam sanctus uir docet, in ipsa hominis mente quanta est distantia et diuersitas: inter hec tria, que naturaliter in illa et illius sunt; id est inter memoriam sui et intelligentiam sui et dilectionem sui,  dum per solam memoriam sui meminit, per solam intelligentiam se intelligit, per solam dilectionem se diligit: aliud ergo ibi potest memoria, aliud intelligentia, aliud dilectio: nec quod potest memoria, hoc potest intelligentia, nec quod potest intelligentia hoc memoria: nec quod potest memoria et intelligentia, hoc uoluntas. Et si mentis essentia distincte consideretur, quod potest substantialiter in his tribus, absque illis utique non possit. Iste autem e contrario dicit, menti non aliud esse et aliud uelle; nec aliud uelle et aliud scire. Quod si recipiatur, quid aliud ista et noua, inaudita presumptione, asseritur, nisi, ut Deus simplicis est nature, ita et mens humana simplicis nature esse credatur? Si enim quod est humane menti esse, hoc est uelle, manifeste  non est ibi aliud essentia, et aliud uoluntas; sed ipsa essentia uoluntas, et ipsa uoluntas essentia. Item, si humane menti non est aliud uelle et aliud scire, ergo non est ibi aliud uoluntas et aliud essentia; sed ipsa uoluntas scientia, et ipsa scientia uoluntas. Ex hac incredibili ratione sequitur ut dicatur, sicut et iste dicit, quod ipsa mens sicut tota est essentia, sic tota sit uoluntas, tota scientia. Et sicut de Deo uerissime creditur ut de ipso solo ueraciter dicatur quia quod habet, hoc est; habet enim iustitiam, sed ipse iustitia est; habet sapientiam, sed ipse sapientia est; habet bonitatem, sed ipse bonitas est; sequitur, inquam, ut et de humana mente similiter dicatur: quia quod habet, hoc est: uidelicet quia habet uoluntatem, sed ipsa est uoluntas;  habet scientiam, sed ipsa est scientia; ita ut, sicut de Deo credimus, non sit illi aliud esse et aliud habere.

[a 1Kb] Ecce ergo isto auctore, imo deceptore, contra omnem fidei ueritatem, contra Scripture sancte auctoritatem, contra paternorum dogmatum sinceritatem, imo contra omnem diuinam humanamque rationem, inuenta est creatura, id est mens humana, que sit nature simplicis, ac per hoc incommutabilis, sicut Deus nature simplicis et incommutabilis, est. Cum e contrario ueritas clamet, et ipse sanctus Augustinus, sicut supra ostendimus, manifeste affirmet quia omnis creatura multiplex, nullo autem modo uere simplex; et iterum dicat: nichil mutabile simplex, omnis autem creatura mutabilis. Eligat ergo iste  alterum de duobus: si mentis natura, sicut asserere conatur, natura simplex est mutabilis non est, quia, sicut ipse doctor dicit, et uerissime dicit, nichil mutabile simplex; si autem ipsa mentis natura, sicut omnis creatura uere mutabilis est, simplex non est. Absit igitur ut beatus Augustinus, qui omnem creaturam affirmat esse mutabilem et multiplicem, nec  ullo modo simplicem, talia senserit uel scripserit de natura mentis humane, ut eam non tantum similem, sed etiam equalem Deo esse assereret, si eam immutabilis et simplicis nature esse dixisset! Legat qui uoluerit et ualuerit diligentissime, et attentissime perscrutetur dicta illius de hac re in libris de Trinitate, et inueniet eum dixisse illa tria que in mente hominis reperiuntur, de quibus sepe dictum est, propter unitatem substantie mentis cui insunt, unum esse, et unam mentem esse, unamque substantiam; inueniet eum dixisse, quia hec menti substantialiter insunt, et mentem esse substantiam, et notitiam sui substantiam, et uoluntatem sui substantiam. Item inueniet eum dixisse quod mens tota se nouit, tota se uult, uel diligit; nusquam tamen illic eum  dixisse inueniet ipsam mentem esse notitiam, ipsam mentem esse uoluntatem: cum superius iam ex eiusdem uerbis ostensum sit, aliud ibi esse notitiam, per quam solum se mens nouit, et aliud uoluntatem, per quam solum se mens diligit. Cur itaque, cum tota se nouit mens, non dixit ipsam mentem esse notitiam? Et cum tota se uult, non dixit ipsam mentem esse uoluntatem? nisi quia mens ipsa creatura est, et simplex non est; et aliud est illi esse, aliud nosse, aliud uelle. Sed si aliquis, uel iste qui hoc dixit, opponat: quomodo ergo hec tria unum, una mens, una substantia, si est ibi aliud, et aliud, agnoscat hec tria et substantialiter unum posse dici, quia una, et in una substantia sunt. Et potentialiter aliud, et aliud, quia, sicut ipse doctor ostendit, aliud  in ipsa mente potest memoria, aliud intelligentia, aliud uoluntas. Cum e contrario in diuina Trinitate possimus dicere alius, et alius, et alius; sed nullo modo dicere possimus aliud, et aliud, et aliud, propter summe simplicem nature unitatem. Ibi ergo summa simplicitas, ubi nunquam inueniri potest aliud, et aliud.

Inuenitur quidam antiquus disputator, cum de incorporea anime tractaret natura, inter cetera ita de ea dixisse: Et cum uult anima, si tota uult, tota uoluntas est, ubi utique circumspecte et cautissime sic asseruit ipsam animam secundum quemdam modum aliquoties totam dici posse uoluntatem, cum scilicet tota uult, quia manifeste non extra se, sed in se, et apud se uult, ut nullo modo eam absolute definierit esse uoluntatem, sed suspense posuerit ac  dixerit, si tota uult, tota uoluntas est: unde indubitanter intelligendum est, imo unicuique in seipso naturaliter agnoscendum, quia si tota non uult, tota uoluntas non est. Potest namque unum atque idem ex parte uelle, et ex parte non uelle potest idipsum, quod tota uult, penitus non uelle. Et ideo iuxta huiusmodi uoluntatis mutabilem et uariabilem motum, non est dicenda absolute ac definitiue anime natura tota esse uoluntas: quia procul dubio hoc non est, nec cum ex parte uult, uel cum omnino id quod uoluerat non uult, habens semper in se naturaliter uelle: ita tamen ut, manente semper sui natura atque substantia, id ipsum uelle secundum ea que appetit siue respuit, uel maneat eodem modo, uel mutetur  aut pereat. Cesset itaque iste dicere totam anime naturam esse uoluntatem, id est ipsam animam uoluntatem esse. Quia non est nature simplicis, ut Deus, ut quod illi est esse, hoc sit uelle, nec aliud sit illi esse, aliud habere uoluntatem.

Que cum ita sint, abigatur ab auribus fidelium tam impium et profanum commentum; meminerint qui talem doctorem mirantur et libenter audiunt, se esse Christianos; meminerint se fidem catholicam, fidem ueram sentiendi de Deo integram sibi inuiolatamque seruandam; meminerint depositum paterne doctrine fidelissime custodiendum: et impias uocum presumptiones omni pietatis intentione uitandas: sicut Apostolus uehementissime commendat, dicens: O Timothee, depositum custodi, deuitans  profanas uocum nouitates, et oppositiones pseudonyme, id est falsi nominis scientie; quam quidam promittentes circa fidem exciderunt, uel circa fidem naufragauerunt . Discamus non habere aures prurientes, id est auidas, et appetentes inanium et anilium fabularum. De quo malo Apostolus dicit: Erit enim tempus cum sanam doctrinam non sustinebunt: sed ad sua desideria coaceruabunt sibi magistros prurientes auribus: et a ueritate quidem auditum auertent, ad fabulas autem conuertentur . Quid enim restat talia dicentibus uel recipientibus, id est humanam mentem ita Deo exequari ut, sicut Deus, ita etiam ista simplicis sit nature: nisi ut, sicut pessimi antiqui heretici dixerunt, eiusdem nature esse blasphement Deum et  animam.

Post hec dicit iste: Liberam uoluntatem esse naturam hominis, eiusque liberam motum, ac potestatem mouendi; quod sit liberum arbitrium hoc donum Creatoris. Nos autem, ut iam diximus, et ut ipsa rei ueritas euidenter ostendit, non dicimus hominem esse uoluntatem, sed hominis esse uoluntatem; quia uidelicet aliud est ei esse, aliud uelle; et ideo non homo uoluntas, sed hominis est uoluntas. Ostendit tamen iste quod Pelagiano errore, secundum naturam tantum hominis liberum arbitrium esse sentiat, et donum esse nature, non donum gratie, id est uoluntatis humane, ut ipse dicit, liberum motum, ac potestatem mouendi. Per quod manifeste ostendit ita se sentire quod uoluntas humana non solum  liberum naturaliter motum habeat, ut moueatur ad appetendum bonum uel malum, sed etiam liberam potestatem qua faciat ipsum bonum uel malum; sed e contrario fides catholica tenet, contra omnes huiuscemodi errores, quod liberum arbitrium, etsi fuit in homine naturaliter rectum et integrum ante peccatum, tamen peccati merito deprauatum, imo amissum, nullum habeat motum, id est appetitum bone uoluntatis, nec potestatem ipsius bone uoluntatis implende, nisi per occultam gratiam, donante et inspirante illo de quo Apostolus uerissime dicit: Deus est enim, qui operatur in nobis, et uelle, et perficere pro bona uoluntate . Habet namque, ut iam diximus, naturaliter a Creatore insitum  ut possit uelle, ut possit etiam posse quod bonum est; ut autem hoc uelit, ut hoc possit non habet ex se, sed ex illo tantum qui operatur in cordibus fidelium et uelle et perficere pro bona uoluntate. Inde est illa ecclesiastica et fidelissima definitio, quam beatus papa Celestinus ponit in Decretis suis dicens : [Ita Deus in cordibus hominum atque in ipso libero operatur arbitrio, ut sancta cogitatio, pium consilium, omnisque motus bone uoluntatis ex Deo sit: quia per illum aliquid boni possumus, sine quo nichil possumus.] Et iterum : [Omnia studia, omnia opera ac merita sanctorum ad Dei gloriam laudemque referenda sunt. Quia nemo aliunde ei placet, nisi ex eo quod ipse donauerit.] Ex qua apostolica et ecclesiastica  definitione certissime ostenditur nichil posse in homine liberum arbitrium ad appetendum uel peragendum bonum, nisi fuerit Christi gratia liberatum. Est tamen liberum ad malum, quia, cum peccat, non aliqua necessitate cogitur, sed uoluntate propria deprauatur.

Addit deinde iste et dicit: Sicut animale corpus potuit mori, quia adhuc non erat perfectum, id est spirituale, ita uoluntas, libera adhuc animalis merito, quia mortalis potuit peccare, quoniam adhuc non erat perfecta, que utique perfectio libertatis post mandati custodiam impleretur, dum ei peccandi uoluntas auferretur; ubi quid aliud dicendum de corpore animali et spirituali, nisi quod Apostolus docet dicens: Si est corpus animale, et est spirituale, sicut scriptum  est: factus est primus homo Adam in animam uiuentem: nouissimus autem in spiritum uiuificantem . Et supra, cum de resurrectione mortuorum loqueretur, ait: Seminatur corpus animale, surget corpus spirituale . In quibus uerbis quomodo distinguendum est corpus animale et corpus spirituale, nisi quod corpus animale per animam tantummodo mortaliter et corruptibiliter uiuificatur? Quale erat corpus Ade etiam ante peccatum; quia, etsi necdum erat morti et corruptioni destinatum, poterat tamen peccati merito corrumpi et mori: sicut utique et in illo factum est et in uniuersa eius progenie fit, iusto illius iudicio atque uindicta qui ait: Donec reuertaris in terram unde sumptus es, quia puluis es, et in puluerem reuerteris. Spirituale  uero corpus dicitur, non quod corpus esse desistat, et spiritus fiat: quia licet spirituale, uere tamen corpus ab Apostolo appellatur; sed tunc corpus spirituale erit quando per spiritum immortaliter, et incorruptibiliter uiuificabitur; Quale et in se exhibuit nouissimus Adam, id est Dominus iehsu Christus in resurrectione, per quam utique mortale corpus quod susceperat, in immortalitatem et incorruptionem transtulit, et in sanctis suis per eamdem incorruptionis gratiam in nouissimo die exhibebit. Cum etiam in ipsis, iuxta eumdem Apostolum: Corruptibile hoc induerit incorruptelam, et mortale hoc induerit immortalitatem, ut absorbeatur quod est mortale a uita; et impleatur, sicut ipse dicit,  sermo qui scriptus est: Absorpta est mors a uictoria ; ut corpus quod nunc animale seminatur in morte, tunc resurgat spirituale , nullo iam alimento sustentandum, nulla molestia corrumpendum, nulla morte dissoluendum, sed solo spiritu eterna immortalitate uiuificandum. Quale erat etiam futurum corpus Ade nulla intercedente morte, Deo eius obedientiam remunerante, si non peccasset.

Itaque uerum quidem est quod adhuc animale esset corpus Ade, nec in illam immortalitatem commutatum, que ei fuerat danda, si pie obediens Deo permansisset: ita ut et si non peccasset, posset non mori, et si peccasset, posset mori; manifestum est  eum ideo mori potuisse, quia necdum fuerat immortalitate donatus. Quod autem in illo homine adhuc animalis esset uoluntas, id est secundum anime humane appetitum, et non secundum spiritum Dei uiuens siue intelligens, ut nondum esset in interiori homine, id est in spiritu mentis sue spiritalis, sed adhuc animalis, id est animaliter, non spiritaliter sentiens; de qualibus dicit Apostolus: Animalis autem homo non percipit ea que sunt spiritus Dei : Non ita ostendit Apostolus, qui sacramentum illud magnum quod futurum erat in Christo et in Ecclesia, ab ipso dicit esse prophetatum, quando diuino utique repletus Spiritu ait: Propter hoc relinquet homo patrem suum et matrem suam, et adherebit uxori sue, et erunt duo in carne una  . Quibus uerbis Apostolus exponendo subiunxit; Sacramentum hoc magnum est: Ego autem dico in Christo et in Ecclesia : Quomodo ergo non spiritalis erat uoluntas eius ad recte uiuendum, spiritu adiuta, et illuminata, que erat etiam prophetali gratia sublimata; potuit tamen peccare etiam spiritualis uoluntas in deterius lapsa; sicut ostendit idem Apostolus etiam spiritales posse tentari, id est tentatione peccati aliqua superari, ubi ait: Fratres, et si preoccupatus fuerit homo in aliquo delicto, uos qui spirituales estis, huiusmodi instruite in spiritu lenitatis, considerans teipsum, ne et tu tenteris . Sic ergo uoluntas illius hominis etiam spiritualis poterat tentari, poterat tentatione superari; et, si peruenisset  obediendo ad illam plenitudinem beatitudinis ubi iam peccare non posset, non ab eo peccandi uoluntas auferretur, ut iste dicit, que in eo nulla erat, sed ipsa bona uoluntas, que illi inerat, tanta felicitate perficeretur, ut ad malum mutari non posset. Triplex enim status humane uoluntatis fideliter intelligi potest, uidelicet quod primus ille homo ita bone uoluntatis conditus est, ut, si uellet, posset non peccare. Nunc autem etiam sancti homines, quia ex uitiata illius propagatione nascuntur, quamuis uelint, non possint non peccare. Unde et quotidie ueraciter Deo dicunt: Dimitte nobis debita nostra . In illa autem beatitudine que eis donanda est, tanta uirtute solidandi sunt, ut iam non possint peccare,  sicut tanta incorruptionis gratia induendi, ut nunquam possint mori.

Mirum est autem cur iste subiungere uoluerit et dicere: Hunc motum, id est liberi arbitrii, nulli animalium, preter hominem, concessum cum omnibus manifestum sit, quod ubi nulla rationalis natura est, sicut in omnibus brutis, et irrationalibus iumentis, nulla rationalis uoluntas esse possit ad appetenda bona uel mala: sed ad omnia que agunt solo naturali bruto et insensato appetitu ducantur. Unde et quecunque ab eis fiunt, quantum ad ea pertinet, nec bona dici possunt nec mala, nec uitia nec uirtutes. nisi forte ideo sibi quodam modo comparauit humani arbitrii motum, et brutorum animantium appetitum, quod, sicut ille irrationalis  appetitus solo nature incitamento agitur, ita et iste humani arbitrii motus solo nature sue instinctu ad quod uoluerit ducatur. Quod quam sit contrarium ueritati supra iam sepius demonstratum est.

Et in tantum disputator iste auditorum sensibus et auribus abuti presumpsit, ut auderet, uelut quidam fabricator et figulus mendaciorum, nouam liberi arbitrii definitionem uelut luteam et lutulentam fingere, et quasi magnum aliquid intuentium oculis proponere. Subiunxit enim posthec et ait: Sitque talis differentia inter liberum hominis arbitrium et eius substantiam, ut natura eius sit in uoluntate rationali: liberum uero arbitrium in eius libertate siue in motu libere naturaliter uoluntatis, siue in munere intelligentie. [a 1Kb] Ecce quale liberum arbitrium docet:  utique Pelagianum, non Christianum! cuius scilicet natura sit rationalis uoluntas, effectus uero in sua naturali [b 1Kb] uoluntatis libertate consistat; et ex sola, uel in sola naturali uoluntate habeat libertatem, et motum, et intelligentie munus. Nos autem, secundum ueritatem fidei, ita [c 1Kb] liberum arbitrium in homine agnoscimus, ut, licet menti rationali naturaliter sit a Deo insitum, et bonum, ac rectum prima conditione collatum; tamen peccati merito deprauatum, et naturali uirtute spoliatum, nullam possit habere ad uerum bonum libertatem, nullum bone uoluntatis motum, nullum intelligentie lumen, nisi  illius gratia fuerit instauratum, qui ait: Si uos Filius liberauerit, tunc uere liberi eritis ; et qui sua inspiratione monet, quorum uoluerit corda ad fidem, sicut propheta dicit: Et mouebo omnes gentes, et ueniet Desideratus cunctis gentibus : Et cui quotidie supplicantes dicimus: Da mihi intellectum, et discam mandata tua . Et iterum: Intellectum da mihi, et uiuam . De quo etiam intellectu largitori gratias agentes dicimus: Benedicam Domino, qui tribuit mihi intellectum . Hoc namque est uere liberum arbitrium: non, iuxta istum Pelagiani erroris assertorem, munus nature, sed munus gratie; et liberum, quia Christi gratia liberatum.

Iste uero cum nominasset illa tria, id est arbitrii  libertatem, motum, intelligentiam, que omnia in sola nature ui constare affirmat, producit adhuc eiusdem liberi arbitrii, quod ipse confingit, uelut nouam quamdam effigiem ex tribus partibus siue membris compactam, et dicit: Que tria, id est liber, motus, intelligentia, liberum arbitrium inter se componunt: ut, sicut substantia in qua est, trina sit: Est enim et uult, et scit; ita et illud trinum fiat, id est liber, motus, intelligens. Que omnia utique idcirco dicit, ut in his solis, id est in ipsa natura, et his que insunt ipsi nature, liberum arbitrium constare contendat, uidelicet ut, sicut menti humane naturaliter tria quedam insunt, id est esse, uelle, scire, cum hec duo, id est uoluntas, et scientia tantummodo sui, et non alterius rei intelligitur, ita etiam liberum arbitrium  ex ipsa mente procedens, et in ipsa consistens, non aliunde sed ex illa habeat libertatem, motum, intelligentiam; ut sit homini naturaliter per huiuscemodi arbitrium, liber, motus, intelligens. Nec dicit mentem humanam tria illa in se habere, sed nature simplicis trinam esse. Et eodem modo etiam liberum arbitrium esse trinum, quis unquam audiuit tam contentiosam erroris impietatem? Qua ita laborat includere, et uelut quibusdam terminis communire liberum arbitrium, ut omnino illud in sola humane nature uirtute concludat, et ab eo penitus Dei gratiam excludat. Quid ergo ei respondendum  est, cui iam de hac re superius tam multa responsa sunt? Nisi ut si Christianus uel esse uel uideri cupit, abiiciat hunc insanum, mortiferum errorem, quem quanto subtilius sibi sequi, et asserere uidetur, tanto infelicius a diabolo includitur et excecatur; et, abiectis humanarum adinuentionum falsis et fallacibus argumentis, totum se Scripture sancte ueritati, et Ecclesiasticorum Patrum auctoritati, et fidei simplicitati humiliter submittat; ne, dum libertatem suam sibi committit, et a Christo alienat, uere a Christo alienari mereatur. Maledictus enim homo qui confidit in homine, et ponit carnem brachium suum, et a Domino recedit cor eius . Benedictus autem uir qui confidit in Domino, et erit Dominus fiducia eius .



CAPUT IX.


[a 7Kb] Nono capitulo has definitiones ponit:

    1. Prescientiam et predestinationem similitudine rerum temporalium ad Deum transferri.
    2. Et omnem predestinationem prescientiam esse


Si ergo ex usu rerum temporalium, que trium temporum diuersitate uariantur, id est preteriti, presentis et futuri, magis ad temporalia pertinent, ubi tam multa futura exspectantur: quia uidelicet prescientia et predestinatio proprie rerum est futurarum: apud Deum uero sicut nichil est preteritum, ita etiam nichil futurum, in cuius eterna scientia eternaliter omnia presentia sunt. Et idcirco hec duo magis translatiue, quam proprie ad Deum dicuntur; quomodo iste superius tam frequenter definiuit  prescientiam et predestinationem non solum Dei, et in Deo esse , sed etiam ipsam substantiam et essentiam Dei esse? Quapropter si ipse in sua disputatione tam contrarius sibi est, ut quod prius affirmat, postea destruat, quid necesse est, ut nos eius uanitatem euacuemus, qui tam apte se ipsum euacuat? Si autem aliqua regula sophistice disputationis, quam ipse solam sequitur, talis est, ut licite apud secularem sapientiam quod uno loco affirmatur, altero subuertatur, quis non uideat quam sit contemnenda et penitus abiicienda, ubi nulla est firmitas ueritatis, et tam impudens, tam procax, tam petulans libertas est falsitatis.

Quod uero ait: Omnem predestinationem prescientiam  esse, ex parte uerum est quidem: Quia omnis predestinatio futurorum non sine prescientia sit, per quam ipsa futura presciuntur. Sed si hoc ideo dictum est, quia si nichil amplius agat predestinatio in  rebus, uel de rebus futuris quam prescientia, manifestissime falsum est: Quia prescientia ipse res future tantummodo presciuntur; predestinatione uero etiam statuuntur, prefiniuntur et decernuntur. Et ideo predestinatio impiorum ad supplicium eternum non tantummodo presciuit, sed etiam iusto et eterno iudicio statuit ac prefiniuit quid essent passuri.



CAPUT X.

Decimo capitulo quatuor definitiones ponit hoc modo:

    1. Deum prescire aut predestinare peccata, uel mortem uel penas hominum uel angelorum a contrario intelligendum sit.
    2. Omne malum peccatum, et penam eius esse: et  hec nichil esse [b 1Kb] .
    3. Peccatum, eiusque consequentias in morte atque miseria constitutas, non aliud esse quam integre uite beateque corruptiones, ita ut singula singulis opponantur. Integritati quidem peccatum, uite mors, beatitudini miseria. Illa sunt, hec penitus non sunt.
    4. Omnem peruerse uoluntatis defectum uel priuationem uel peccatum, finisque ipsius mors miseriaque suppliciorum eternorum omnino nichil esse; ac per hoc nec presciri, nec predestinari.


Ecce ad quid perducta est ista diabolica disputatio, ut homo qui uult uideri Christianus, paganis et diabolicis argumentationibus omnem fidem prescientie et predestinationis diuine, qua impios presciuit et predestinauit esse damnandos, quantum in  se est, subuertat et destruat, non solum iustum Dei iudicium, et eternum atque incommutabile eius consilium in eorum damnatione euacuans; sed etiam peccatum, et omnem penam ac damnationem que peccatum consecuta sunt, nichil esse contendens. Ac per hoc, quia nichil sint, nec presciri a Deo, nec predestinari potuisse. Ita ut ubicunque in Scripturis sanctis, siue in dogmatibus Patrum talia prescisse et predestinasse legitur, a contrario accipi debeat, id est ut omnino ea nec prescisse nec predestinasse intelligatur. Quod quid est aliud dicere, quam aperte insanire? Quis enim unquam fidelium uel sentire uel dicere presumpsit quia quod dixit ueritas, non est ueritas; quod docuit fides, falsum est; quod omnes credunt fideles, nichil est. Certe iste propterea hec,  id est peccatum et omnem penam, ac miseriam, et calamitatem, uel temporalem uel eternam nichil esse contendit, quia non habent essentiam in semetipsis existendi uel subsistendi, sicut uidemus habere substantiam  existendi uel subsistendi terram, aquas et ignes, herbas et arbores et quecunque eiusmodi sunt, sicut etiam nouimus et credimus substantiam existendi et subsistendi habere animas hominum, et spiritus angelorum bonorum siue malignorum. Et propterea affirmat diabolice presumptionis audacia, Deum solas rerum substantias et scire et prescire et predestinare potuisse; ea uero que ipsis substantiis contraria et penalia sunt, quia existendi substantiam non habent, nullatenus a Deo presciri uel predestinari; ac per hoc nec sciri potuisse.

Ergo nec peccatum primi hominis presciuit, quia peccatum substantiam existendi non habet; nec penam peccati presciuit, id est mortem, miseriam, supplicium sempiternum: quia hec similiter in seipsis  substantialiter non existunt. Et ubi est quod fides firmissime et immobiliter tenet: Omnipotentem Deum uerissime prescium esse futurorum omnium: ubi est quod per prophetas suos, in Scripturis sanctis, tot peccata hominum, tot penas, et clades et miserias peccatorum spiritu suo uenturas predicit? Ubi etiam quod ipse unigenitus Dei Filius, qui est ueritas eterna, tot persecutiones Ecclesie sue, tot bellorum commotiones, et laborum ac terrorum pressuras, terremotus etiam et pestilentias, et fames utique presciendo prenuntiat, et ut patientissime a suis tolerentur monet? cur tam apertum mendacium, imo tam inauditam et impiam blasphemiam iste impius proferre ausus est, contra totius sancte Ecclesie fidem, contra Scripturarum celestium ueritatem,  contra omnipotentem Dei maiestatem ore sacrilego et uerbis impiis obstrependo? Quid est autem quod in tantum consilium et deceptionem diaboli imitari et adiuuare conatur, ut ea que uerissime et certissime impios passuros Deus prenuntiat et comminatur, id est eterna supplicia, iste labiis iniquis et lingua dolosa uelut peccatoribus blandiendo affirmet nichil esse; sicut serpens in initio, ut terrorem mortis, quam Deus comminatus fuerat, a corde hominis excluderet, et ad peccandi delectationem prouocaret: nequaquam, ait, morte moriemini ; ita namque et iste, serpentis imitator, dicendo quod tormenta eterna, que Deus peccatoribus denuntiat, nichil sunt, quid aliud agit, quam ut terrorem salubrem a cordibus audientium tollat,  eosque ad peccandum infrenes et precipites reddat.

Et ideo constantissima et immobili fide tenendum omnipotentem Deum omnia futura prescire, id est bona et mala, nec solum naturas omnium rerum, antequam eas crearet, prescisse; sed etiam quecunque ipsis naturis possunt esse contraria, et penalia similiter prescisse. Non quia substantialiter existunt, sed quia substantiis ab eo conditis penaliter nocent. Hanc enim fidem Scriptura confirmat dicens: Deus eterne, qui absconditorum es cognitor, qui nosti omnia antequam fiant . Et ipse Dominus in Euangelio de his fideles suos terret, dicens: Ostendam uobis quem timeatis: Timete eum qui, postquam  occiderit, habet potestatem mittere in gehennam; ita dico uobis, hunc timete . Iste autem e contrario dicit omnes penas suppliciorum eternalium, tam hominum quam angelorum malorum, que illis comminata et preparata sunt, omnino nichil esse. Si autem pene eterne malignorum angelorum et hominum pessimorum predestinate non sunt, quid est quod ipse iustus iudex et damnator ipsorum in illo iudicio se dicturum predixit: Ite, maledicti, in ignem eternum, qui paratus est diabolo et angelis eius?  Si paratus utique, et predestinatus, an angelis damnatis et damnandis est predestinatus; impiis autem, qui eodem eterno igni pariter puniendi sunt, non est paratus nec predestinatus? Sed predestinatas impiis penas et supplicia sempiterna etiam beatum  Enoch, patriarcham antiquissimum , ante diluuium prophetasse, beatus Iudas apostolus, loquens de impiissimis hereticis qui ipsis temporibus apostolorum impugnare ceperunt Ecclesiam Dei, ita testatur dicens: Prophetauit autem et de his septimus ad Adam Enoch dicens: Ecce uenit Dominus in sanctis millibus suis facere iudicium contra omnes, et arguere omnes impios de omnibus operibus impietatis eorum, quibus impie egerunt, et de omnibus duris, que locuti sunt contra eum peccatores impii . Hoc iudicium damnationis impiorum et iniquorum et blasphemantium hominum ab initio mundi tam mirabiliter predictum, et in finem mundi uerissime implendum etiam beatus  Petrus apostolus his uerbis denuntiat, dicens: Fuerunt uero et pseudoprophete in populo, sicut et in uobis erunt magistri mendaces, qui introducent sectas perditionis, et eum qui emit eos Dominum negant, superducentes sibi celerem perditionem . De quibus et paulo post adiungit: Quibus iudicium iam olim non cessat, et perditio eorum non dormitat . Si ergo querimus istius iudicii eternam apud Deum predestinationem, audiamus uigilanter quod ait: Quibus iam olim iudicium non cessat, id est, non nunc primum iudicantur; nec tunc primum quando de corpore exient ad supplicium sempiternum. Sed hoc iudicium damnationis eorum iam olim est decretum, iam olim ex eternitate predestinatum; et iam olim eis preparari non  cessat. Si autem querimus que pena illis inferatur tali iudicio, et perditio, inquit, eorum non dormitat, item de eisdem impiis et blasphematoribus idem apostolus dicit: Hi sunt fontes sine aqua, et nebule turbinibus exagitate, quibus caligo tenebrarum reseruatur : Quomodo eis reseruatur, nisi quia ipsis ab initio est preparata, et in fine reddenda? Quod eisdem pene uerbis beatus Iudas apostolus attestatur dicens: Hi sunt nubes sine aqua, que a uentis circumferuntur: arbores autumnales, bis mortue, eradicate: fluctus feri maris despumantes suas confusiones; sidera errantia, quibus procella tenebrarum in eternum seruata est .

Contra hec tam horrenda, tam terribilia, que  omnipotens Deus per prophetas et apostolos suos impiis et peccatoribus comminatur, dicit iste: Omne malum, peccatum et eius penam non esse. Et iterum asserit: Nature integritatem, uitam, beatitudinem esse. E contrario autem peccatum, mortem, miseriam penitus non esse. Addidit adhuc: omnem peruerse uoluntatis defectam uel priuationem, uel peccatum, finemque ipsius mortem et miseriam suppliciorum eternalium omnino nichil esse: ac per hoc nec presciri a Deo, nec predestinari. De quibus omnibus si aliquid singillatim dicendum est, manifeste nouit fides quia malum quod est contrarium bono, sicut uitium uirtuti, tenebre luci, infirmitas sanitati, substantialiter non est. Quia, sicut iam supra dictum est, substantiam per se existendi et subsistendi non  habet, sicut celum, terra, aqua, er, ignis, et reliqua siue corporea siue spiritalis creatura. Sed desertio summi boni, cui, ut beata esse possit, inherere debet creatura rationalis angelica uel humana, hoc nomen accepit ut dicatur malum. Deserendo ergo rationalis creatura, in angelis siue in hominibus peccantibus, summum bonum, defecit ab ipso bono, et priuata est bono, et hoc ei est summum malum. Siue ergo dicamus malum esse desertionem boni, uel defectum a bono, uel priuationem boni, rectissime dicimus, sicut et uitium desertio uirtutis, et tenebre priuatio lucis, et infirmitas nichil aliud, quam defectus est sanitatis; similiter et peccatum manifeste nullam habet substantiam in se existendi et subsistendi. Sed desertio iustitie et defectus a  iustitia tale nomen accepit. Ita etiam mors substantiam in se existendi et subsistendi non habet, sed uite amissio tale nomen accepit. Item quod dicitur pena nullam in se existendi substantiam habet, sed dolor et ex dolore cruciatus tale nomen accepit: quod nichil est aliud quam tranquillitatis et quietis naturalis perturbatio, uel amissio, hoc namque agit pena, ut tranquillitas et quies nature ipso dolore et cruciatu turbetur uel amittatur.

Sed hec omnia, id est malum, peccatum, pena, mors, miseria, que et ipsa nichil est aliud quam amissio felicitatis, licet per se et in se existendi uel subsistendi nullam habeant substantiam, tamen omnino necesse est ut in aliqua uel ex aliqua substantia fiant. Nam et desertio boni, quod dicitur malum,  et desertio iustitie, quod appellatur peccatum, manifeste in animo fiunt uel angelico uel humano. Sic amissio uite, que appellatur mors, et amissio tranquillitatis uel quietis naturalis, que appellatur pena; et amissio felicitatis, que uocatur miseria, in utroque fieri inueniuntur, id est et in anima, et in corpore. Nam et anima moritur desertione uite sue, quod Deus illi est: et corpus moritur amissione uite sue, quod anima illi est: et hec duo, id est mors anime et mors corporis, quid aliud in utroque nisi uel felicitatis uel tranquillitatis amissio est? Pena autem que in cruciatu et dolore sentitur, manifeste uel in anima agitur uel in corpore; et cum in corpore agitur maxime ex alio corpore irrogatur:  ut cum flagellis ceditur, gladiis uulneratur, uel quibuscunque tormentis uexatur: quod etiam in suppliciis eternis futurum est, ubi damnatorum corpora igni et sulphure torquebuntur. Qui tamen omnes dolores et cruciatus, corporibus de corporibus illati, sic fiunt in corpore, ut per corpus etiam anime sint. Anima namque sine corpore et dolere et cruciari potest; sicut illa damnati diuitis in inferno, anima cruciabatur qui ait, quia crucior in hac flamma ; corpus uero sine anima dolere non potest.

Omnipotenti itaque Deo de quo scriptum est: Domino enim Deo, antequam crearentur, omnia fuerunt agnita: sic et post perfectum respicit omnia . Et iterum: A seculo et usque in seculum  respicit, et nichil est nouum in conspectu eius . Et iterum cum de hominibus Scriptura loqueretur ait: Et omnia opera eorum quasi sol in conspectu Dei: non preterit illum omnis cogitatus, et non absconditur ab eo ullus sermo : Isti, inquam, omnipotentissimo et ineffabili Creatori, cui, antequam crearentur, in eterna scientia sua omnia fuerunt agnita, qui, etiam postquam omnia perfecit, non aliter, sed sic respicit facta, sicut uidit facienda, nichil uidelicet extra se, sed in se omnia cernendo. Et ideo in conspectu eius nichil est nouum, nec quando primum est creatum, quia semper fuit in eius scientia eternum: quem omnia opera hominum, sicut in clarissimo sole non latent; quem nullus hominum preterit cogitatus, a quo nullus eorum  sermo absconditur; iste tam mirabilis Creator et gubernator, sicut omnium rerum que future erant, naturam et speciem et ordinem in sua eterna prescientia semper nouit, ita etiam ipsarum rerum statum, et siue ad meliora profectum, siue ad deteriora defectum eternaliter preuidit; et que ad se proficientibus premia, que autem a se deficientibus supplicia deberentur, iustissimus operis sui ordinator, et presciuit et predestinauit, et se impleturum predixit. Et ideo siue malum et peccatum, in quibus est defectus a bono; siue mors et pena, que illi defectui iuste debetur, semper fuit in prescientia Conditoris; qui mensuram proficiendi et deficiendi in creaturis suis solus ueraciter agnoscit, et ipsorum profectuum atque defectuum solus iudex iustus existit.  Ita et mors et peccatum et omnis pena ac miseria que peccatum consequentur, quia substantiam nullam habent in se existendi, nichil sunt. Et quia creature rationali, cuius defectus et corruptio his nominibus significantur, nimis nocent, in eius substantia uel corporali, uel spiritali, ueraciter sentiuntur. Et que non sunt substantia existendo, sunt omnimodis perniciosa nocendo. Desinat ergo huiusmodi blasphemia, et omnipotens Deus sicut omnium naturarum conditor, et status earum uerissimus agnoscatur cognitor, et iustissimus ordinator.



CAPUT XI.

Undecimo capitulo sequitur iste, et dicit.

 1. Non esse Dei predestinationem, nisi de his qui preparati sunt ad eternam felicitatem.

2. Abusiue translateque dici prescire Deum et predestinare: a simili presciuit que facturus esset; a contrario presciuit, que facturus non esset, pro nesciuit. Similiter a simili predestinauit quos preparauit ad gratiam. A contrario predestinauit impios ad interitum uel supplicium eternum: si enim predestinati sunt, necessario peribunt, penasque patientur ineuitabiles. Quod si ita est, quomodo iuste iudicabitur mundus, quem necessitas predestinationis cogit perire.

3. Sanctas Scripturas prescientiam simul et predestinationem, aut solam absolutam predestinationem, non nisi in iis quos Deus elegit ad eternam beatitudinem  possidendam, inueniantur posuisse.

4. Apostolum prescientiam et predestinationem in solis sanctis, Augustinum aliquoties in reprobis a contrario posuisse.

Imprimis quod dicit, non esse Dei predestinationem nisi de his qui preparati sunt ad eternam felicitatem. Siue ex suo sensu hoc dixerit, siue ab aliis audierit, nos tamen ueraciter scimus quia iste est error moderni temporis apud plurimos, dum non putant predestinationem Dei, nisi in parte electorum, in Scripturis inueniri: nec ipsum beatum Paulum apostolum in Epistolis suis, nisi de solis similiter electis predestinationem posuisse, sicut et in sequentibus dicit. Sed acquiescendum et obediendum est humiliter ueritati; et non quod semel nobis persuasum  est, contentiose defendendum, sed potius Scriptura sancta diligentius perscrutanda, non solum apostolica, sed etiam prophetica, ex qua omnis apostolica auctoritas descendit. Sicut ipse beatus Paulus statim in principio Epistole ad Romanos euidenter declarat, segregatum se esse dicens in Euangelium Dei, quod ante promiserat per prophetas suos in Scripturis sanctis . Et in fine eiusdem Epistole omne mysterium euangelice predicationis, in qua est etiam profundissimum mysterium prescientie et predestinationis Dei, per Scripturas propheticas confirmat esse reuelatum, ita dicens: Ei autem qui potens est uos confirmare, secundum Euangelium meum, et predicationem Iesu Christi, secundum reuelationem mysterii eternis temporibus taciti, quod nunc  patefactum est per Scripturas Prophetarum, etc. . Itemque in Actibus apostolorum de seipso loquitur dicens: Usque in hodiernum diem sto testificans minori, atque maiori, nichil extra dicens, quam ea que Prophete sunt locuti futura esse, et Moyses . Cum ergo ipse Apostolus ostendat atque confirmet in illud Euangelium Dei, quod ante promisit per prophetas suos in Scripturis sanctis se segregatum, et omne illud mysterium quod euangelizat per Scripturas prophetarum testetur patefactum, nichilque se extra dicere, quam que scripta sunt in lege et prophetis, manifestum est huius rei, id est diuine prescientie et predestinationis, altitudinem non solum in Apostolo, qui ex  Scripturis propheticis omnem suam predicationem confirmat; sed etiam in ipsorum prophetarum Scripturis diligentius inuestigandam, et quod in utrisque festa ueritatis declaratione fuerit inuentum, fideliter nobis, et sine ulla controuersiarum disceptatione omnimodis sequendum.

Primo itaque quid ipse Apostolus, qui se nichil extra dicere nisi que scripta sunt in lege et prophetis testatur, de hac re dicat audiamus, nec tam absurdi, nec contentiosi simus ut, ubi ipsa res, id est predestinationis ueritas apparet, ideo negemus pro predestinatione dictum, quia nequaquam ibi predestinationis nomen positum inueniatur: sed, siue sonet ibi expresse predestinatio, siue ipsius predestinationis ueritas certissime clarescat, una et pari  fide suscipiatur. Dicit itaque ipse primum de sola predestinatione electorum ita: Nam quos presciuit et predestinauit conformes fieri imaginis Filii sui, ut sit ipse primogenitus in multis fratribus: Quos autem predestinauit, hos et uocauit; et quos uocauit, hos et iustificauit; quos autem iustificauit, illos et magnificauit . Post que uerba si nichil omnino dixisset de parte reproborum, etiam utique e contrario intelligere debueramus quid de eis esset sentiendum, uidelicet, ut ex predestinatione electorum ad gloriam agnosceremus etiam predestinationem esse reproborum ad penam. Sicut et in symbolo tantummodo uitam eternam, quod est premium sanctorum uidemur confiteri; et tamen e contrario similiter indubitanter credere et  intelligere debemus mortem eternam, quod est damnatio iniquorum. Hanc enim regulam intelligendi in Scripturis ipse nos Apostolus docet, qui cum dixisset, de resurrectione disputans: Seminatur corpus animale, surget corpus spirituale , ne sine auctoritate Scripture spirituale corpus dixisse uideretur, statim quod e contrario ueraciter intelligendum esset adiunxit, dicens: Si est corpus animale et spirituale . Et continuo utrumque confirmans ponit testimonium Scripture, et dicit: Sicut scriptum est, factus est primus homo Adam in animam uiuentem: nouissimus Adam in spiritum uiuificantem . Similiter et illud utique intelligitur quod, cum Deus primo homini dixisset: De ligno scientie boni et mali ne comedas; quocunque  die comederis ex eo, morte morieris . Utique inobedienti comminatus est mortem; sed nunquid non agnoscit fides quid e contrario sentiendum sit; id est quod obedienti preparauerit uitam? Item cum loquitur Deus ad Abraham: Masculus cuius preputii caro non fuerit circumcisa octaua die, peribit anima illa de populis suis: quia pactum meum irritum fecit . Manifestum est masculum istum, qui non est octaua die circumcisus, periturum de populis suis, quia pactum Dei irritum fecit: Non utique in utero materno, nec in illa tam recenti infantia, quando aliquid bonum aut malum nullatenus agere potuit, sed utique in paradiso, in preuaricatione Ade, in quo omnes, sicut Apostolus dicit, peccauerunt  ; qui ex illa damnata origine descendunt. Sicut ergo iste octaua die minime circumcisus, manifeste periturus denuntiatur ob reatum prime preuaricationis, ita e contrario fideliter intelligendum est eum qui rite et legitime esset circumcisus, ab illo reatu absoluendum.

Hec diximus ut manifeste intelligamus quod, etiamsi Apostolus in illa predestinationis disputatione de reproborum parte tacuisset, debuisset tamen fides nostra, quid de eis sentiendum esset, e contrario aduertere et intelligere; sed non tacet, cum statim post aliquam et electorum, et reproborum similitudinem, simul ponens in duobus geminis Isaac et Rebecce ita adiungat: Cum enim necdum nati essent, aut aliquid egissent bonum aut malum , non ex operibus, sed ex uocante dictum est: Quia maior seruiet minori, sicut scriptum est: Iacob dilexi, Esau autem odio habui . Manifeste igitur in hoc exemplo, et in Iacob, absque ullis meritis dilecto et electo, qui similiter tenebatur originalis peccati obnoxius, ut frater et ex eadem ueniebat massa in Adam damnata, declarata est predestinatio electorum ad uitam. In Esau autem solo originalis peccati reatu odio habito, predestinatio reproborum ad interitum. Tale est, et quod post paululum de utraque parte subiungitur: Ergo cuius uult miseretur, et quem uult indurat . Et quod deinde addit: Annon habet potestatem figulus luti ex eadem massa facere aliud quidem uas  in honorem, aliud uero in contumeliam ; de quibus uasis honoris et contumelie statim subiungit: Quod si uolens Deus ostendere iram, et notam facere potentiam suam sustinuit in multa patientia uasa ire aptata in interitum: ut ostenderet diuitias glorie sue in uasa misericordie, que preparauit in gloriam? etc.  In quibus omnibus euidentissime agnoscitur Apostolum non de sola electorum, quam primo loco posuit, sed in toto isto disputationis sue contextu, de utriusque partis predestinatione, siue in uitam, siue in mortem; et exemplis, et testimoniis tractasse propheticis, dum in Iacob proponit formam electorum, in Esau uero formam reproborum. In quibus utique duabus partibus, cuius uult Deus miseretur, et quem uult indurat:  sed miseretur misericorditer adiuuando, indurat iuste deserendo; et tanquam figulus luti ex eadem massa simul tota damnata, facit aliud uas in honorem misericorditer liberando, aliud uero in contumeliam iuste damnando: ut duo ex his ordines existant, quorum alii sint uas ire, et alii uas misericordie; illa aptata in interitum, ista in gloriam preparata. Sed aptata in interitum et suo merito, et Dei iusto iudicio; preparata autem in gloriam nullo suo merito, sed solo diuine gratie beneficio. Cum ergo tam aperte dicat Apostolus: Et uasa ire aptata in interitum, et uasa misericordie preparata in gloriam, et ex eadem massa aliud uas fieri in honorem, aliud uero in contumeliam: quis non intelligat in his uerbis utriusque partis  diuinam predestinationem manifestissime ostensam: dum et electi nullo suo merito, sed sola Dei bonitate predestinantur ad uitam; et reprobi nullo Dei preiudicio, sed solo suo uel originali uel actuali merito predestinantur ad interitum, nec eis diuina predestinatio necessitatem pereundi imponit, sicut nec necessitatem peccandi, sed necessitatem tantummodo iusta supplicia patiendi: ut qui uoluntate permanent in peccatis, necessitate crucientur in penis.

Ita etiamsi tanta illa Apostoli de hac re disputatio ex hoc loco usque ad finem, ubi ait: Conclusit enim Deus omnia in incredulitate, ut omnium misereatur : diligenter, et fideliter consideretur, de utriusque partis predestinatione, siue in uno populo Iudeorum in his, qui excecati, et in  his qui secundum electionem gratie saluari meruerunt; siue in utroque, id est Iudeorum et Gentium, dum illi tanquam naturales rami fracti sunt: et isti tanquam oleaster in bonam oliuam inserti , indubitanter eum inueniet et suis uerbis, et maxime testimoniis propheticis disputantem. In quibus tamen propheticis testimoniis, que nobis beatus Apostolus tanta auctoritate proposuit, ut nichil omnino de huius rei, id est, diuine in utramque partem predestinationis profunditate, et obscuritate nisi ex eorum firmitate, et euidenti attestatione docere uoluerit. Illud precipue omni pietatis consideratione attendendum est quod cum nusquam in eis expresse et proprie uerbum predestinationis sonet; tamen quia ipse res ad utramque predestinationem  pertinentes manifestissime apparent, et euidentissime declarantur, confidentissime Apostolus ad tante rei confirmationem, atque doctrinam ea assumpsit, et ita tenenda atque intelligenda Ecclesie tradidit: sua scilicet auctoritate, et exemplo nos informans et instruens, ut non contentiose et superuacue de ipso uerbo predestinationis in sanctorum prophetarum eloquiis inter nos disceptemus, uel  etiam rixemur; sed pacifica et pia intelligentia, ubicunque res ipsa manifestissime declaratur, indubitanter omnino diuinam predestinationem et agnoscere, et asserere debeamus.

Primum namque testimonium propheticum, quod de hac reposuit, illud ex Genesi est de quo ita ait: Promissionis enim uerbum hoc est: Secundum hoc  tempus ueniam, et erit Sare filius : ubi licet non uideatur sonare predestinatio, sonat tamen aperte promissio, que non aliter recte intelligitur, nisi ipsa promissio fideliter predestinatio accipiatur electi seminis Abrahe, id est eorum qui filii Dei deputantur, et a filiis carnis diuina gratia discreti sunt. Sicut ipse Apostolus in eodem loco exponit dicens: Non qui filii carnis, hi filii sunt Dei; sed qui filii sunt promissionis estimantur in semine . Secundo loco illud iterum ex Genesi testimonium posuit: De duobus geminis Isaac et Rebecce, quo dictum fuerat: Quia maior seruiet minori : ubi licet predestinatio minime sonare uideatur, tamen res ipsius predestinationis  tam profunde et granditer ibi demonstrata est, ut moneat nos, et solerter excitet Apostolus in toto illo oraculo, quod tunc Rebecce de eisdem geminis diuinitus, responsum est, hoc uigilanter et fideliter intendere, et considerare debere, quod nec damnati erant ex utero materno, necdum aliquid egerant bonum aut malum in uita propria, et utique ex uno erant concubitu procreati; et tamen tanta distantia omnipotens Deus inter utrumque discreuit, ut nullis eorum precedentibus uel bonis, uel malis meritis, sola bonitate, et iudicio suo unum ex eis preferret, et alterum seruituti subiugaret.

Et ne hoc parum esse existimaremus, quod quasi de humanis et inhumanis rebus dictum esse uidebatur, quia maior seruiet minori; uidelicet quasi hoc  tantummodo in rerum temporalium statu in eis esset implendum, dum in eorum posteris unus regno sublimatus, alteri sibi subdito, et seruienti dominatur: erigit adhuc Apostolus intelligentiam nostram ad maioris rei considerationem adiuncto testimonio ex Malachia propheta, in quo de eisdem geminis non temporaliter, sed eternaliter discretis, neque in rebus tantum temporalibus sed etiam eternalibus magna distantia separatis, ipse Deus loquitur dicens: Iacob dilexi, Esau autem odio habui . Unde non aliter recte intelligitur hoc testimonium propheticum, nisi fideliter illi quod ex Genesi sumptum est testimonio coniungatur, ut scilicet, sicut illud quod ibi dictum est, Quia maior seruiet minori, ita etiam istud quod in propheta Deus loquitur: Iacob dilexi,  Esau autem odio habui, antequam nati essent, et antequam aliquid egissent bonum aut malum. In diuino utique iusto iudicio utrumque precessisse accipiatur, id est et dilectio Dei in Iacob, et odium Dei in Esau. Et cum hec duo, id est in alterum dilectio, et in alterum odium Dei, et natiuitatem eorum, et omne meritum uite eorum iuxta uerum et apostolicum sensum precesserint, cum nec isti possent imputari mala aliqua que necdum fecerat, nec illi bona aliqua, que nulla perpetrauerat, ita solummodo iuste facta intelliguntur, ut omnipotens Deus, qui eternaliter ista in suo iudicio, et de unius electione, et de alterius reprobatione statuerat, ac predefinierat, originalem in eis reatum ex preuaricatione Ade uenientem, cui utique ambo equaliter tenebantur  obnoxii, futurum preuiderit, unum misericorditer diligendo liberaret, alterum iuste odiendo reprobaret atque damnaret. Quatenus ex hoc fideliter intelligamus profundiorem et occultiorem diuini iudicii dispositionem, et illam generalem in Adam totius humani generis damnationem illuminante nos sensu apostolico altius perspiciamus: ex qua omnipotens Deus, et quos uoluerit sola sua gratia liberat, et quos noluerit eterna sua equitate condemnat. Et licet in hoc prophetico testimonio, quod Deus dicit: Iacob dilexi, Esau autem odio habui, non sonet uerbum predestinationis; ipsa tamen rei ueritas ita euidenter apparet, in utriusque partis electionem, uel reprobationem, ut nichil fortius et expressius dici  potuerit, quam ut ex forma istorum geminorum alios omnipotens Deus eterna misericordia sua dilexisse, alios eterno suo iudicio odisse, sua attestatione manifestetur.

Huic testimonio prophetico et sensui apostolico, uidelicet quo et dilectio et odium Dei in duobus geminis adhuc in utero materno positis ex misericordia et iudicio Dei intelligitur, etiam illud de Isaia propheta mirabiliter consonat et concordat, ubi omnipotens Deus, electi populi ab utero auxiliator, et e contrario reprobi populi similiter tanquam ex utero transgressoris condemnator ostenditur, dicente eodem propheta in primis ad populum electum: Hec dicit Dominus faciens et formans te, ab utero auxiliator tuus . Deinde post aliqua ad populum  reprobum ex persona Dei subiungens: Et transgressorem ex uentre uocaui te : ut certissime quod in illorum geminorum forma demonstratum declarat Apostolus, hoc in duplici genere hominum, electorum scilicet et reproborum, lucidissime tenendum appareat. Dum et isti diuino iudicio ex uentre transgressores arguuntur: et illis similiter Deus ex utero auxiliator ostenditur, quatenus ex eadem massa originaliter tota damnata in utero materno fiant alia uasa in honorem, et alia in contumeliam . Similiter in tertio testimonio prophetico, quod ita posuit: Moysi enim dicit: Miserebor cui miserebor, et misericordiam prestabo cuius miserebor : manifeste uerbum predestinationis non sonat. Res tamen  ita manifesta est, ut de ea nullatenus dubitari possit. Cum omnipotens Deus omnibus equaliter ex prima illa transgressione damnatis, non utique ullis precedentibus bonis meritis, sed sola gratia sua misereatur cui miseretur, et misericors fiat, cui misericordiam prestiterit; manifeste ceteris, quibus hanc gratiam conferre noluerit, iusto et eterno suo iudicio odio habitis atque damnatis.

Posthec quartum testimonium propheticum sicut et tertium de Exodo posuit, ita subiungens: Dicit enim Scriptura Pharaoni: Quia in hoc ipsum excitaui te, ut ostendam in te uirtutem meam, et annuntietur nomen meum in uniuersa terra . Ubi, licet nomen predestinationis expresse non sonet, tamen ipsa predestinatio malorum merito iniquitatis  sue ad interitum sempiternum, tam aperte ostenditur, ut qui hec fideliter audit, et intelligit, de ea dubitare non possit: dum ille impius, et durus, et indomabilis rex Aegyptiorum, diuino iudicio, siue ex massa damnate originis, siue ad potestatem regii honoris, in hoc tantummodo excitatus est, ut qui ex semetipso, et in semetipso dignus erat interitu eterno, apponente Deo [al. eo] iniquitatem super iniquitatem eius, augeret contemptum in Dominum, quo tantis ac talibus plagis admirabili potentia Dei mereretur flagellari, et ad ultimum cum omni similiter impio populo suo eterna submersione, et perditione deleri; ut et illi iustissime reciperent quod merebantur; et omnipotens Dei uirtus, siue in flagello,  siue in perditione eorum magnificentius omnibus innotesceret, et ex unius pena plures ad cognitionem Dei et salutem suam proficerent.

Sicut de hac re beatus Ambrosius euidentissime tractans, ita dicit: [Iustus Dominus in periculis, iustus in damnis, iustus in ultionibus est, non solum quia unusquisque iuste culpe sue pretium luit: uerum etiam, quia, dum unus punitur, plurimi corriguntur. Ananias in Actibus apostolorum fraudati pretii, quod de agri uenditione perceperat, crimen admisit, qui potuerat nichil offerre, et crimen euadere. uerum ne quis impune circumscribendos apostolos arbitraretur, aut misericordie sue munus fraude contaminare perfidie, morti addictus eterne, uniuersos ad fidei studium iusto terrore composuit.  Pharao cum populo suo fluctibus mersus mundane conuersationis exemplum est, ne quis Dei populum persequatur. Denique potuit Deus eum uoluntati sue facere obedientem, sed eius pena omnes uoluit emendari. Ideoque dicit ad eum Dominus: Quia ad hoc ipsum te suscitaui, ut ostendam in te uirtutem meam, et annuntietur nomen meum in uniuersa terra . Non utique Dominus sue laudis, sed nostre correctionis incrementa querebat.] Hec beatus Ambrosius.

Apostolus uero premissis duobus testimoniis, quorum unum ad misericordiam, que electis confertur: alterum ad iudicium, quod reprobis irrogatur, pertinet; et uelut utrumque concludens, et utrumque clementi et iusta uoluntate Dei fieri docens, subiungit: Ergo cuius uult miseretur, et quem uult indurat . Deinde aduersus audaciam et presumptionem hominum, qui non recognoscentes fragilitatem suam, nec propria merita attendentes, diuina potius iudicia, que non intelligunt, reprehendere non pertimescunt, proponit quintum testimonium ex Isaia propheta ita dicens: O homo, tu qui es, qui respondeas Deo? nunquid dicit figmentum ei qui se finxit: Quid me fecisti sic?  Ubi et uerbum predestinationis minime sonat: et tamen ipsa in utramque partem predestinationis iustitia tam clare et perfecte defenditur, ut omnino compellat fideliter audientem uerissime cognoscere, quia ille omnipotens Creator uerus est figulus, et omnes homines de limo terre ab eo conditi, eius figmentum: et ideo iustissima ratione non posse iudicare figmentum de figulo suo, sed potius  figulum de figmento suo, qui solus nouit eterno consilio suo unumquodque uas tam magni figmenti sui benigne formare, et ad quos usus ei placuerit utique iustos et debitos ordinare atque disponere.

Quod ut adhuc apertius insinuet, adiungit sextum testimonium ex Ieremia propheta, et dicit: Annon habet potestatem figulus luti ex eadem massa facere aliud quidem uas in honorem, aliud uero in contumeliam?  Ibi namque, id est in Ieremia propheta legimus dixisse Dominum ad eum, Surge, descende in domum figuli, et ibi audies uerba mea  . Cumque ingressus fuisset propheta, ecce figulus faciebat opus e luto manibus suis, et subito dissipatum est opus quod faciebat, statimque conuersus fecit illud uas alterum, sicut placuerat in oculis eius. Tunc propheta iussus est ire et clamare ad populum ex persona Dei: Nunquid sicut figulus iste non potero facere uobis, domus Isrel? Ait Dominus: Ecce sicut lutum in manu figuli, sic uos in manu mea, etc. . Qua lectione prophetica manifeste Deus ostendit et se esse figulum, et omne humanum genus in manu ipsius quasi lutum in manu figuli, ut ex eo faciat uasa diuersa, sicut placuerit in oculis eius: ex una uidelicet massa, et tota in Adam equaliter damnata, efficiens uasa suo iudicio distincta atque diuersa, dum aliud ex eis fit in  honorem, aliud uero in contumeliam: et illud etiam uas quod suo merito, et diuino iudicio fingitur in interitum, si subito per penitentiam figuli inter manus dissipetur, ut iam non sit aptatum in interitum, continuo per sapientiam et bonitatem figuli formatur et efficitur uas alterum, ut sit in honorem, ut placeat oculis conditoris: tumque in omnibus his uerbis non inueniatur proprie expressa predestinatio, ipsa tamen predestinationis uirtus et ueritas in utramque partem, et electorum uidelicet et reproborum, et uasorum in honorem, et uasorum in contumeliam, tanta luce manifestatur, tanta discretione distinguitur, ut nichil certius, uel manifestius inueniri possit. Que omnia idcirco tam sollicita, et diligenti consideratione legentibus proponenda existimauimus, ut  iuxta hanc formam sensus apostolici in omnibus Scripturis propheticis non multum laboremus de uerbo predestinationis, cum omnino ipsa ueritas rerum ad diuinam predestinationem pertinentium tam clare, et multipliciter ibi proponatur, ut uix ea omnia inuenire uel capere sufficiat humana fragilitas. De quibus hic aliqua, exempli gratia, subiungere, maxime, que planiora et euidentiora sunt necessario studuimus, ut ex his et pacifice, ac fideliter audientes, facilius informentur, et contentiosi, si ueritatem suscipere non renuerint, citius corrigantur.

Nec de illa nunc electorum predestinatione aliquid dicimus, cum ad eam intelligendam, ac fideliter credendam et plenissime omnino sufficiant prophetica testimonia, ab Apostolo, sicut ostendimus, lucidissime  prolata. Nec de ea, Domino largiente, aliquis nostrum dubitet; sed tantum de illa iusti iudicii predestinatione qua impios ad interitum preordinauit ac predestinauit; de qua inter multos multa hesitatio est, pauca ex multis, et manifesta testimonia replicamus. Legimus itaque in libro Genesis, quod omnipotens Deus totius humani generis interitum , propter nimias iniquitates et impietates ipsorum, ut generaliter et in presenti perirent, pena diluuii deleti, et in futuro [a 3Kb] eterna damnatione puniti longe  ante predixerit, ad sanctum patriarcham Ne ita loquens: Finis uniuerse carnis uenit coram me. Repleta est terra iniquitate a facie eorum, et ego disperdam eos cum terra . De qua etiam generali omnium perditione paulo superius eadem Scriptura dicit: Dixitque Deus: Non permanebit spiritus meus in homine in eternum, quia caro est. Eruntque dies illius centum et uiginti annorum . Et post pauca: uidens autem Deus quod multa malitia hominum esset in terra, et cuncta cogitatio humani cordis intenta esset ad malum omni tempore, penituit eum quod hominem fecisset in terra . Ubi et paulo post subditur: Delebo, inquit, hominem, quem creaui, a facie terre, ab homine usque ad animantia, a reptili usque ad uolucres celi. Penitet  enim me fecisse ea . Quid euidentius tali predictione et predestinatione de generali omnium impiorum, quibus tunc mundus plenus erat, interitu? Quam et sancto et electo patriarche longe ante Deus annuntiare uoluit, et apud se in eterna et interna consilii sui dispositione statuit ac prefiniuit, dum non per angelum, nec per prophetam aliquem illius temporis, sed apud semetipsum, hec statuisse et prefinisse ostenditur. Et tamen benignissimus iudex, et conditor etiam illos, quos merito, ut ostenditur, iniquitatum et impietatum eorum ad tam horrendum exitium atque interitum predestinauerat, non sine misericordie sue bonitate et pietate reliquit, tribuens eis tempus et spatium penitendi, ut intra centum et uiginti annos, aut digne penitendo Deo satisfacerent, aut si secundum duritiam suam et cor  impenitens thesaurizarent sibi iram in die ire, inexcusabiliter perirent. Ita illos et merito impietatis sue ad interitum predestinauit, nec tamen predestinatione ad peccandum ullatenus compulit, quos tot annis ad penitentiam exspectauit.

De istorum infelici contumacia et damnatione terribili etiam liber Ecclesiasticus, adiuncto eorum interitu,  qui educti ex Aegypto per Moysen terram repromissionis propter incredulitatem suam intrare non potuerunt, sed eorum cadauera prostrata sunt in deserto, ita dolenter et lamentabiliter loquitur dicens: Non exorauerunt pro peccatis suis antiqui gigantes, qui destructi sunt confidentes sue uirtuti: et non pepercit peregrinationi illorum, et exsecratus est illos pre superbia illorum. Non misertus est illis, gentem totam perdens, et extollentem se in suis peccatis. Et sicut sexcenta millia peditum, qui congregati sunt in duritia cordis sui: et si unus fuisset ceruicatus, mirum si fuisset immunis. Misericordia enim, et ira est cum illo. Potens exoratio, et effundens iram. Secundum misericordiam suam, sic correptio illius hominem secundum opera sua iudicat .

Talis est illa predictio atque predestinatio Dei loquentis ad Abraham de futura oppressione atque afflictione et ereptione seminis eius, et e contrario damnatione et perditione oppressorum illius, cum ei ita dixit: Scito prenoscens quod peregrinum futurum sit semen tuum in terra non sua, et subiicient eos seruituti, et affligent quadragintis annis. uerumtamen gentem, cui seruituri sunt, ego iudicabo: et post hec egredientur cum magna substantia. Tu autem ibis ad patres tuos in pace, sepultus in senectute bona. Generatione autem quarta reuertentur huc: necdum enim complete sunt iniquitates Amorrheorum usque in presens tempus . Quid hac predestinatione manifestius? qua et semen Abrahe tot annorum curriculis predicitur  in terra aliena peregrinaturum, et seruituti subiiciendum, atque affligendum, et ex ipsa afflictione gloriosissime liberandum, et prefinito tempore, id est quarta generatione, ad terram patribus repromissam reuersurum, ipsumque beatissimum patriarcham in pace et senectute bona patribus sociandum: e contrario autem gentem, et regem Aegyptiorum, qui eos  oppressuri erant, eterno Dei iudicio perditioni perpetue destinatos. Similis est, aut etiam multo euidentior illa prenuntiatio, ac predestinatio de interitu Amorrheorum, imo septem gentium pessimarum, quas tanto ante omnipotens Deus merito impietatis ipsorum se disperditurum ac deleturum statuisse ac prefinisse, ad Abraham loquens manifestissime declarauit, cum dixit: Necdum enim complete sunt iniquitates Amorrheorum usque in presens tempus. Promiserat namque eidem sanctissimo patriarche, quod, illis deletis. regna et terras eorum semini eius in possessionem traderet. Nec tamen hoc iudex iustus et misericors, uelut personarum, quod absit, acceptor, propter solam bonitatem et promissionem suam ad Abraham facere uoluit; sed secundum diuitias  bonitatis, et patientie et longanimitatis sue tot seculis exspectauit et distulit, et spatium penitentie dedit, ut illarum gentium multitudo si in suis impietatibus perseueraret, et peccatorum suorum cumulum adimpleret, in plenitudine iniquitatum suarum iustissime puniretur; eiusque loco semen Abrahe, quod Deo erat seruiturum, non persone acceptione, non iustitie et equitatis sue merito; sed sola diuina bonitate succederet. Cumque iam tempus appropinquaret, et perditionis earumdem gentium propter iniquitates suas, et introductionis seminis Abrahe in terras earum per misericordiam Dei, ita de earum peccatis, et instanti, iusta perditione, ad ipsum semen Abrahe, id est ad populum Isrel, Deus loquitur, dicens: Ne polluamini in omnibus his quibus  contaminate sunt uniuerse gentes, quas ego eiiciam ante conspectum uestrum, et quibus polluta est terra: cuius ego scelera uisitabo, ut euomat habitatores suos . Et post pauca: Omnes enim exsecrationes istas fecerunt accole terre, qui fuerunt ante uos, et polluerunt eam. Cauete ergo ne et uos similiter euomat, cum paria feceritis, sicut euomuit gentem, que fuit ante uos .

Iam uero de extrema earumdem gentium perditione, qua et in presenti, et in futuro seculo procul dubio perierunt, ita generaliter Scriptura loquitur, dicens: Domini enim sententia fuerat, ut indurarentur corda eorum, et pugnarent contra Isrel, et caderent, et non mererentur ullam clementiam, ac perirent, sicut preceperat Dominus Moysi . Quid  apertius inueniri potest de predestinatione impiorum ad interitum sempiternum, quam quod omnipotens Deus, qui hoc futurum in occulto iudicio suo statuerat, tanto ante, et Abrahe ista predixerat, et ipse postea mediis temporibus frequentissime comminatus est, et ad extremum eius sententie, id est consilii atque iudicii fuisse Scriptura confirmat, ut non mererentur ullam clementiam, sed in sua impietate atque contemptu funditus et eternaliter perirent. De his diuinis iudiciis etiam liber Sapientie ita ad Deum loquitur, dicens: Quis enim dicet tibi: Quid fecisti; aut quis stabit contra iudicium tuum? aut quis in conspectu tuo ueniet uindex iniquorum hominum? aut quis tibi imputabit si perierint nationes quas tu fecisti?  Nec enim est alius Deus quam tu, cui cura est de omnibus: ut ostendas quoniam non iniuste iudicas iudicium: neque rex, neque tyrannus in conspectu tuo inquirent de his quos perdidisti. Cum sis ergo iustus, iuste omnia disponis . Item cum eadem Scriptura distantiam faceret diuine bonitatis erga populum suum, et iuste seueritatis erga inimicos ipsorum, Aegyptios uidelicet, quos eterne perditioni destinauerat, ita dicit: Ostendens quemadmodum tuos exaltares, et aduersarios illorum necares. Cum enim tentati sunt, et quidem cum misericordia disciplinam acceperunt, scierunt quemadmodum cum ira iudicati impii tormenta paterentur. Hos quidem tanquam pater monens probasti: illos autem tanquam rex durus interrogans condemnasti .  Et iterum: Oportebat enim illis quidem sine excusatione superuenire interitum exercentibus tyrannidem: his autem tantum ostendere, quemadmodum inimici illorum exterminabantur . Et iterum: Tetigit autem tunc et iustos tentatio mortis, et commotio in eremo facta est multitudinis, sed non diu permansit ira tua: erat enim sola tentatio ire sufficiens ; impiis autem usque in nouissimum sine misericordia ira superuenit . Et paulo post de eterno eorumdem Aegyptiorum in mari Rubro interitu, ita dicit: Adhuc enim inter manus habentes luctum, et deplorantes ad monumenta mortuorum, aliam sibi assumpserunt cogitationem inscientie: et quos rogantes proiecerant, hos tanquam fugitiuos persequebantur: ducebat enim illos ad hunc  finem digna necessitas, et eorum, que acciderant, commemorationem amittebant: ut que deerant tormentis, repleret punitio; et populus quidem tuus mirabiliter transiret, illi autem nouam mortem inuenirent .

Similiter et in libro Danielis prophete  quatuor futurorum magnorum et cardinalium regnorum, et ordo et tempora, et eterna et destructio iuxta diuine predestinationis iudicium, siue sub specie quatuor metallorum in statua a rege in somnis uisa, siue sub diuersitate quatuor bestiarum de mari ascendentium; siue aperta prenuntiatione regum atque bellorum usque ad tempora, et interfectionem, atque interitum ipsius Antichristi, et aduentum Christi ad iudicium admirabili Dei prescientia  et dispositione manifestantur. Que utique regna, adiuncto regno Antichristi, quanta et quam horrenda mala in uniuerso mundo exercuerint, et in quantum maxime Ecclesiam Dei oppresserint et impugnauerint, quis digne estimare sufficiat? Et tamen ut omnia hec eterno prescientie et predestinationis diuine iudicio facta, uel futura esse intelligantur, tam mirabiliter  suo ordine predicta, suis temporibus distincta, suis terminis finienda; tanto ante prophetica reuelatione et agnita, et descripta sunt.

Quod si etiam ipsum nomen predestinationis, quod nichil est aliud quam decretum et prefinitio diuini iudicii in uerbis propheticis, inuenire cupimus, est  locus mirabilis et memorabilis apud Isaiam prophetam, ubi historice de regni Babylonii et Assyrii destructione, mystice autem de totius ciuitatis diaboli in fine seculi perditione loquitur, et omnipotentem Deum iurantem, id est immobili ueritate sua uerba firmantem inducit, et ait : Iurauit Dominus exercituum dicens: Si non, ut putaui, ita erit: et quomodo mente tractaui, sic eueniet. Et paulo post: Hoc consilium, quod cogitaui super omnem terram: et hec est manus extenta super uniuersas gentes. Dominus enim Deus exercituum decreuit: et quis poterit infirmare? et manus eius extenta, et quis auertet eam? Ecce manifeste predestinatio interitus reproborum, id est omnium gentium populo Dei aduersantium, et inimicarum, per diuine mentis  tractatum et consilium, atque decretum, et per manus extensionem, per quam omnia opera implenda et perficienda significantur sub iurisiurandi testificatione, id est diuini consilii immobili firmitate apertissime declaratur.

In illa quoque uisione arboris magne, cuius aspectus erat usque ad fines terre, quam rex uidit in somnis Deo iubente abscidi, per quam significabatur altitudo mundane potentie, que superbie merito frequenter diuino iudicio subuertitur et dissipatur: diuini consilii predestinatione, et decreto, atque sententia per angelorum sanctorum ministeria hec fieri demonstrentur. Sic ipse rex in eiusdem somni narratione ait: uidebam in uisione capitis mei super stratum  meum: et ecce uigil, et sanctus de celo descendit. Clamauit fortiter, et sic ait: Succidite arborem, et precidite ramos eius, excutite folia eius, et dispergite fructum eius, etc. . Et post pauca: In sententia uigilum decretum est, et sermo sanctorum et petitio, donec cognoscant uiuentes, quod dominetur Excelsus in regno hominum, et cuicunque uoluerit, dabit illud . Non enim hec propter solum Nabuchodonosor gesta sunt; sed ad terrorem et humiliationem omnium mundialium potestatum, qui legunt ista uel audiunt, ut omnes contremiscant, omnes cognoscant quod dominetur Excelsus in regno hominum: cuius potestate atque iudicio regnandi potentia aliis, atque aliis tribuatur. Quod quia per angelica ministeria disponitur atque peragitur,  etiam in sententia uigilum decretum esse, et sermo sanctorum, et petitio in talibus impleri dicitur. Quam tamen uigilum sententiam propheta in sequentibus sententiam Altissimi esse testatur dicens: Hec est interpretatio sententie Altissimi, que peruenit super dominum meum regem . Ista itaque iudicii diuini sententia, qua ut talia gerantur in mundo decretum et prefinitum est apud Deum, et Altissimi est, et angelorum sanctorum: sed Altissimi iudicando et iubendo; sanctorum uero angelorum, qui sub illo et secundum illum omnia inferiora iudicant, obediendo et exsequendo. Inde accipiunt potestatem, ut sit sermo eorum in talibus tanquam iubentium. Et tamen petitio adiungitur, ut quecunque  in mundo per eos exercenda sunt, apud Deum orando obtineantur.

Hec predestinatio et prefinitio diuini iudicii etiam apud Ezechielem prophetam breuiter ostenditur, ubi in persona totius regni et sacerdotii Iudaici merito impietatis sue in nouissimis temporibus, Christo Domino adueniente, destruendi ad reprobum regem dicitur: Tu autem, profane, impie dux Isrel, cuius uenit dies in tempore iniquitatis prefinita, hec dicit Dominus: Aufer cidarim, tolle coronam : coronam enim regni esse et cidarim sacerdotum manifestum est. Quod utrumque Christo Domino adueniente ab illo populo sublatum esse uidemus, et hoc quando aduenit eis dies in tempore iniquitatis prefinita. Tale est et illud apud eumdem  prophetam, quod Dominus ad gladium exacutum atque limatum ad cedem et perditionem impiorum ita dicit: Ut dareris super colla uulneratorum impiorum, quorum uenit dies in tempore iniquitatis prefinita . Sic igitur utramque predestinationem, et Apostolus in Epistolis suis, et prophete in Scripturis antiquis manifestissime ostendunt: per quam nichil iniuste, nichil inordinate, sed totum iustitia et ratione disponitur.

Quam auctoritatem apostolicam atque propheticam beatus Augustinus fideliter sequens, in iustis Dei iudiciis et dispositionibus non timuit predestinationem uerissime dicere, non, sicut iste dicit, fallaciter simulare, qui nobis duas, nescio quas mendacissimas et fallacissimas regulas tradere conatur,  id est a simili et a contrario, ut quod per unam quasi ueraciter affirmatur, per alteram, quasi falsum sit, penitus destruatur. Ita uult ut quidquid, uel in Scripturis sanctis, uel in dogmatibus Patrum de hac predestinatione, que ad partem reproborum pertinet, simpliciter et ueraciter dicitur, licenter uelut a contrario ita intelligatur; ut factum pro non facto, et dictum pro non dicto positum intelligatur. Quis unquam talem audiuit insaniam? Nunquid non procul ab auribus omnium repellendus est, qui tam apertum et impium mendacium contra ueritatem Scripturarum, contra puritatem paterne doctrine audet sentire, audet etiam scribere? Et cum tanta fallacissimis argumentationibus suis dixerit atque conscripserit, hic pene in extremo, uelut per somnium, recordatus  est Scripturarum sanctarum, et apostoli, et Augustini.

Et tamen quod per Scripturas sanctas et Apostolum, definit, nichil de predestinatione malorum ad supplicium eternum dici, quam apertum mendacium sit, supra sufficienter putamus ostensum. Dicit de Deo secundum ridiculam et omnibus conspuendam regulam suam: Presciuit que facturus non esset, pro nesciuit. Quis audiuit unquam tale? ut ubi legimus quod Deus aliquid presciuit, intelligamus, nesciuit. Quod utique utrumque falsum est, ut aut presciuit intelligatur, nesciuit, aut quod Deus facturus non esset, dicatur quia nesciuit: Qui uere, et eterna scientia sua, sicut presciuit quecunque erat facturus, sic etiam  presciuit quecunque non erat facturus. uerbi gratia, presciuit quod Lazarum esset resuscitaturus, et fecit: presciuit quod Iudam non esset suscitaturus, nec fecit; iste autem dicit: predestinauit impios ad interitum uel supplicium eternum, pro non predestinauit; id est ut, ubi legimus predestinauit, inaudita insania intelligamus non predestinauit. Proponit etiam questionem: Quomodo iuste iudicabitur mundus, quem necessitas predestinationis cogit perire? quod absit ut aliquis nostrum dicat. Quia apertissime blasphemie est ut Deus predestinationis sue preiudicio aliquem cogat peccare, et peccando perire. Sed predestinationis sue iusto iudicio, quos perseuerantes in peccatis punire decreuit, reuocat potius a peccatis, et salubrem terrorem incutit audientibus,  ut timentes corrigantur, et correcti minime damnentur.



CAPUT XII.

Duodecimo capitulo huiusmodi definitiones ponit.

1. Omnem prescientiam Dei predestinationem esse, et omnem predestinationem prescientiam.

2. Omnem predestinationem Dei omnino esse preparationem gratie: omnemque gratiam, donum. Omnem igitur diuinam predestinationem donorum eius preparationem.

3. Penam impios iuste torquere, que donum non est: alioquin, si esset donum, non torqueret, sed utique liberaret. Non esse igitur predestinationem pene. Quod si esset, non esse penam, sed gratiam. Esse autem penam: non esse igitur predestinationem eius.  Proinde predestinationem in donis diuine largitatis semper intelligendam esse.

4. Predestinatos ad penam a contrario semper intelligi, sicut electos pro non electis: filios Dei pro non filiis.

Has quatuor propositiones longissimas et uanissimas, et uelut syllogismorum artificio contextas, facile diiudicare et destruere potest, qui ea que superius iuxta regulam fidei, Domino largiente, diximus, studiose legerit et fideliter intellexerit. Quis enim non intelligat quam blasphemum et impium sit quod hic primo loco posuit dicens: Omnem prescientiam Dei predestinationem esse; cum manifeste fides teneat omnipotentem Deum prescire omnia, id est bona et mala: et que facturus ipse sit, et que facturus non  sit; predestinare autem non nisi sola bona, que ipse facturus sit, uel misericorditer liberando, et remunerando electos, uel iuste reprobos condemnando, quia quod iustum est, utique bonum est. Si ergo, iuxta istius definitionem, omnis prescientia Dei predestinatio est, ergo omnia que presciuit, etiam mala, predestinauit se esse facturum, quod absit! Quia mala tantummodo presciuit, nec ea ullo modo predestinauit, quia nec ipse ea erat facturus, sicut omnia que predestinauit, neque ut fierent ipse statuit aut prefiniuit.

Similiter secunde propositionis caput a falsitate incipit; et ideo etiam falsitate finitur. Dicit enim: Omnem predestinationem Dei, omnino esse preparationem  gratie: quod non ita esse superius apostolicis et propheticis testimoniis satis ostensum est, ubi aperte inuenimus et demonstrauimus predestinationem Dei dupliciter debere intelligi, id est aut in bonis misericorditer remunerandis, aut in malis iuste damnandis. Et ideo, sicut uerba beati Augustini, que supra posuimus, manifestissime docent, predestinatio Dei quando in bono accipitur, tunc tantum intelligenda est gratie preparatio.

Tertia propositione, similiter falsissimum est quod affirmare conatur, uidelicet non esse ullam predestinationem pene. Si enim pena diabolo et angelis eius, et omnibus reprobis qui cum eis puniendi sunt, non esset predestinata, nullatenus ueritas diceret: Ite in ignem eternum, qui paratus est diabolo et angelis  eius . Et quod in fine huius tertie propositionis ponit, Predestinationem in donis diuine largitatis semper intelligendam esse, similiter falsum est: inuenitur enim, et ueraciter intelligitur non solum in diuine largitatis, sed etiam in iudiciis iuste damnationis.

Quarta eius propositio, que ita se habet: Predestinatos ad penam a contrario semper intelligi, ad illam insaniam pertinet de qua superius satis diximus, qua uult ut intelligamus predestinatos, id est non predestinatos. Quod autem, uelut exempli gratia, subiunxit: Sicut electos, pro non electis; filios Dei, pro non filiis, melius in sequenti capitulo tractabitur, ubi de his quid ipse sentiat latius exponit. Recordandum tamen et recognoscendum est beatum  Augustinum, sicut superius posita eius uerba demonstrant, dixisse aliquando in Scripturis prescientiam Dei predestinationem significare . Ex quibus uerbis iste uelut occasionem sue argumentationis assumens contra eius ueracissimum dictum, quod ille aliquando ita docuit debere intelligi, iste addidit omnem, et tulit aliquando. Atque ita fecit definitionem falsissimam, dicendo: Omnem prescientiam Dei predestinationem esse. Item, quia beatus Augustinus, sicut supra posuimus, definiuit predestinationem Dei preparationem gratie esse , quod tantummodo iuxta illius sensum in parte electorum intelligitur, iste addidit, omnem, et fecit definitionem falsissimam, dicendo: Omnem predestinationem Dei omnino esse preparationem  gratie.



CAPUT XIII.

Tertio decimo capitulo ita dicit.

1. Electum Iudam pro non electo, et filios Dei pro non filiis a contrario accipi: sic idem amicus, qui nunquam non fuerat inimicus.

2. Frustra queri filios Dei preter eius electos: frustra putari eius electos preter ab eo predestinatos.

3. Item impie putari predestinatos a Deo preter eius electos, superuacue estimari electos Dei preter eius filios, nec esse predestinatos, si non sint filii Dei.

4. Predestinatos ad penas, uel interitum, uel supplicium nichil aliud sentiendum nisi non predestinatos; sed a massa damnabili merito peccati originalis  atque proprii non esse separatos: ideoque impie uiuere permissos, eterno igne puniendos.

In his uerbis quod ita intelligit Iudam inter electos apostolos a Domino connumeratum, ubi ait: Nonne duodecim uos ego elegi ? ut ceteri intelligantur uere electi, ille uero uelut a contrario, id est per ironiam, ita sit appellatus; melius est si ita accipiatur, ut ueritas uerum dixisse agnoscatur? ut omnes duodecim electi a Domino esse intelligantur: sed aliter ceteri, aliter Iudas, id est illi eternaliter ad regnum, iste temporaliter ad ministerium. Electus namque ad tempus inter ceteros ad apostolicum ministerium, missus ad predicationis officium: accepit etiam forsitan gratiam miraculorum; unde et beatus Petrus in Actibus apostolorum sic de eo  loquitur: Quandoquidem connumeratus erat in nobis, et sortitus est sortem ministerii huius . Et cum statuissent duos, et orarent ut Deus ostenderet quis ex eis in locum quem ipse preuaricando amiserat, constitui deberet, ita supplicantes dixerunt: Tu Deus, qui corda nosti hominum, ostende quem elegeris ex his duobus accipere sortem ministerii huius et apostolatus, de quo preuaricatus est Iudas, ut abiret in locum suum . Ita ergo electus erat a Domino, ut temporali quadam dispensatione coniungeretur apostolis, et sortiretur cum eis sortem ministerii et apostolatus: ita ut de ipso gradu apostolico dicatur esse preuaricatus; quod tamen Dominus non fecit, quasi ignarus futurorum, qui semper nouerat in eterna sua prescientia, et  ceterorum apostolorum perseuerantissimam fidem, et illius casum, et ruinam futuram: sicut beatus Ioannes Euangelista dicens testatur: Sciebat enim ab initio iehsu, qui essent credentes, et quis traditurus esset eum . Unde et ipse Dominus, cum dixisset illud quod supra commemoratum est: Nonne duodecim uos elegi?  tanquam uere prescius futurorum, statim subiunxit: Et unus ex uobis diabolus est. Quod Euangelista exponens de quo dixerit, addidit continuo: Dicebat autem Iudam Simonis Iscarioten: hic enim erat traditurus eum, cum esset unus ex duodecim . Nouerat etiam locum damnationis eius in suppliciis sempiternis, qui merito impietatis sue fuerat destinatus et predestinatus. Unde et ab apostolis dictum est: Ut abiret in locum  suum . Et ipse Dominus ait: ue homini illi, per quem Filius hominis tradetur: bonum erat ei si natus non fuisset homo ille . Et tamen uoluit eum, ut dictum est, ad tempus ministerium et locum apostolatus accipere, ut, cum ille male abusus fuisset tanta Domini bonitate, Dominus e contrario bene uteretur magno eius malo ad nostrum magnum bonum: docens tali exemplo futuros in Ecclesia sua malos admistos, sicut et iste in illa tunc societate apostolorum ad tempus mistus est, et communicaturos cum Ecclesia non solum sacramenta  et ministeria diuina, sed etiam locum regiminis: atque ita monstraret suis exemplum patientie, quam patienter scilicet toleraret malos, sicut ipse istum et uerissime nouerat, et mira patientia tolerabat; ne putarent ueri fideles talium societate se pollui, uel eorum ministeria, que secundum Deum sunt, respuenda: sicut nec beati apostoli illius ficta societate polluebantur, nec eius ministerium, in quantum secundum Deum fiebat, est improbatum. Cumque usque ad proditionis malum eius infelicitas peruenisset, tam magnum unius hominum malum conuertit in totius mundi bonum, dum per hoc ipse uerus immolatus est Agnus, qui abstulit peccatum mundi: atque ita in tantum bene bonus Dominus eum elegit ad bonum, ut et bona sua illi concederet,  et mala illius in nostrum bonum commutaret. Quia quod preuaricatus est, quod periit, sue malitie fuit; quod autem inter bonos electus est, bonitatis Domini. Si permansisset in bonitate, sicut Apostolus ait: uide ergo bonitatem et seueritatem Dei; in eos quidem qui ceciderunt seueritatem, in te autem bonitatem, si permanseris in bonitate . Quantum ergo ad temporale apostolatus ministerium attinet, de quo Dominus tunc loquebatur, cum diceret: Nonne duodecim uos elegi?  Bene potest dici et iste inter ceteros electus. Quantum uero ad eternam beatitudinis electionem, illi tantummodo electi erant, de quibus cum inter istum et illos faceret distinctionem, ait: Non de omnibus uobis dico, ego scio quos elegerim .

 Atque ita bene et uere potest intelligi dictum et adiuncto Iuda: Nonne duodecim uos elegi? et illo segregato tanquam reprobo: Ego scio quos elegerim. Nec necesse est e contrario accipi. Quod utrumque uerum euidenti ratione monstratur: sic namque etiam de Saule scriptum est, cum esset eligendus ad regnum, cui in multis utilis erat futurus quod etiam forte electus accepit, dicente Scriptura: Erat uir de tribu Beniamin uocabulo Saul electus, et bonus, et non erat de filiis Isrel melior illo . Qui tamen postea infelicissime reprobatus et abiectus periit. Et tamen ad tempus bene ad temporalem quamdam regni utilitatem electus dicitur, qui et mystica unctione, et sortis electione, per prophetam sanctum Dei populo prelatus. Ubi autem Scriptura  euangelica specialiter filium nominet Iudam, nos minime legimus. Quod enim Dominus de apostolis ait: Non possunt filii sponsi ieiunare, quandiu cum ipsis est sponsus : nulla necessitas cogit, ut non etiam Iuda excepto de ceteris tantummodo dictum recte intelligi possit. Ad quos utique solos, illo iam perdito, illud pertinet quod Dominus subiungit, dicens: uenient autem dies cum auferetur ab eis sponsus, et tum ieiunabunt in illis diebus . Sed si quis etiam ipsum Iudam in his uerbis Domini inter filios uult intelligi deputatum [a 1Kb] , manifeste  hoc propter aliquam fidem illius in Dominum, et sacramentorum societatem, qua sanctis apostolis iungebatur, non a contrario sed bene, et consequenter ita potuit appellari. Sic et cum Dominum iam tradenti, et eum osculo designanti, ipse Dominus ait: Amice, ad quid uenisti?  bene potest intelligi, non quod tunc gerebatur, sed quod dudum fuerat ei exprobratum: ut cum fuisset aliquando, secundum quemdam modum discipulus et amicus, in tam crudelem et impium inimicum repente esset mutatus. Sed et si hoc per ironiam dictum intelligatur, sicut et intellectum est a quibusdam, non propterea aliquid ualebit huius noui et insulsi disputatoris regula: quia aliud est more humano aliquid per ironiam significare, quod uerum  est, sicut cum malo homini indignantes, uel increpantes dicimus: Bonus homo es; uel male agenti: Bene agis; et inimico, Amice; et multa similiter: aliud iuxta diabolicam istius regulam aperta falsitate negare quod uerum est, ut cum aliquis merito impietatis sue diuino iudicio ueraciter dicitur predestinatus ad supplicium, iste noua insania fallaciter doceat dictum, predestinatus non predestinatus: quo peruersissimo et falsissimo sensu nunquam in rebus ad fidem pertinentibus, quod absit, Scriptura loquitur, nunquam aliquis doctor ecclesiasticus, nunquam aliquis uir uerax locutus est.

Si autem non ad peccandum, quod absit, sed ad luendum pro peccatis supplicium nemo iusto Dei iudicio est predestinatus, quid est quod Apostoli in  oratione sua ad Dominum de Iuda dixerunt: De quo preuaricatus est Iudas, ut abiret in locum suum?  Quid est quod Salomon ait: Uniuersa propter semetipsum operatus est Dominus, impium quoque ad diem malum?  Quid est quod in libro Iob legitur: Quia in diem perditionis seruatur malus, et ad diem furoris ducetur?  Cur de Aegyptiis in mari Rubro et eternaliter delendis atque perituris Scriptura dicit: Ducebat enim eos ad hunc finem digna necessitas?  Ubi aperte ostenditur quia et ducebat eos diuini iudicii necessitas ad interitum; et tamen digna pro meritis impietatis, et contemptu eorum. Quid est etiam illud quod alibi scriptum est: Et qui transgreditur a iustitia ad peccatum, Deus parauit illum ad rhompheam?   Qui etiam de Antichristo adhuc in fine seculi reuelando et exstinguendo, dixit angelus ad beatum Ioannem in Apocalypsi: Bestia, quam uidisti, fuit et non est, et ascensura est de abysso, et in interitum uadit . Si hoc non est predestinatum apud Deum, quomodo idem angelus  dicit: Hec uerba fidelissima et uera Dei sunt?  Si idem Antichristus homo peccati, filius perditionis , cum omnibus sequacibus suis, non est ad iudicium eterne damnationis predestinatus, quomodo tam aperte de eo dicit Apostolus: Quem Dominus iehsu interficiet spiritu oris sui, et destruet illustratione aduentus sui?  Et de omnibus qui ab eo seducendi, et cum eo in eternum perituri sunt, post pauca subiungit: Eo quod caritatem ueritatis non receperunt, ut salui fierent, ideo mittet illis Deus operationem erroris ut credant mendacio, et iudicentur omnes qui non crediderunt ueritati, sed consenserunt iniquitati . Quomodo dicitur, apud Ezechielem prophetam, ad gladium exacutum et limatum ad cedem et interitum  impiorum: Ut daretis super colla uulneratorum impiorum, quorum uenit dies, in tempore iniquitatis prefinita?  Cur etiam idem propheta de Iudeis et regnum et sacerdotium amissuris, et in sua infidelitate perituris sub persona impii regis dicit: Tu autem, profane, impie dux Isrel, cuius uenit dies in tempore iniquitatis prefinita, hec dicit Dominus: Aufer cidarim, tolle coronam?  Coronam quippe esse regni, cidarim uero sacerdotii, ut supra iam diximus, manifestum est.

Quod si quis opponat in his duobus propheticis exemplis non esse positam predestinationem, sed prefinitionem, cognoscat ueraciter nichil esse aliud predestinationem quam rei future prefinitionem. Quod aperte Apostolus ostendit dicens: Secundum  prefinitionem seculorum, quam fecit in Christo Iesu Domino nostro . Ubi enim hic in Latino legimus prefinitionem, in Greco habet [a 9Kb] , quod proprie in Latinum propositum interpretatur. Qui sermo etiam in Epistola ad Romanos illo loco est positus, ubi idem Apostolus dicit: Scimus autem quoniam diligentibus Deum omnia cooperantur in bonum his qui secundum propositum uocati sunt . Propositum autem Dei non esse aliud quam predestinationem Dei ipse Apostolus uelut exponit, qui cum dixisset, his qui secundum propositum uocati sunt, statim subiunxit, Nam quos presciuit et predestinauit conformes fieri imagini Filii sui : ut ex his omnibus rectissime intelligamus unum atque idem esse et propositum Dei, et predestinationem  Dei, et prefinitionem Dei. Que prefinitio, id est predestinatio, manifestissime et in his uerbis Apostoli ponitur in bono, et in illis uerbis prophete, que supra memorauimus, ponitur in malo, dum hic designat preordinatos ad uitam; ibi uero preordinatos ad interitum. Tales namque sunt uasa ire,  sicut ipse Apostolus ait , aptata in interitum: siue, ut alii transtulerunt, perfecta in interitum: et suo uidelicet merito, et iusto diuino iudicio.

De quibus cum iste dicat: Quod in massa damnata ex originalis peccati merito sint derelicti et male uiuere permissi, et ad extremum eterno igne plectendi, et iam nolens et contradicens nichil aliud dicit quam diuino eos iudicio eterno igni predestinatos. Nam si massa illa tota damnata est, utique iusto Dei iudicio est condemnata, et condemnata sine dubio ad eternam perditionem atque supplicium. Quod quid est aliud quam hanc eamdem massam diuino iudicio damnatam esse ad interitum sempiternum? Ita dum ueritati resistere conatur, ipsam ueritatem etiam  nolens ac nesciens, inuicta ratione, confiteri compellitur.



CAPUT XIu.

Quarto decimo capitulo ita dicit:

    1. Ex uerbis Augustini probari predestinatos nonnisi de iustis dici, dicentis: Nescientes enim quis pertineat ad predestinatorum numerum, quis non pertineat. Et iterum: Qui predestinatos a non predestinatis discernere non ualemus. Item: Qui cadunt et pereunt, in predestinatorum numero non fuerunt.
    2. Penam predestinatam peccatoribus: ipsos uero prescitos tantum, non predestinatos.
    3. Hoc etiam legibus humanis coniici, que hominem non definiunt ad peccandum: penas autem peccaturis  definiendo, nichil aliud appetere, quam pronos ad peccandum suppliciorum atrocitate territos cohibere; ac per hoc non minus misericordie, quam uindicte transgressoribus suis efficere.


His uerbis nos respondemus, imo ex uerbis beati Augustini  probari predestinatos etiam de iniustis dici. Qui cum definiret quid sit predestinatio, ita ait: Predestinatio Dei que in bono est, gratie est preparatio. Ubi sine dubio nullatenus adiungeret in bono, nisi sciret predestinationem esse etiam in malo, sicut aperte ex libro Actuum apostolorum ipse demonstrat, ponens illud testimonium ubi dicitur: Conuenerunt enim in ueritate in ciuitate ista aduersus sanctum puerum tuum Iesum, quem unxisti, Herodes et Pilatus, et populus  Isrel facere quanta manus tua, et consilium predestinauit fieri . Ubi et subdidit: Tanta quippe ab inimicis Iudeis manus Dei et consilium predestinauit fieri, quanta necessaria fuerant Euangelio propter nos. Manifeste igitur et ex uerbis libri diuini, et ex uerbis sancti Augustini approbatur, predestinationem que hic legitur, non fuisse in bonum illis, qui tanta et talia passionis tempore in Dominum exercuerunt, sed in magnum et mortiferum malum: quamuis Deus illud nobis uerterit in bonum. Si quis autem putat beatum Augustinum uelut uitiose ex iam dicto libro istud testimonium posuisse, quia apud nos legitur: Que manus tua et consilium decreuerunt fieri; sciat potius uere et expresse, et proprie,  sicut in Greco habetur, ab eo positum; ipse enim sermo, id est , etiam hic legitur in Greco, ubi ille posuit: Que manus tua, et consilium predestinauit fieri. Qui etiam in Epistola ad Romanos Grece inuenitur, ubi Apostolus ait: Quos autem predestinauit, hos et uocauit . Ex quo manifestum est eumdem Grecum sermonem proprie in Latinum interpretari predestinauit: posse autem interpretari ad sensum etiam decreuit, siue prefiniuit, ut certissime intelligamus, predestinatum nichil esse aliud quam decretum et definitum. Sicut et ex uerbis Isaie prophete, quibus ait: Dominus enim Deus exercituum decreuit ; et ex illis uerbis libri Danielis: In sententia uigilum decretum est , iam supra euidentissime est demonstratum.

 Quid ergo isti prodest, quod tanta intentione et contentione mentitur, beatum Augustinum definisse omnem predestinationem gratie preparationem esse; cum ille nequaquam dixerit omnem, sed predestinationem tantummodo, que in bono est, ita definierit, et quasi ipse dixerit predestinatos nonnisi iustos dicendos. Cum ille hoc nusquam dixisse inueniatur, sed uerba que ille de sola iustorum predestinatione posuit, qua alii sunt utique predestinati, alii non predestinati: alii pertinent ad numerum predestinatorum, alii non; iste minus peruicaciter et impudenter posuit: quasi ille sanctus doctor semper de utraque predestinatione, id est bonorum et malorum, simul loqui debuisset: aut consequens sit, ut  cum de sola bonorum predestinatione disputat, statim predestinationem malorum negare uideatur. Quia in illo apertissime in multis locis commemorat  et ostendit. De quibus hic, exempli gratia, unum testimonium ponimus, ubi ait: Populum quemdam Psalmus ille culpat, in quo nec unus erat, qui faceret bonum , dum uolunt manere filii hominum, et non esse filii Dei, cuius gratia homo fit bonus, ut faciat bonum. De illo enim bono dictum hic debemus accipere, quod ibi ait: Deus de celo respexit super filios hominum, ut uideat si est intelligens requirens Deum . Hoc ergo bonum quod est requirere Deum, non erat qui faceret, non erat usque ad unum, sed in eo genere hominum quod predestinatum est  ad interitum: super hos enim respexit Dei prescientia protulitque sententiam. Sed quid prodest hoc exemplum de Dei predestinatione malorum, contra istum proponere, cum solita insania paratus sit dicere auditoribus suis: ut cum audiunt in uerbis huius sancti doctoris dictum, genus hominum predestinatum ad interitum; a contrario intelligant non predestinatum, sic illudantur, qui ueritatem non in Scriptura ueritatis, sed in mendacii fabricatoribus querunt.

2. Addit adhuc et dicit: Penam predestinatam peccatoribus, ipsos uero prescitos tantum, non predestinatos. De qua re et in isto, et in precedenti capitulo satis diximus, multis testimoniis manifeste  ostendentes peccatores, qui in peccatis suis permanserint, iusto Dei iudicio penis predestinatos. Mirum est autem quo sensu uel qua ratione possit intelligi ut Deus peccatoribus predestinauerit penas, et peccatores non predestinauerit penis; neque enim quando eis penas predestinauit et preparauit, ignorabat, qui eis puniendi et cruciandi essent. Quod etiam iste confitetur dicens esse prescitos. Si ergo certissime presciebat, qui illis penis iuste puniendi et excruciandi essent, quid aliud fecit cum certissisimis quibusque certissimas penas preparauit, nisi quod eos certissime penis predestinauit? Omnino enim illi soli eas patientur, quos ille passuros presciuit. Quid ergo est immutabili prescientia prescisse illos ad penas, quam immutabiliter eos penis predestinasse?  Neque enim timendum erat ut quod certissime presciebat iuste futurum, non predestinaret se iuste facturum.

3. Alia est autem legum humanarum conditio, que sic statuunt peccantibus certa supplicia, ut tamen qui ita peccaturi sint, ut illis uel illis suppliciis iuste excrucientur, penitus ignorent. Et ideo penas peccatoribus preparare et predestinare possunt, quas iustas esse nouerunt: ipsos tamen peccatores, quos prorsus ignorant, penis predestinare non possunt. Quod si scirent certissime personas, que illis suppliciis digne essent, possent omnino iustissime, sicut peccatoribus penas statuere; ita et ipsos peccatores certa et iusta definitione penis predestinare, sicut in ipsa iam iudicii examinatione, quos certissime  comprobauerint capitalis criminis reos, mortem eis statutam atque decretam ex legibus recitant, et manifesta sententia ipsos morti adiudicant. Quod eis utique prestat iudicii certa cognitio, ut sicut peccatoribus penas, ita et ipsos peccatores penis predestinare audeant. Si ergo utrumque hoc recte et iuste in humano iudicio certis cognitionibus informato atque formato potest fieri, ut et pene peccatoribus et peccatores penis iusto et irreprehensibili iudicio decernantur; nec tamen aliquis talium reorum, uel per ipsas leges uel ipsos iudices ad peccandum cogitur, sed tantum, quia peccauit, iuste punitur: quanto incomparabiliter et ineffabiliter in diuino iudicio fieri omnino credendum est, ut quoniam et ipsas penas que peccatoribus iuste debentur, et  ipsos peccatores quibus debentur, eterna scientia nouit? Cum nulli sit ipse auctor uel causa peccati, iustissime tamen et penas peccatoribus quas iustissimas nouit, et peccatores nunquam sibi ignotos, sed eterna ueritate notissimos eternis predestinat penis. Neque enim aliquis nostrum dicit quod iste tam frequenter obiicit: Quod Deus predestinatione sua aliquem cogat ad peccandum, sed tantummodo pro his, que peccauit, ad luendum supplicium; sicut nec leges ipse, decernendo supplicium, compellunt ad peccatum, sed tantummodo quod spontanee et uoluntarie peccatum est, iusta damnationis ultione non relinquunt impunitum.



CAPUT Xu.


Quinto decimo capitulo tales definitiones ponit.

1. Peccata, et eorum supplicia nichil esse.

2. Prescisse et predestinasse Deum peccata uel penas; pro non prescisse, non predestinasse, non preparasse: exemplo Iude, qui electus pro non electo, amicus pro non amico, filius pro non filio.

3. Penas malas esse ideo non a Deo, a quo non sit malum, Deum non punire que facit, nec ab eis naturalia munera tollere.

4. Dolorem esse sanitatis absentiam, tenebras lucis, silentium clamoris, tristitiam gaudii, laborem quietis. sic presciri, uel predestinari peccata uel penas.

5. Dolendo non ipsum dolorem, sed ipsam sanitatem nosci, quam non nosse si de illa notionem quamdam  non haberet.

6. Recordationem sanitatis in sensibus remanere; ipsam uero in illa substantia, quam Deus creauit, residere.

In istis sex propositionibus illud quod primo loco posuit, id est peccata et supplicia nichil esse, iam superius, prout potuimus, est tractatum: quia et si nichil dici possunt peccata, eo quod nullam habeant substantiam in se existendi, uel subsistendi, tamen iustitiam deserere, quod est peccare, non potest fieri, nisi in aliqua et per aliquam substantiam, uel spiritualem, uel corporalem; spiritualem cum in ipso animo deseritur ueritas, iustitia, bonitas, et subintrant his contraria, id est mendacium, iniquitas, malitia, que licet nullam habeant subsistendi naturam, sunt  tamen magna uitia, uel languores nature, id est ipsius animi, cui dominantur, et cuius sanitatem atque integritatem uiolant: ita ut ipse animus his incuruatus et depressus ex libero seruilis, et ex sano infirmus efficiatur, dicente Domino in Euangelio: Quia omnis qui facit peccatum seruus est peccati . Et Psalmista dolenter et miserabiliter implorante: Ego dixi: Domine, miserere mei, sana animam meam, quoniam peccaui tibi . Sed quia hec mala sic incipiunt in animo, ut maxime tamen per corpus exerceantur, transit malum spiritualis nature, id est animi, in malum corporalis nature, id est ipsum corpus; et ita uelut quedam pestis totum simul commaculat et corrumpit, ut peccato dominanti anima seruiens redigat in eamdem  seruitutem corpus suum; et fiant membra corporis ipsius arma iniquitatis peccato, quibus ipsa iniquitas et peccatum fortius et uiolentius in utroque dominetur. Unde Apostolus fidelibus dicit: Et ne exhibeatis membra uestra arma iniquitatis peccato; sed exhibete uos Deo tanquam ex mortuis uiuentes, et membra uestra arma iustitie Deo . Huic tanto et tam mortifero languori totum hominem sibi uindicanti et saucianti, solus ille unus et uerus medicus potest adhibere medelam et sanitatem conferre, qui de seipso ait: Non est opus sanis medico, sed male habentibus , et de quo scriptum est: Ipse enim saluum faciet populum suum a peccatis eorum . De quo etiam  Apostolus ait: Fidelis sermo et omni acceptione dignus, quia Christus iehsu uenit in hunc mundum peccatores saluos facere .

Iste ergo qui tam assidue dicit, et repetit peccata nichil esse, quid aliud conatur agere, diabolo instigante, nisi ut ea quasi leuiget in cordibus auditorum, ut non doleant, non agnoscant quanto malo teneantur, nec curent dicere cum Psalmista: Miserere mei, Deus, secundum magnam misericordiam tuam, et secundum multitudinem miserationum tuarum dele iniquitatem meam. Amplius laua me ab iniquitate mea et a peccato meo munda me. Quoniam iniquitatem meam ego cognosco, et peccatum meum contra me est semper . Abiiciatur ergo deceptor iste ab auribus et cordibus fidelium, et contra tam magnam  miseriam imploretur dolenter et simpliciter magna Dei misericordia: contra multitudinem tantarum miseriarum queratur multitudo miserationum, ut deleatur iniquitas, lauetur homo ab ipsa iniquitate, mundetur a peccato, quo erat sordidus et immundus effectus; cognoscat iniquitatem suam, et peccatum suum non putet esse nichil, nec ponat illud post dorsum suum, sed ante oculos semper habens imploret illum qui dixit: Deleui ut nubem iniquitates tuas, et quasi nebulam peccata tua . Similiter et supplicia, que peccatis debentur, ita extenuare, sic leuigare et annullare contendit, ut ea semper nichil esse confirmet; que licet in se substantiam nullam habeant existendi, tamen per corporales naturas, id est ignem eternum, et  stagnum sulphuris, et uermes nunquam deficientes damnatorum et corporibus, et animis, inferuntur: dum et animas et corpora simul excruciant. Et ideo, licet non sint substantialiter, sunt tamen semper penaliter, et infeliciter in eorum animis et corporibus, quos sine fine excruciant.

Quocirca non nos delectet audire ab isto misero seductore peccatorum supplicia nichil esse; sed potius audiamus quod uerissime ueritas dicit: Mortuus est autem et diues, et sepultus est in inferno. Eleuans autem oculos suos cum esset in tormentis, uidit Abraham a longe, et Lazarum in sinu eius; et ipse clamans dixit: Pater Abraham, miserere mei, et mitte Lazarum, ut intingat extremum digiti sui in aqua,  et refrigeret linguam meam, quia crucior in hac flamma . Et paulo post, cum pro fratribus suis supplicaret, ait: Ut testetur illis, ne ipsi ueniant in hunc locum tormentorum . Ecce infelix et infelicissime damnatus diues, statim ut mortuus est corpore, anima sepultus est in inferno; ubi tenebatur ipsa anima in tormentis, et ibi amplius cruciabatur, unde amplius peccauerat, id est in lingua; et cruciabatur in flamma undique adurente et concremante. Et sicut ipse micas mense sue non dederat Lazaro mendico et ulceribus pleno iacenti ad ianuam suam, ita et ipse stillam aque de digito eius, qua aliquantulum refrigeraretur, non meruit impetrare. Et pro fratribus rogat ne et ipsi  ueniant in illum locum tormentorum. Si ergo, iuxta uocem ueritatis, infernus locus est tormentorum, et anime miserorum exute corporibus illic sepeliuntur, et sunt in tormentis, et per que peccauerunt, per hec et torquentur, ut iudicium sit illis sine misericordia, quia non fecerunt misericordiam .

Hec audiat fidelis quisque et timeat, et dum tempus est, fugiat ab ira uentura de qua beatus Ioannes Baptista ait: Quis uobis demonstrauit fugere a futura ira? Facite ergo fructus dignos penitentie . Hunc locum tormentorum ipse Dominus frequenter appellat tenebras exteriores et caminum ignis, et ignem eternum diabolo et omnibus impiis preparatum, ubi erit dolor sine fine, et ex dolore sempiternus fletus oculorum, et stridor dentium . De tali pena infelicium damnatorum et Isaias propheta dicit: uermis eorum non morietur, et ignis eorum non exstinguetur: et erunt usque ad satietatem uisionis omni carni . Sed et beatus Iob lacrymabiliter Deum implorat dicens: Nunquid non paucitas dierum meorum finietur breui? Dimitte ergo me, ut plangam paululum dolorem meum; antequam uadam, et non reuertar ad terram tenebrosam et opertam mortis caligine; terram miserie et tenebrarum, ubi umbra mortis, et nullus ordo, et sempiternus horror inhabitat . Et beatus Ioannes in Apocalypsi: Missi sunt, inquit, in stagno ardenti igne et sulphure: quod est mors secunda, et cruciabuntur die ac nocte in secula seculorum . Et sicut alibi ait: Fumus tormentorum  eorum ascendet in secula seculorum . Hec fideliter credamus, ueraciter timeamus, et hunc uaniloquum et seductorem penitus ab auribus repellamus: Quia, sicut ait Apostolus, corrumpunt bonos mores colloquia mala . Unde et alia Scriptura admonet dicens: Sepi aures tuas spinis, et noli audire linguam iniquam .

2. Statim namque post hec illa sua regula impia et furiosa, qua persuadere conatur ut, cum audimus aliquid factum, intelligamus non factum, cum aliquid dictum, intelligamus non dictum; adiungit et dicit: Prescisse et predestinasse Deum peccata uel penas, pro non prescisse, non predestinasse, non preparasse. Quod apertissime fidei et ueritati contrarium est. Si  enim non presciuit Deus angelorum uel hominum omnia futura peccata, non est prescius futurorum. Et quid iam aliud prestat nisi ut dicat iste insipiens in corde suo, non est Deus , si non presciuit penas que peccantibus iuste debentur, quomodo eas et in Euangeliis et in ceteris Scripturis tam assidue, tam grauiter, tam terribiliter comminatur. Sed dicit iste: Quia peccata uel pene nichil sunt, eo quod substantiam per se existendi non habeant. Et ideo quod nichil est Deum nec scire nec prescire potuisse. Quasi Deo ignotum sit quidquid non est, et quod ipse essentialiter et naturaliter esse non fecit: cum ille omnipotenti scientia et prescientia sua sicut nouit omnia que fecit, sic etiam nouerit que non  fecit [a 1Kb] : et, sicut nouit que esset facturus, ita semper nouerit que non esset facturus. Ita namque et que uellet esse, et que nollet esse, nullatenus potuit ignorare: et quod noluit habere naturam uel substantiam existendi, nouit sine dubio magnum malum esse nature subsistendi angelice uel humane, cum peccato in deterius commutatur, et penali supplicio sine fine cruciatur.

Quod autem dicit Deum non predestinasse penas uel peccata, de peccatis utique uerum est, quia non predestinauit, nisi que fuerat ipse facturus. Que utique omnia et bona et iusta sunt. De penis autem manifeste falsissimum est, quas non solum predestinauit, sed etiam preparauit. Sicut ipse Dominus in Euangelio dicit: Discedite a me, maledicti, in ignem  eternum qui paratus est diabolo et angelis eius . Adiungit exemplum Iude satis absurde et incongrue, sicut supra ostensum est.

Et statim subiungit dicens: Penas mala esse ideoque non a Deo, a quo malum non sit. Contra illud quod ipse Deus per prophetam testatur dicens: Ego Dominus, faciens pacem et creans malum . Unde et alibi scriptum est: Si erit malum in ciuitate quod Dominus non fecit . Et iterum: Bona et mala uita et mors, paupertas et honestas, a Deo sunt . Et ideo fideliter discernendum, aliud esse malum, id est uitium, contrarium bono, quod utique non est a Deo, sed uel a diabolo inuentum, uel ab homine commissum; aliud uero esse malum, quod significat aliquam afflictionem  uel temporalem uel eternam: ut sunt fames, pestilentia, hostilitates, uastationes, mors, et ipsa que appellantur eterna supplicia; que utique omnia a Deo sunt: quia non nisi iusta eius dispositione, et iusto eius iudicio preparantur uel inferuntur. Iste autem, qui penas illas eternas a Deo non esse confirmat, compellandus est, ut dicat a quo eas esse putet, utrum a diabolo, cui sunt preparate; an ab hominibus, qui ibi pariter cruciandi sunt; an a nullo, ut sine aliquo auctore ceterne Deo existant.

Subiungit post hec dicens: Deum non punire que fecit nec ab eis naturalia munera tollere. Quod ut diligentius consideretur, manifestum est illa que Deus fecit in creatura rationali angelica uel humana, esse in angelis spiritus sine corpore, esse in hominibus animam et  corpus: Naturalia uero munera que istis rationalibus creaturis naturaliter Deus dedit, illa uult iste intelligi de quibus superius multa locutus est, id est quod habeat in se naturaliter mens humana siue angelica, memoriam, intelligentiam, uoluntatem, esse, nosse, uelle, ut naturaliter meminerit sui, intelligat se, diligat se, naturaliter habeat esse ut existat, nosse  ut agnoscat se, uelle ut amet se. Liberum etiam arbitrium naturale tantummodo donum Creatoris asserit iste, sicut supra satis suis uerbis ostendit. Dicit itaque Deum non punire que fecit; id est nec spiritum angelicum in angelis malignis: nec spiritum et corpus in hominibus damnandis. Et quomodo ignem eternum dicit paratum esse diabolo et angelis eius, si illo igne spiritus angelici puniendi non sunt? Quomodo etiam alibi hominibus et de hominibus dicit: Sed potius eum timete qui potest et animam et corpus perdere in gehennam , si illo cruciatu gehenne nec anima, nec corpus, que utraque Deus fecit punientur? Sed uere punientur et spiritus et corpora in gehenna, sicut uera fides credit, sicut ipsa ueritas testatur: non quia ea Deus fecit, sed  quia ipsa fecerunt que Deus non fecit, et que Deus odit, et que impunita esse non sinit, id est peccata. Que sine auctoribus suis neque esse, neque puniri possunt: neque enim per se subsistunt, ut in seipsis puniantur, sed insunt mentibus deprauatis angelicis siue humanis ab ipsis commissa, ipsis adherentia, et cum ipsis atque in ipsis damnanda.

Ita et illud uerum est quod in Dei laudibus Scriptura dicit: Diliges enim omnia que sunt, et nichil odisti eorum que fecisti . Et quod Dominus ait: Qui potest et animam, et corpus perdere in gehennam . Diligit enim creaturam suam, in quantum natura est, et ab eo condita est. Et odit eam in quantum uitiata est. Unde scriptum est: Odisti omnes qui operantur iniquitatem, perdes omnes qui loquuntur  mendacium: uirum sanguinum et dolosum abominabitur Dominus . Unde et de quibusdam dicit propheta: Et facti sunt abominabiles, sicut ea que dilexerunt ; et iterum: Similiter autem et odio sunt Deo impius et impietas eius . Ita ergo diligit omnia que sunt, et nichil odit eorum que fecit; ut tamen hec in creatura rationali uitiata, deprauata atque corrupta, impunita et inordinata esse non sinat. Iuste enim ordinatur et punitur in penis natura que non sub Deo et ex Deo uoluit esse beata, sed in se, et per se, uelut libera esse concupiuit: ut que noluit subiici uolens, subiiciatur nolens; et que illic potuit esse semper beata, hic sine fine misera efficiatur. Quia manum Dei  effugere impossibile est  , cui necesse est, ut que noluit uoluntate, necessitate subdatur.

Quid autem ipsis naturis rationalibus proderit, si in illa eterna damnatione constitutis naturalia illa, ut iste dicit, munera non erunt sublata? Cum ad nullum beatitudinis fructum, sed ad solum tormentorum cumulum in eis relinquenda esse manifeste  intelligantur, ut meminerint sui, ad eternum dolorem male conscientie: intelligant se semper miseras, semper esse damnatas; diligant se, ut magis doleant sine fine perire quod amant. Liberum uero arbitrium [a 1Kb] quomodo aut quale in illis erit, quorum uoluntas nec iniquitatem suam poterit iam deserere, nec bonum aliquid ulterius operari? sicut Scriptura dicit: Quodcunque potest manus tua facere, instanter operare: quia nec opus, nec ratio, nec sapientia, nec scientia erunt apud inferos, quo tu properas . Quid illis proderit semper esse infeliciter, scire damnationem suam, uelle nec posse euadere penam suam? Omnia ergo que hic data sunt ad usum bene agendi, ad gratiam Domini promerendam, ibi quantulacunque eorum uestigia remanserint, ad supplicium  ualebunt, non ad solatium. Si autem rationalis creature memoria, intelligentia, uoluntas, non ad se, sed ad Conditorem referantur, quid iam illis penitus a Deo desertis, et ab eterno illo et uero lumine separatis, quid in illis, inquam, aget memoria, ubi nemo dicere poterit: Memor fui Dei, et delectatus sum?  et ubi implebitur quod scriptum est: Quoniam non est in morte qui memor sit tui . Nulla erit intelligentie illuminatio, qua Deus agnoscatur, queratur, inueniatur. Nulla dilectionis pietas, qua Deus ametur, desideretur, fruatur. Ipse enim erunt tenebre exteriores extra illud lumen iam positis, cuius nulla illuminatione perfruentur: Et illa nox horrenda, de qua ipsum uerum lumen Dominus noster dicit: Quandiu in mundo sum, lux sum  mundi. uenit nox quando nemo potest operari . Quandiu ergo in mundo est per illuminantem gratiam, lux est mundi a suis tenebris liberati. Cum autem hanc sue illuminationis gratiam subtraxerit eterna cecitate damnatis, quid eis aliud remanebit nisi nox horrenda, nox perpetua, in qua nemo possit operari?

Si autem etiam de sensibus corporis, qui et ipsi sunt utique naturalia munera Conditoris, tale aliquid consideretur [b 1Kb] , quid ibi proderit uisus, ubi nullus erit lucis aspectus? Aut si ad horam fuerit, non ad consolationem, sed ad uehementiorem dolorem ualebit: ut scilicet uideant boni aliquid, quod iam habere aut promereri non possint. Sicut et diues ille eisdem infernalibus penis damnatus, Abraham et Lazarum ad  horam uidere potuit , sed ad augmentum doloris, non ad solatium ereptionis. Licet hoc ante ultimum illud iudicium iuxta occultam dispositionem Conditoris fieri credendum sit, postea uero nichil tale futurum legatur. Quid ibi aget auditus, ubi semper horrendus fragor, et tristis atque innumerabilis audietur gemitus? Quid olfactus, ubi iuxta  quod Deus per prophetam comminatur: Erit semper pro suaui odore fetor?  Quid gustus, ubi eterna erit fames et sitis? Sicut de ciuitate diaboli, id est de tota illa multitudine damnatorum aperte in Apocalypsi scriptum est: Quia in una die uenient plage eius, et mors et luctus, et fames: quia fortis est Deus, qui iudicauit illam . De siti autem et lingua semper ardente, in damnatione illius diuitis aperte Euangelium declarat. Quid totius corporis tactus, ubi nulla eius poterit esse iucunditas, nulla suauitas, sed sempiternus sentietur dolor, eterna exustio, eterna excruciatio? Quid ergo prodest quod iste dicit, uelut ad consolationem stultorum, Deum non punire que fecit, nec ab eis naturalia munera tollere? Cum et puniat eternaliter naturam uitiatam pro his  que male gessit: et si aliquid naturalium munerum in illa damnatione eam habere permittet, totum ualeat ad supplicii augmentum, non ad consolationis solatium.

Quid est autem quod addit: Dolorem esse sanitatis absentiam, tenebras lucis, silentium clamoris, tristitiam gaudii, laborem quietis: sic presciri uel predestinari peccata uel penas. Si enim in his uerbis hoc persuadere uoluit, quod, sicut nos per sanitatis absentiam cognoscimus in nobis dolorem, et per absentiam lucis cognoscimus tenebras, et per absentiam uocis cognoscimus silentium, et per absentiam gaudii sentimus tristitiam, per absentiam quietis sentimus laborem, sic Deus prescierit peccata, uel predestinauerit penas, ut et peccata non nisi priuatione iustitie scire aut prescire potuerit; et penas, nisi priuatione  beatitudinis non agnouerit, uel predestinauerit; si, inquam, ita sensit, ita persuadere uoluit, quid tali sensu horribilius, quo diuina uirtus humane infirmitati adequatur? Dei etenim uirtus, semper eodem modo se habens, omnia nouit in se, nec indiget ut aliquid nouerit extra se: nec aliter nouit facta, aliter non facta, quia nec illa nouit per eorum presentiam, nec ista per aliarum rerum absentiam; sed eterna et incommutabili scientia sua equaliter uidet quid uoluerit esse, et quid esse noluerit: nec priuatione iustitie cognoscit peccata; sed, cum sit ipse summa iustitia, in ipsa [al., ipso] incommutabiliter uidet quid ab ea dissonet uel discordet. Similiter non per absentiam beatitudinis penas cognoscit, sed cum sit ipse summa beatitudo, in semetipso incommutabiliter  uidet in quantam penarum profunditatem mergendi sunt qui ab eius tranquillitate discedunt. Atque ita non priuatione iustitie, sed in ipsa iustitia uidet quidquid ab ea dissentit: nec priuatione beatitudinis agnoscit penas; sed, in ipsa beatitudine, uidet quid doloris et laboris incurrat qui ab eius tranquillitate separatur.

 Adhuc addit et dicit: Dolendo non ipsum dolorem, sed ipsam sanitatem nosci, quam non noscet, si de illa notionem quamdam non haberet. In quibus uerbis affirmare uidetur dolorem illum eternarum penarum non posse nosci, id est agnosci, ab animo patientis, eo quod ipse dolor nullam habeat substantiam in se existendi uel subsistendi. Et ideo cum substantialiter nichil sit, non ipse agnoscatur ab illo qui dolet, sed potius ex eius comparatione sanitas agnoscitur; que in corpore naturaliter aliquid est, et que ipsi dolori contraria est. Quam sanitatem nullatenus nosset qui totus dolet in penis, nisi eius notitia in memoria remaneret.

Et ut hec tam absurda et stulta, uelut ratione quadam reddita, confirmare uideatur, subiungit et  dicit: Recordationem sanitatis in sensibus remanere, ipsam uero in illa substantia quam Deus creauit residere. Per quod fortassis hoc intelligi uult quod in sensibus in illa damnatione semper dolentis, uelut ex commonitione ipsius doloris, fiat recordatio sanitatis, in sensibus uidelicet, quibus uel corpus uel anima ipsos dolores sentiet; ipsam uero sanitatem in illa damnatione ita posse intelligi, quia substantia hominis, quem Deus creauit, et in anime et in corporis perpetuitate non consumitur, non deletur, sed uelut quadam sue plenitudinis sanitate eternaliter durat. Que omnia idcirco dicere uidetur, ut per illum sempiternum penarum dolorem, nec cognitionem sanitatis, nec eius recordationem, nec ipsam sanitatem in eis qui torquendi sunt, asserat  perire. Cum e contrario omnia ista, id est et cognitio et memoria sanitatis in animo semper dolentis, et conseruatio illa nature nunquam delende, non proficiant ad aliquam gratiam et iucunditatem salutis, sed potius ad cumulum doloris: ut non solum sensu et corporis et anime doleat ita damnatus; sed etiam dum recordatur, et agnoscit bonum sanitatis quod funditus amisit, in ipsa memoria et notitia puniatur. Dicat ergo insanus esse in eternis et omnimodis doloribus sanitatem, dum que ibi existimat, dum que ibi putat remanere ad indicium sanitatis, non aliud quam materia sint doloris: ut, dum nunquam finitur qui torquetur, nec tormenta ipsa finiantur:



CAPUT XuI.


Sexto decimo capitulo duodecim definitiones proponit, ita dicens:

    1. Nulla natura naturam puniri.
    2. Et nichil aliud esse penas peccatorum, nisi peccata eorum.
    3. In igne eterno nichil aliud esse penam, quam beate felicitatis absentiam.
    4. In ea nullum esse qui non habeat insitam sibi naturaliter absentis beatitudinis notionem, eiusque desiderium: habituros miseros felicitatis et ueritatis notionem atque scientiam: ac per hoc non esse miseros, nec puniri.
    5. In diabolo et impiis hominibus non puniri nisi  peruersitatem proprie uoluntatis; nec peccasse naturam, sed uoluntatem.
    6. Nec in primo homine peccasse nature generalitatem, sed uniuscuiusque indiuiduam uoluntatem.
    7. Si ea natura delinqueret, cum una sit, tota profecto periret.
    8. Proinde in nullo naturam puniri, quia ex Deo sit, et non peccet, sed motus uoluntarius libidinosus puniatur.
    9. Ideoque in impiis supplicia non perpeti quod Deus fecit, sed quod superbia uitiose inuenit.
    10. Libidinem peruerse uoluntatis cruciari, dum ea que male aut indigne appetit, habere non sinatur.
    11. Ex nullo bono malum esse.
    12. Eum qui hic libero uoluntatis arbitrio, quod est naturalis intelligentie munus, id est mentis acies in usus  turpitudinis mutet, illic ne omnino ueritatis honestate fruatur, iustissime perdat, et tenebras eterne ignorantie non euitare.


In his uerbis illud quod primo loco posuit nulla natura naturam puniri, ideo dixisse uidetur quia omnis utique natura a bono auctore Deo condita, in quantum natura est, bona est: ut uerbi gratia, natura anime siue corporis bona est; et natura ignis, in quantum natura est, similiter bona est. Cum ergo utraque naturaliter bona sint, recte sibi iste uidetur dicere et definire, quod nulla natura alia puniatur natura; quia uidelicet duo bona secundum eius sensum non possunt sibi esse contraria, ne nature bone altera bona natura possit esse pena. Atque huiuscemodi argumentationis manifestissima fallacia  cupit subuertere in cordibus audientium firmissimam fidei ueritatem, qua omnes fideles indubitanter credunt et confitentur, in una et per unam eterni ignis naturam, et naturam spirituum malignorum, et naturam hominum perditorum, id est animas et corpora eorum sine fine damnandas, puniendas atque torquendas per eius iustum et eternum iudicium: Qui potest et animam et corpus perdere in gehennam, et qui, postquam occiderit, habet potestatem mittere in gehennam .

Nec solum de illis eternis suppliciis quibus natura angelica et humana utique natura ignis eterni torquebitur ut ignis, qui bonitate Conditoris hic homini datus est ad solatium, ibi iusta seueritate iudicis uertatur ei in supplicium; non de illis, inquam,  solis certa est fides ita esse futurum; sed etiam in communi hominum sensu certissimum esse constat nunquam naturam nisi natura puniri. Sicut natura corporis, aut ex semetipsa punitur, uelut cum deficit a sanitate, et succumbit infirmitati atque languori, dum et bonum sanitatis in eo minuitur, et malum languoris ex seipso patitur, aut ex alterius nature subtractione, que illi ad sustentationem uel aliud solatium ualet: uelut si ei penaliter subtrahatur natura cibi, aut potus, aut etiam lucis, uel uestimenti, et quidquid eiusmodi est; dum ex hoc et fame ac siti tabescit ac deficit, et tenebrarum horrore affligitur, aut frigoris erumna cruciatur; aut certe ex alterius rei natura ipsum corpus hominis punitur:  sicut corpora latronum utique puniuntur ui flagellorum et gladiorum ac multiplicium tormentorum, que utique ipsorum nature ex aliis naturis penaliter inferuntur. Cum ergo hec ita sint, et nunquam natura nisi aut ex seipsa in seipsa puniatur, uel alterius nature utilitate subtracta, uel uiolentia illata, qua ratione iste dicit nullam naturam natura puniri? ut ex hoc quantum in se est, ueritatem eternorum destruat suppliciorum; ubi et natura spirituum, et natura corporum iuxta euangelicam et apostolicam ueritatem: Natura ignis eterni cruciabitur die ac nocte in secula seculorum .

Si autem propterea hoc dicit quia nature non nocent inuicem, nisi suis qualitatibus, ut, uerbi gratia,  ignis et aqua, quorum proprie qualitates sunt ut et aqua sit naturaliter humida, et ignis naturaliter aridus; et ideo potest et aque humore ignis exstingui, et ignis ariditate ignita humor aque exsiccari, ut non sibi uideantur ista aduersari ex eo quod nature sunt, sed ex eo quod qualitatibus suis sibi contrarie sunt. Si propterea, inquam, hoc dicit, sciat in fide nostra nullam esse distantiam utrum nature naturis puniri dicantur, an ipse nature suis naturalibus qualitatibus sibi inuicem penales existant; quia utrumque unus Conditor creauit, id est et naturam et qualitatem insitam nature. Et ideo utrumque simul rectissime una dicitur natura, et a sapientissimo Conditore alia ab alia propria qualitate distincta. Deinde quia et si immortalis est natura  angelici siue humani spiritus, tamen, potestate conditoris et iusti ultoris Dei, sic illi igni corporeo et eterno penaliter et eternaliter alligabitur, sicut et hic eadem potestate summi Conditoris colligatur humanus spiritus terreno corpori, nec solui potest, nisi illius uoluntate et iudicio qui colligauit. Natura quoque humani corporis in illo eterno igne damnatorum ita erit penaliter immortalis, ut ad sustinenda eterna supplicia nunquam morte soluatur; ita passibilis et incorruptibilis, ut omni genere dolorum, cruciatuum atque penarum sine fine affligatur. Hanc enim penam omni intentione cauendam terribiliter Scriptura denuntiat, dicens: Humilia spiritum tuum ualde, quia uindicta carnis impii ignis et uermes . Et iterum: Dominus enim omnipotens  uindicabit in eis; in die iudicii uisitabit illos: Dabit in carnes eorum ignem et uermes, ut urantur et sentiant usque in sempiternum .

Proposuit quidam antiquitus similem de naturarum inter se contrarietate questionem. Que qualiter ab illo sit proposita et a beato Augustino euidentissima ratione destructa, necessarium existimamus ad commonitionem et confirmationem legentium hic breuiter inserere; maxime quia ille qui eam proposuit, aut ipse Pelagius fuit aut aliquis Pelagianus, sicut et iste est. Ita ergo eamdem questionem beatus Augustinus commemorat dicens: [Quid est, quod interrogat: Qui fecit hominis spiritum? et respondet sibi sine dubio, Deus. Et item interrogat: Carnem  quis creauit? itemque respondet: Item credo, Deus. Interrogat tertio: Bonus est qui utrumque creauit Deus? respondet: Nulli dubium est. Adhuc interrogat: Et utrumque quod bonus auctor creauit, bonum est? et ad hoc respondet: Confitendum est. Deinde concludit, si igitur et spiritus bonus, et caro bona, ut a bono auctore condita, qui fieri potest, ut duo bona possint sibi esse contraria?] Post hec idem beatus Augustinus subiungit e contrario responsionem suam, ita dicens: [Omitto dicere quia tota huius ratiocinatio turbaretur, si quis ab eo quereret: Aestus et frigus quis fecit? responderet enim sine dubio: Deus. Non ego multa interrogo, ipse concludat utrum, aut ista possint dici non bona, aut non appareant inter se esse contraria? Hic forte dicit:  Qualitates sunt iste substantiarum, non substantie. Ita est, uerum est; sed qualitates naturales, et ad Dei creaturam sine dubio pertinentes. Substantie quippe non per seipsas, sed per suas qualitates, sicut aqua et ignis, dicuntur sibi esse contrarie, etc.] Que ad conuincendam et destruendam improbi hominis insaniam sanctus doctor exsequitur.

Cum itaque terror et ueritas eternorum suppliciorum tam aperte et multipliciter nostre fidei commendentur ad incutiendum saluberrimum timorem, et excitandum ad continuam emendationem, quomodo iste subiungere et dicere ausus est et nichil aliud esse penas peccatorum nisi peccata eorum? Cum certissime fides teneat alias esse penas peccatorum quas anime in presenti ex ipso peccatorum suorum  merito patiuntur deserte a Deo, deserte a luce iustitie, a contemplatione ueritatis, ab illuminatione caritatis; et aliquando tradite etiam in reprobum sensum. Has enim penas peccatoribus et carnalium uoluptatum amatoribus diuina Scriptura in presenti inferri manifestissime testatur, dum de quibusdam Deus dicit: Non permanebit spiritus meus in hominibus istis in eternum, quia caro sunt : dum impii in fine dolentes ac gementes dicent: Et iustitie lumen non luxit nobis, et sol non est ortus nobis ; dum de eisdem impiis Scriptura dicit: Excecauit enim illos malitia ipsorum ; et generaliter de his qui fratres oderunt: Omnis qui odit fratrem suum, in tenebris est, et in tenebris ambulat et nescit quo eat; quoniam tenebre obcecauerunt  oculos eius . Et de quibusdam Scriptum est: Sicut non probauerunt Deum habere in notitiam, tradidit illos Deus in reprobum sensum, ut faciant que non conueniunt . Sunt pene peccantium animarum ipsa peccata, quia eis et ipsarum animarum sanitas corrumpitur et uiolatur, et conscientia misera, perturbata, et anxietatibus plena efficitur. Ita ergo, et peccantium pene fiunt ipsa peccata iusto et terribili Dei iudicio; et tamen pro eisdem peccatis alie statim in presenti grauissime pene irrogantur, sicut superius ostensum est. De quibus omnibus presentibus penis quibus peccantium anime continuo feriuntur atque puniuntur, beatus Moyses in Deuteronomio apertissime testatur,  dicens de omnipotenti Deo: Faciens misericordiam in millia diligentibus se ; et reddens odientibus se statim, ita ut disperdat eos, et ultra non differat, protinus eis restituens quod merentur . Sunt itaque et in presenti grauissime animarum pene ipsa peccata sua; sunt grauissime animarum pene ipsa desertio Dei et damnatio, qua peccatorum meritis continuo restituuntur, sed restant ille in futurum eternorum suppliciorum pene, de quibus scriptum est dicente Domino: Mortuus est autem et diues, et sepultus est in inferno . Et iterum: Ne forte tradat te aduersarius iudici, et iudex tradat te ministro et in carcerem mittaris. Amen dico tibi: non exies inde, donec reddas nouissimum quadrantem . Et alio loco,  cum de seruo nequam loqueretur, qui noluit debitum conseruo suo dimittere sicut et sibi dimissum est, ait: Tunc iratus dominus eius tradidit eum tortoribus, quoad usque redderet uniuersum debitum .

Has penas peccatorum, siue in ipsis peccatis eorum siue in desertione Dei, pro merito ipsorum peccatorum, que statim in presenti inferuntur; siue etiam in exterioribus penis multiplicium flagellorum, que peccantibus ad presens diuinitus inferuntur; siue in damnatione eternorum suppliciorum, que post hec omnia in fine seruantur, cum tam aperte Scriptura testetur, tam indubitanter Ecclesie fides teneat; audiant quicunque huiusmodi fallaciis atque prestigiis per hunc uanissimum hominem illuduntur,  illud quod Apostolus terribiliter omnibus fidelibus denuntiat dicens: Nemo uos decipiat inanibus uerbis; propter hec enim uenit ira Dei in filios diffidentie . Quibus uerbis Apostoli B. Hieronymus exponendo subiungit dicens: [uerba que decipiunt atque supplantant inania sunt et uacua: que uero edificant audientes, plena, cumulata, conferta. Quia igitur sunt plerique qui dicunt non futura pro peccatis esse supplicia, nec extrinsecus adhibenda tormenta, sed ipsum peccatum et conscientiam delicti esse pro pena dum uermis in corde non moritur; et in animo ignis accenditur in similitudinem febris, que non torquet extrinsecus egrotantem, sed corpora ipsa corripiens punit sine cruciatus forinsecus adhibitione, que possidet. Has itaque  persuasiones et decipulas fraudulentas, uerba inania appellauit et uacua, que uidentur florem quemdam habere sermonum, et blandiri peccantibus. Sed dum fiduciam tribuunt, magis eos ferunt ad eterna supplicia. Quia de nulla re sic irascitur Deus, quomodo si peccator superbia et erectus et rigidus non flectatur in fletum, nec misericordiam postulet pro delicto.] Hec sanctus doctor, et antiquorum hereticorum errorem super hac re redarguens, et istius fraudulenta mendacia atque commenta apostolica ueritate subuertens.

Audet tamen iste adhuc maiora et detestabiliora, et subiungit dicens: In igne eterno nichil aliud esse penam quam beate felicitatis absentiam. Ubi recte  ab eo queritur cur et angeli maligni et homines iniqui mittendi sunt in ignem eternum, si ex ipso igne nulla supplicia, nulla tormenta passuri sunt? An propterea tantummodo ut qui nunc uel in ere, uel in terra conuersantur, incipiant in igne habere nouum habitaculum; ubi, sicut de sanctis tribus pueris in fornace Babylonia damnatis scriptum est, nullam potestatem habeat ignis in corporibus eorum, et capillus capitis eorum non aduratur, et odor ignis non transeat per eos; et quid iam restat, nisi ut, sicut de illis Scriptura dicit: quia angelus Domini descendit cum Azaria et sociis eius in fornacem, et excussit flammam ignis de fornace, et fecit medium fornacis quasi uentum roris flantem, et non tetigit eos omnino ignis neque contristauit, nec quidquam molestie  intulit , ita et de istis mirabili insania affirmare contendat. Quod si ita esset quod unquam tale miraculum esse potuit, inter magnalia et prodigia que diuinitus facta sunt, ut tam innumera multitudo apostatarum angelorum et hominum perditorum esset in medio immensarum et estuantium flammarum, et non tangeret eos omnino ignis, sed uim uirtutis sue obliuisceretur, ut diabolus et eius angeli custodirentur illesi? Quis audiuit unquam tale aut quis sufferre possit tante impietatis insaniam? Si enim nulla erit pena in eterno igne damnatorum, sequenter nulla erit etiam gloria in eterna remuneratione iustorum. Qui enim uerissime promisit hanc gloriam dicendo: uenite, benedicti Patris mei, percipite regnum quod uobis paratum est a constitutione  mundi , ipse uerissime comminatus est illam penam dicendo: Discedite a me, maledicti, in ignem eternum qui paratus est diabolo et angelis eius , ipse etiam de utroque immobili ueritate subiunxit: Tunc ibunt hi in supplicium eternum, iusti autem in uitam eternam . Si ergo querimus quid sit illud regnum quod a constitutione mundi iustis est preparatum, audiamus fideliter esse uitam eternam. Si querimus quid credere debeamus illum in quem et homines impii et angeli mittendi sunt ignem eternum? Audiamus nichilominus fideliter esse supplicium sempiternum. Nec maior esse potest gloria quam uita eterna; nec maior pena quam supplicium sempiternum: illud in regno positorum, istud in eterno igne damnatorum.  De quo supplicio ignis eterni aperte beatus Ioannes in Apocalypsi testatur, dicens: Missi sunt in stagnum ignis et sulphuris, et cruciabuntur die ac nocte in secula seculorum . Et alio loco: Et fumus tormentorum eorum ascendet in secula seculorum . Non ergo in igne eterno angeli uel homines damnati poterunt unquam esse quieti et immunes a penis; qui, ut ueritas dicit: Cruciabuntur die ac nocte in secula seculorum; et quorum fumus tormentorum ascendet in secula seculorum; qualis etiam nunc pena et illos consequitur. De quibus ad similitudinem illius purpurati et damnati diuitis Scriptura dicit: Ducunt in bono dies suos, et in puncto ad inferna descendunt . Ut et ipsi, sicut de illo legitur, statim incipiant esse in tormentis, et cruciari in flamma, et deputari in loco eternalium tormentorum: solet iste dicere, sicut audiuimus, cum aliquis ei de talibus iuxta fidei ueritatem obsistere ceperit sermocinando: Quid uis? ratio te uincit. Que ergo est hec ratio omni ratione uacua, omni ueritate aliena, et spiritu impiissimi erroris lymphatica, atque phanatica? Qui uult ut homines ueritatem Christi deserant, et suas phantasticas et demonicas umbras sequantur.

Sed cum dixisset in eterno igne damnatos nullam aliam sentire penam nisi beate felicitatis absentiam, subiungit tamen uelut quamdam eorum beatitudinem et dicit: In ea   nullum esse qui non habeat insitam sibi naturaliter absentis beatitudinis notionem, eiusque desiderium. Ubi et addit habituros miseros felicitatis et ueritatis notionem atque scientiam, ac per hoc non esse miseros nec puniri. Quibus uerbis manifeste utique affirmare conatur [quod] omnes qui futuri sunt in illa damnatione, quam iste non aliam putat nisi absentiam beatitudinis qua sancti perfruuntur, habituri sunt naturaliter insitam ipsius beatitudinis, cuius participes non erunt, cognitionem, atque desiderium. Quod adhuc repetens et inculcans, dicit habituros ueritatis et beatitudinis notitiam atque scientiam: ac per hoc miseros, non esse miseros, neque puniri. Ut per hoc, quod, iuxta istius sensum habituri sunt cognitionem, scientiam et desiderium beatitudinis et  ueritatis, cuius absentia erunt damnati, quodammodo miseri non sint miseri, et puniti non sint puniti. Quia ex eo quod erunt in absentia beatitudinis et felicitatis, possint dici et miseri et damnati; ex eo autem quod illius beatitudinis et ueritatis que illis absens erit, habebunt notitiam, scientiam et desiderium, possint dici non esse miseri nec damnati. Sed fides Ecclesie ueraciter nouit, nullam esse rationalis creature maiorem damnationem, quam a Deo separari; et nulla eius illuminatione illustrari, nulla eius gratia uisitari, nulla liberatione saluari, nulla eius uisione et contemplatione beatificari.

Angeli ergo et homines tanta infelicitate damnati, et penitus a beatitudinis et ueritatis possessione exclusi, etiamsi nullam extrinsecus penam,  nullum tormentum sentirent, quid eis prodesset habere cognitionem, et notitiam, et desiderium, sicut iste eis promittit, et beatitudinis et ueritatis? Cum hoc eis magis ad tormentum proficeret habere quantulamcunque notitiam ueritatis, sed nunquam eius prescientiam promereri; habere qualecunque desiderium eterne beatitudinis, nec unquam tamen eius possessione letari. Et ideo absit ut credantur non esse miserrimi a Deo penitus separati, aut dicantur non esse puniti ab eterna beatitudine  funditus exclusi. uere ergo miseri, et uere in eternum damnati erunt qui semper ueritatis et beatitudinis exsules erunt, nulla ueritatis luce illuminati, nulla beatitudinis iucunditate consolati. Et tamen, excepta hac plena et summa miseria, aderit eis sine fine etiam exterior pena, ut et intus torqueantur infelicitate conscientie, et foris igne gehenne. Quod utrumque Psalmista breuiter ostendit, dicens ad ipsum Iudicem uiuorum et mortuorum: Inueniatur manus tua omnibus inimicis tuis: dextera tua inueniet omnes, qui te oderunt. Pones eos ut clibanum ignis in tempore uultus tui: Dominus in ira sua conturbabit eos, et deuorabit eos ignis . Quod B. Augustinus breuissime et plenissime his uerbis exponit dicens: [Constitues, inquit, eos ardentes  intrinsecus conscientia impietatis sue in tempore manifestationis tue. Deinde conturbati uindicta Domini, post accusationem conscientie, dabuntur igni eterno deuorandi.]

Que cum ita sint, querendum nobis est sollicite quid, secundum regulam uere fidei, de eis qui illa eterna damnatione fuerint puniti sentire debeamus, ut ex eorum statu qui illic eternaliter erunt damnati intelligamus quantum Dominus donare dignatur; cur ibi nulla iam possit esse emendatio, et cur inde nulla possit fieri liberatio. Primo igitur illud considerandum est, quod fides catholica firmissime tenet, nullum hominem per mortem de corpore exeuntem aliquod sibi bonum posse comparare meritum, quo aut iniquitatem suam, in qua mortuus est, possit  deserere, aut ipse in melius commutari. Quia, etsi sunt aliqui qui, ut ipsius fidei pietas nouit, et indulgentiam peccatorum accipiant post mortem, orationibus, et oblationibus, et eleemosynis Ecclesie adiuti, et quibusdam purgatoriis penis expiati eterne beatitudini sociari mereantur [a 1Kb] : non tamen hoc eis prestat aliquod bonum meritum post mortem additum, sed potius ante mortem acquisitum. Quia uidelicet tale fuit meritum uite ipsorum in corpore, ut etiam post mortem talibus remediis adiuuari mereantur. Quod Apostolus manifeste ostendit, ubi ait: Omnes enim nos manifestari oportet ante tribunal Christi, ut referat unusquisque propria corporis prout gessit, siue bonum, siue malum , propria namque corporis sunt, siue bona siue mala, que  anima gessit dum esset in corpore: quia sicut nec ante corpus aliquod bonum aut malum gerere potuit, que nondum erat, ita nec post depositionem corporis aliquod bonum aut malum agere potest, que tempus agendi et operandi cum corporis morte finiuit. Nam et illi qui solo originalis peccati reatu obstringuntur, et sic absque remedio salutari de corpore exeunt, secundum propria corporis mala damnantur [b 1Kb] ; quia in corpore utique et cum corpore illud originale debitum contraxerunt unde in eternum  damnari mererentur. Omnes itaque manifestari oportet  ante tribunal Christi, ut referat et reportet unusquisque propria corporis , id est, que in corpore gessit siue contraxit; quia utique nec ante corpus aliquid gerere potuit, nec post corpus gerere potest, cum iam unicuique non est tempus agendi, sed pro actibus tantummodo recipiendi. Et ideo certum esse debet fidei nostre neminem eorum qui in die iudicii eterna damnatione puniendi sunt, tale aliquod meritum ex hac uita secum tulisse, per quod iuste ab illo eterno interitu liberaretur. Si enim quisquam eorum tale meritum in presenti uita sibi preparasset, nunquam profecto ab illo iusto iudice eterne damnationi traderetur. Sed quicunque illa damnatione puniendi sunt, sine dubio tale meritum hinc secum tulerunt,  ut iusto iudicio nunquam inde absolui, nunquam liberari mereantur.

Sed ut illa damnatio, sicut iusta, sic etiam eterna esse mereatur, ea causa erit quia nulla iam suppetere poterit emendatio preteritorum, nulla promereri poterit melioratio futurorum. Erit namque ibi preteritis malis penitentia, erit etiam liberationis et ereptionis desiderium; quod tamen nullum habebit effectum. Ubi ergo tunc erit misericordia Dei, qui nec tanta et tam longa penitentia flecti poterit ad indulgendum, nec ullis damnatorum desideriis, uel etiam rogantium gemitibus mouebitur ad liberandum? Et quomodo Iustus, qui ista contemnet? Qui tantum dolorem conscientie, tantam afflictionem creature sue non respiciet? Que, inquam, causa erit ut nichil ibi salubre,  nichil acceptabile fieri possit? Si enim posset, nunquam a tanta misericordia, nunquam a tanta iustitia repudiaretur. Cur itaque non potest, nisi quia, recedente ab eis penitus Deo, nulla in eis esse poterit gratia specialis, per quam eis donetur pietas fidei, spei et caritatis, ut tali pietate peniteant de preteritis, tali pietate desiderent de futuris, id est pie credendo, pie sperando et diligendo? Et quia iam, ut dictum est, funditus a Deo separati, et sola omnipotentie eius uirtute ad eterna supplicia seruati, nunquam poterunt esse participes Spiritus sancti, etiamsi [a 1Kb] fuerit ibi aliqua fides, siue ex memoria preteritorum, que hic audierunt, uel didiscerunt, siue ex terrore et manifestatione presentium, que tunc apparebunt: manifestata scilicet omnibus Dei  et Christi eius uirtute et potestate, tam in maiestate, que in eius iudicio apparebit, quam in eterna remuneratione iustorum, et eterna damnatione iniquorum. Que utique nulli poterunt esse ignota, nulli  non confessa, nulli non uel ipsius terroris necessitate adorata. Tunc enim generaliter subiecta omnis creatura Creatori, siue pietate, ut in sanctis angelis et sanctis hominibus, siue necessitate, ut in angelis malignis et hominibus impiis, implebitur perfecte quod Apostolus per prophetam scriptum esse commemorat, dicens: uiuo ego, dicit Dominus Deus, quia mihi curuabunt omnia genu, et omnis lingua confitebitur Domino .

Unde etiam illud manifeste in eodem iudicio fiet quod Scriptura de impiis futurum predixit: Dicent inter se penitentiam agentes, et pre angustia spiritus dolentes: Hi sunt quos aliquando habuimus in derisum et in similitudinem improperii. Nos insensati uitam illorum estimabamus insaniam, et finem illorum sine honore; quomodo ergo computati sunt, inter filios  Dei, et inter sanctos sors illorum est? Ergo errauimus a uia ueritatis, et iustitie lumen non luxit nobis, et sol non est ortus nobis , et cetera que multiplici dolore plena illo die dicturi sunt. Si ergo ex tanta diuine uirtutis, et Christi Domini manifestatione, et terrore tam magni et tam manifesti eterni iudicis fuerit aliqua fides uel eorum qui aliquando crediderunt, uel etiam infidelium qui tam presenti maiestate et terrore credere compellentur, ita ut in illa sua lamentatione, sicut iam commemorauimus, dicant: Errauimus a uia ueritatis, et iustitie lumen non luxit nobis, et sol non est ortus nobis ; iam tamen talis fides in illis qui, ut sepius dictum est, penitus a Deo deserti, nec ulla eius gratia illustrati erunt, profecto non erit ex pietate  amoris, sed ex necessitate terroris: qualem et in demonibus esse fidem beatus Iacobus apostolus testatur, dicens: Et demones credunt, et contremiscunt . Talis ergo fides non eis ualebit ad salutem sed ad confusionem, ut quemadmodum in psalmo scriptum est: Erubescant et conturbentur in seculum seculi, et confundantur, et pereant . Spes uero nulla iam in eis esse poterit, eterna sententia condemnatis, et de liberatione sua penitus desperatis: similiter et caritas, qua et pie Deum diligant, et proximum secundum Deum, uel in Deo, aut propter Deum, nulla eis inesse poterit, cum deseruerit eos ipse Deus caritas, nec adfuerit eis illa gratia Spiritus, de qua Apostolus dicit: Quia caritas Dei diffusa est in cordibus nostris per Spiritum  sanctum, qui datus est nobis , et simul ab eis recesserit, et gratia Domini nostri Iesu Christi, et caritas Dei, et communicatio Spiritus sancti. Nam et si diues ille iam apud inferos condemnatus  fratres suos, quos in carne reliquerat, uelut secundum Deum dilexisse uidetur, pro quibus, ne in illum locum tormentorum uenirent, anxius satagebat et deprecabatur ; non tamen uere secundum Deum fiebat, quod non instinctu diuine caritatis, sed uel terrore presentis damnationis, uel amore humane affectionis ab eo extorquebatur. Quia ergo nulla iam in eis esse poterit per illuminationem Dei et donum Spiritus sancti, pietas fidei, et caritatis nulla bone spei exspectatio; ideo nulla eorum penitentia de preteritis, nullum desiderium de futuris a iusto et misericordi iudice suscipietur; quia hec tunc non erunt ex pietate, et amore diuine gratie, sed tantum ex necessitate tribulationis et angustie. Tunc itaque subtracto a se  penitus diuine illustrationis lumine, et ab illo gaudio, quod bono et fideli seruo promittitur, dicente Domino: Intra in gaudium Domini tui , penitus exclusi et alienati remanebunt extra lumen Dei; et hoc: Erit eis mitti in tenebras exteriores, et in illam noctem horrendam de qua Dominus ait: uenit nox quando nemo potest operari . Et alio loco misericorditer admonet, dicens: Ambulate dum lucem habetis, ne tenebre uos comprehendant . Et ideo qui in talibus tenebris atque in tali nocte erunt, nichil iam poterunt pie et fructuose operari, quod uel a iusto iudice possit suscipi, uel unde ipsi mereantur ab illa eterna damnatione liberari. Et quia nulla poterit esse pia penitentia, nulla erit delicti indulgentia; consequenter  nec ullus finis supplicii. Et quecunque in eis esse poterit recordatio ueritatis siue beatitudinis, tanta erit quanta humano sensu uel tenuiter potest attingi, non qualis per Dei gratiam solet inspirari. Tunc enim implebitur quod terribiliter unicuique Scriptura dicit; et tantummodo sola uexatio intellectum dabit auditui ; et iterum: Quia nec opus, nec ratio, nec sapientia, nec scientia erunt apud inferos, quo tu properas . Nullum namque ibi erit opus bonum aliquod meritum acquirendi, nulla ratio uel iuste excusandi, uel digne satisfaciendi, nulla sapientia ex illustratione ueritatis, nulla scientia in exercitio alicuius uirtutis: quomodo ergo iuxta istum habebunt cognitionem et notitiam ueritatis, cuius et illuminatione et contemplatione  eternaliter priuati erunt?

[a 1Kb] Quomodo habebunt eiusdem ueritatis et beatitudinis desiderium, in quibus nullus erit amor pietatis, quo aut ueritas uere diligatur, aut uera beatitudo ueraciter desideretur? Poterunt fortasse habere quamdam scientiam ueritatis in eo quod se agnoscent dignos talibus esse suppliciis, quod se agnoscent iusto iudicio condemnatos, nec unquam ab  eterno et iusto iudicio [al., iudice] liberandos; sed totum hoc eis proficiet ad tormentum, non ad consolationis solatium. Sic etiam poterunt habere desiderium cuiusdam beatitudinis sue, [f., hic suabudiendum non] ut ab illis tormentis erui, et aliqua pace uel quiete refrigerari mereantur.

Ipsam autem ueritatem Dei, ipsam beatitudinem Dei nosse et desiderare donum est piorum, et Dei spiritu illuminatorum, non impiorum perpetua cecitate atque infelicitate damnatorum; quia etsi fuerint ibi aliqui fortassis qui, ex his qui aliquando crediderant et cognouerant, meminerint aliquatenus ipsius ueritatis uel beatitudinis, ad hoc tantum eis ualebit ipsa memoria, ut magis doleant, magis peniteant, magis iuste damnatos se esse cognoscant. Desiderantes  quidem habere tempus emendandi, ut possent euadere supplicium, nec tamen habentes pietatem ipsius desiderii, qua promereantur Deum. [b 1Kb] Cesset itaque iste eos qui a Deo non illuminabuntur, et alienati a uita Dei, nulla ueritatis et beatitudinis dulcedine consolabuntur, dicere non esse miseros nec damnatos. Quia hec est uera et eterna miseria alienari a beata uita. Et nulla maior potest esse damnatio, quam penitus excludi et repelli a Deo, et nullam spem, nullum recursum iam habere posse ad Deum. Unde consideret fidelis quisque quam uanum et insanum sit quod iste conatur? ut qui de Deo beati esse nunquam poterunt, ex se ipsis beatos esse posse contendat: id est non aliqua Dei gratia, sed quibusdam, ut ipse putat, bonis  nature. Que etiamsi omnipotens Deus in illis relinquat, erit ei ad testimonium sue bonitatis, erit ei illis ad testimonium iuste damnationis: ut ipsi etiam possint cognoscere ueritatem iusti iudicii in se expletam, atque ita suo etiam iudicio condemnentur.

[c 1Kb] Hanc horribiliter ineffabilem et ineffabiliter horribilem iniquorum et impiorum damnationem absque ulla consolatione diuine miserationis, absque ulla illuminatione ueritatis, beatus Augustinus breuiter ita inculcat, et omnimodis cauendam premonet dicens: [Cauendi sunt inferiores inferi, id est post hanc uitam pene grauiores, ubi nulla potest esse commemoratio ueritatis, et, quia nulla est ratiocinatio, ideo nulla rationis actio, quia non illam perfundit.  Lumen uerum, quod illuminat omnem hominem uenientem in hunc mundum . Quare festinemus, et ambulemus cum dies presto est, ne nos tenebre comprehendant; festinemus a secunda morte liberari, ubi nemo est qui memor sit Dei, et ab inferno, ubi nemo confitebitur Deo.] Item cum exponeret uerba psalmi ubi dictum est: In inferno autem quis confitebitur tibi?  confessus  est, inquit, in inferno ille diues, de quo Dominus dicit: Quod Lazarum uidit in requie, ipse autem in tormentis dolebat , usque adeo confessus, ut etiam moneri suos uellet ut se a peccatis cohiberent, propter penas quas apud inferos esse non credunt. Quamuis ergo frustra confessus est, tam sibi merito illa accidisse tormenta, quando etiam suos ne in hec inciderent doceri cupiebat. Quid ergo est: In inferno autem quis confitebitur tibi?  An in inferno uult intelligi, quo post iudicium precipitabuntur impii, ubi iam, propter profundiores tenebras, nullam Dei lucem uidebunt cui aliquid confiteantur. Nam iste adhuc eleuatis oculis, quamuis immani profundo interposito, potuit tamen uidere Lazarum in requie constitutum,  ex cuius comparatione ad confessionem coactus est meritorum suorum. In his uerbis sancti doctoris non est fortasse necessarium ut duo inferi intelligantur, unus quo nunc precipitantur anime damnatorum, et alius quo post iudicium precipitabuntur etiam cum suis corporibus ille ipse anime punitorum: sed unus atque idem infernus potest intelligi, nunc aliquando mitior in cruciatibus animarum; post iudicium uero atrocior et horribilior in cruciatibus animarum simul et corporum. Nam et Dominus noster utramque inferni penam, et presentis uidelicet seculi, et futuram uno gehenne nomine in Euangeliis significare uidetur, cum et de presenti supplicio dicit: Timete eum qui, postquam occiderit, habet potestatem mittere in gehennam ;  et de futuro: Sed potius, inquit, eum timete qui potest et animam et corpus perdere in gehennam . Et sancti Patres Ecclesie frequenter inueniuntur eumdem ignem eternum, et ante iudicium et post iudicium damnatis impiis inferendum sensisse. Sed prefatus doctor tantam intra utramque damnationem significat esse distantiam, ut nunc per quasdam uisiones et manifestationes diuinitus procuratas possit illic aliquatenus lux Dei sentiri, per quam damnati saltem ad confessionem suorum scelerum compellantur, ut dum aliquid diuine lucis intuentur, habeant ex ipso indulte uisionis respectu, cui confiteantur. Tunc autem maioribus iam et irremediabilibus tenebris oppressi, nichil tale mereantur aspicere, per quod possint ad confessionem aliquam  prouocari, ut uerissime de eis scriptum intelligatur: Quoniam non est in morte qui memor sit tui; in inferno autem quis confitebitur tibi?  Unde et propheta Isaias hanc irremediabilem damnationem preuidens, et preuidendam atque precauendam attentissime commonens, ubi iam nullus erit locus Deum inueniendi, nulla gratia Deum inuocandi: Querite, inquit, Deum, dum inueniri potest, inuocate eum dum prope est . Manifeste ostendens eum nequaquam in illa iam damnatione  posse inueniri, nec a miseris damnatis tanquam longe positum, et a se penitus alienatum ulla inuocatione, ulla supplicatione placandum [a 1Kb] .

Addit adhuc iste et dicit: In diabolo et impiis hominibus non puniri, nisi peruersitatem proprie uoluntatis, nec peccasse naturam, sed uoluntatem. Ecce iterum rem nouam et inauditam. Quod iste dicit: in diabolo et impiis hominibus eterna perditione damnatis non esse puniendam a Deo naturam ipsorum, sed tantummodo peruersam uoluntatem eorum; eo quod, iuxta istius sensum, non peccauerit natura eorum, sed uoluntas. Fides autem Ecclesie ueraciter nouit et firmissime tenet quia natura rationalis siue in angelis siue in hominibus, sicut naturalem habet a Deo insitam rationem, ita naturalem habeat a Deo insitam uoluntatem:  et hoc totum, id est naturam cum ratione sua, uel naturam cum uoluntate sua simul unam esse naturam; ita ut nec natura ista rationalis possit esse absque uoluntate, nec uoluntas absque natura [b 1Kb] . Quidquid ergo ista natura uult, non potest alienum esse ab ipsa natura, ut ad solam uoluntatem referatur; quia quando aliquid uult ista natura, non utique in parte sui uult et in parte non uult, sed tota utique uult. Siue itaque ad bonum moueatur, ipsa uoluntate tota hoc agit; siue e contrario ad malum similiter tota hoc agit. Et ideo siue ad bonum siue ad malum moueatur, tota utique mouetur. Sed cum mouetur ad bonum, uirtus est; cum mouetur ad malum, uitium eius est. Et ideo, sicut per uirtutem tota melior efficitur, cum mouetur ab bonum; sic per uitium  tota deterior fit, cum mouetur ad malum. Non ergo sola uoluntate melioratur ex uirtute, sed tota melioratur; nec sola uoluntate deterioratur ex uitio, sed tota deterioratur: ita ut et per uirtutem non sola uoluntas, sed tota ipsa natura efficiatur bona; et e contrario per uitium non sola uoluntas, sed tota ipsa natura efficiatur mala, non amittendo bonum substantie sue, sed corrupta et deprauata uitio uoluntatis sue. Cum ergo natura hec recte agit, tota agit, quia tota hoc uult. Et cum peruerse agit, similiter tota agit, quia tota hoc uult. Et ideo iustum est apud Deum ut et pro bene gestis tota glorificetur, et e contrario pro male gestis tota damnetur. Nam si in angelis malignis et hominibus impiis non peccauit natura, sed uoluntas. Ergo et in angelis sanctis et  in hominibus piis non aliquid recte egit uel aliquid boni meruit eorum natura, sed sola uoluntas. Et si in ipsis angelis malignis et hominibus impiis non tota natura, sed sola uoluntas damnabitur; ergo et in istis, id est sanctis angelis et hominibus non tota natura, sed sola uoluntas glorificabitur. Sed certissimum est, et indubitanter fides tenet, quia et angelorum sanctorum tota natura iam beatificata et glorificata est; similiter et sanctorum hominum tota natura et beatificanda est et glorificanda. Ita  ergo e contrario absque ulla dubitatione tenendum est quia et in angelis malignis et in hominibus impiis non sola uoluntas, sed tota natura damnabitur, quia tota peccauit. Iste autem, contra omnem fidem, et ueritatem Dei, ideo tale argumentum introduxit, ut scilicet angelos, et homines malos in sola dicat uoluntate damnandos, ut habeat locum eius insana fallacia, et possit dicere, sicut superius iam dixit, in igne eterno nullam aliam futuram esse penam, nisi absentiam beatitudinis: ut et nullam ibi penam extrinsecus patiatur natura angelica uel humana; quia, iuxta huius sensum, non peccauit, et sola intrinsecus in conscientia puniatur uoluntas, quia, ut iste dicit, sola peccauit; et puniatur non aliquo tormento pene exterioris, sed sola absentia beatitudinis,  quam non habebit, et prohibitione praui desiderii sui, quod ei explere non licebit. Que omnia quam sint contraria fidei et ueritati, et quantum faueant uoluntati diaboli adulando hominibus, ne aut ueraciter se peccasse recognoscant, dum eorum natura non peccasse defenditur, nec ueraciter se esse puniendos, dum non eorum natura, sed sola uoluntas dicitur condemnanda, manifestissime omnibus patet, qui salutis sue curam gerunt, qui heretica figmenta, et deliramenta longe a se reiiciunt, et euangelicam atque apostolicam ueritatem fideliter sequuntur.

Sed ut de his que contra eius uesanam et impiam definitionem diximus, certius et firmius qui hec legerit instruatur subiungimus hic uerba beati Augustini,  quibus de hac re clarissime et plenissime docet, dicens: [Nullum est quod dicitur malum, si nullum sit bonum; sed bonum omni malo carens integrum bonum est. Cum uero inest malum, uitiatum uel uitiosum bonum est; nec malum unquam potest esse ullum, ubi est bonum nullum: unde res mira conficitur, ut, quia omnis natura, in quantum natura est, bonum est, nichil aliud dici uideatur, cum uitiosa natura mala esse natura dicitur, nisi malum esse quod bonum est, nec malum esse nisi quod bonum est, nec res aliqua mala esset, si res ipsa que mala est natura non esset.] Et paulo post dicit: Cauendum est ne incidamus in illam sententiam propheticam ubi legitur: ue his qui dicunt quod bonum est, malum, et quod malum est, bonum; qui dicunt  tenebras lucem, et lucem tenebras; qui dicunt dulce amarum, et amarum dulce . Et tamen Dominus ait: Malus homo de malo thesauro cordis sui profert mala . Quid est autem malus homo, nisi mala natura, quia homo natura est? Porro, si homo aliquod bonum est quia natura est, quid est malus homo, nisi malum bonum? Tamen cum duo ista discernimus, inuenimus nec ideo malum quia homo est, nec ideo bonum quia iniquus est. Sed bonum quia homo, malum quia iniquus. Quisquis ergo dicit, malum est hominem esse, aut bonum est iniquum esse, ipse incidit in propheticam illam sententiam: ue his qui dicunt quod bonum est malum, et quod malum est bonum . Opus enim Dei culpat, quod est homo, et uitium hominis laudat, quod est iniquitas. Omnis itaque natura, etiamsi uitiosa est, in quantum natura est, bona est; in quantum uitiosa est, mala est.

Ecce uenerabilis doctor non dicit solam uitiatam, uel uitiosam uoluntatem hominis malam esse, sed uitiosam hominis naturam, malam esse naturam: et rem que mala est naturam esse confirmat; et malum hominem dicit malam esse naturam. Ita enim ait: [Quid est autem malus homo, nisi mala natura?] Non dixit quod malus homo tantummodo mala uoluntas sit, sed mala natura. uidelicet quia, cum malus est homo, non sola uoluntate, sed tota sua natura malus est. Docet tamen fideliter discernendum, cum dicimus, malus homo, inter opus Dei  et uitium ipsius hominis; quia uidelicet, hominem esse opus Dei est, iniquum esse uitium hominis est. Atque ita naturam, etiamsi uitiosa est, in quantum natura est, bonam esse: in quantum uitiosa est, malam esse. In omnibus ergo his non solam, ut iste asserit, uoluntatem, sed ipsam naturam dicit esse bonam, in quantum natura est; ipsam autem naturam dicit esse malam, in quantum uitiosa est. Hoc itaque fideliter sequendum, catholice sapiendum, firmissime retinendum est, ut certissime cognoscamus nec maligni angeli nec mali hominis uoluntatem solam, sed totam eorum naturam malam esse cum peccant, et totam eorum naturam mala eterna perpessuram esse cum damnabuntur.

Addit iste adhuc et dicit: Nec in primo homine  peccasse nature generalitatem, sed uniuscuiusque indiuiduam uoluntatem. Si ea natura delinqueret, cum una sit, tota profecto periret. In his uerbis apertissime affirmare conatur non solum in ceteris hominibus non peccare naturam, sed solummodo uoluntatem; sed etiam in primo homine similiter non peccasse naturam, sed solam uoluntatem, et ideo non peccasse in eo generaliter humani generis naturam, quia nec eius peccauit natura; sed peccasse in eo tantummodo specialem et propriam uniuscuiusque uoluntatem, quia et ipse, iuxta huius sensum, sola tantummodo uoluntate peccauit.

Et affirmat quod si tota hominis natura peccasset, tota profecto periret. Nunc autem quia sola uoluntas peccauit, sola uitiata est; natura illesa permansit.  Quid ergo dicemus ad hec tam exquisita et inaudita phantasmata? nisi ut opponamus e contrario testimonia Scripturarum Dei, quibus uerissime cognoscamus, et fidelissime teneamus, totam in illo homine naturam peccasse, totam periisse, totam ad posteros eius peccato et perditioni obnoxiam transmissam esse: sicut Apostolus manifestissime docet, dicens: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt . Non ait: Per unius hominis uoluntatem peccatum intrauit in mundum, sed per unum hominem; nec ait et ita in omnium uoluntates pertransiit, sed ita in omnes homines pertransiit; nec subiunxit: in  quo omnium uoluntates peccauerunt, sed in quo omnes peccauerunt. Per unum ergo hominem peccatum intrauit in mundum, per totam scilicet et plenam, qua homo constat, naturam. Et sicut in ipso tota est uitiata peccato, ita in omnes homines tota pertransit uitiata peccato, ut ex illa origine tota peccatrice traheretur omnium hominum natura tota peccatrix; quia in toto illo homine peccante tota omnium natura peccauit. Unde et omnes, sicut idem Apostolus dicit, effecti sunt non uoluntate, sed natura filii ire. Ita namque ait: Et eramus natura filii ire, sicut et ceteri . uere enim natura efficiuntur filii ire omnes qui ex illa uitiata radice nascuntur, non qualis ipsa natura a Deo condita est, sed qualis per illum peccando effecta est. Ex quorum omnium  persona Psalmista ait: Ecce enim in iniquitatibus conceptus sum, et in peccatis concepit me mater mea . Ecce natura peccatrix in iniquitatibus concepta, in peccatis procreata. Hanc naturam, que in Adam tota periit, et ad eius posteros tota perdita transmissa est: uenit Dominus noster iehsu Christus querere et saluare non ex parte, id est in sola uoluntate, sed omnino totam. Sicut ipse dicit: uenit enim filius hominis querere et saluum facere quod perierat . Et quia tota perierat, et totam ille uenit saluam facere. Ideo totam eam suscepit, id est et animam, et corpus hominis, ut ex toto eam sua morte et resurrectione saluaret: animam a peccatis iustificando, et corpus a mortuis suscitando. Sicut Apostolus ait: Quia mortuus est  propter delicta nostra, et resurrexit propter iustificationem nostram . Quicunque ergo naturam humanam non totam periisse dicit, quid aliud quam sacramentum diuine incarnationis, quantum in se est, euacuare contendit? Sine causa enim Dominus totam eam sua incarnatione suscepit, si non tota indigebat salute, si non tota indigebat saluatore. Mirum est autem quomodo iste dicat in primo illo homine uniuscuiusque nostrum proprias uoluntates peccasse, que omnino necdum erant; et naturam omnium nostrum non peccasse, que utique in illo erat. Quod autem dicit: Quia si tota illius hominis natura peccasset, tota profecto periret: ergo consequens est, secundum illius sensum, ut si sola in illo uoluntas peccauit, sola utique perierit;  et si periit, profecto indiget liberante, saluante, et reformante, ut sana et libera esse possit per eum qui dicit: Si uos Filius liberauerit, uere liberi eritis . Et quomodo iste in tota ista uanissima disputatione sua liberum arbitrium ex uirtute nature, et non ex dono gratie defendit? Et si, iuxta eum, sola periit uoluntas, et natura salua remansit, ergo ueritas, quod absit! non uerum dixit, ubi de se ait: Quia totum hominem sanum fecit in sabbato .

8. Subiungit iste et dicit: Proinde in nullo naturam puniri, quia ex Deo sit, et non peccet, sed motus uoluntarius libidinosus puniatur. Ideoque in impiis supplicia non perpeti quod Deus fecit, sed quod  superbia uitiose inuenit. Libidinem peruerse uoluntatis cruciari, dum ea que male aut indigne appetit, habere non sinatur. Quod ergo ait: In nullo naturam puniri quia a Deo sit, et non peccet, dupliciter est contrarium fidei et ueritati. Quia et natura angelica siue humana peccatrix, sicut superius multipliciter ostensum est, iusto Dei iudicio, et eterna damnatione punitur: cum enim non possit, nec debeat impunitum esse malum, necesse est ut ibi puniatur ubi inuenitur, et a quo perpetratur, id est in ipsis naturis quibus peccata commissa sunt, et que peccando corrupte et deprauate sunt; et ideo pro his iuste damnantur. Et ipsa angelica uel humana natura, licet ex Deo sit non generatione sed creatione, non natiuitate sed origine, tamen et peccare potest, et peccat.  Utrumque ergo fides catholica confitetur, quia utrumque uerum nouit, id est et ueraciter propter peccatum puniri naturam; et e contrario utrumque iste negat, dum nec naturam puniri, nec naturam peccare confirmat. Itaque nec, secundum eius assertionem, inuenta est natura a Deo condita que non peccet, sicut nec illa natura que sola a Deo est genita. Fides autem uera firmissime tenet omnem rationalem naturam, et angelicam et humanam quantum in se est, posse peccare sicut manifeste peccauit et in angelis refugis et in hominibus per mandati transgressionem lapsis. Quod autem in electis angelis eadem natura non peccat, diuine est gratie, diuine est bonitatis, ut et boni sint ex natura, et boni perseuerent ex gratia. Sola autem illa natura  peccare nunquam possit, que sic est ex Deo ut hoc sit quod Deus, non ex nichilo condita, sed ex ipso genita uel procedens, quod est sine dubio unigenitus Dei Filius, et Spiritus sanctus. Unde iste qui nullam aliam naturam dicit non peccare, manifestissima blasphemia creaturam Creatori conatur exequare. Et quid aliud ei restat nisi ut eiusdem nature esse dicat angelicum uel humanum spiritum, cuius et Deus est, sicut impii antiqui heretici dixerunt? Et cum illi duas naturas separatim inter se contrarias introduxerint, unam bonam que mala esse non possit, et alteram malam que bona esse non possit; iste, nouo et inaudito genere erroris in eodem angelico uel humano spiritu, et naturam dicit non peccare, id est malam esse non posse; et uoluntatem peccare,  id est malam esse posse. Et ideo cum dixisset naturam non peccare nec puniri, ut solam uoluntatem hominis peccare confirmet, statim subdidit: sed motus uoluntarius libidinosus puniatur.

9. Et hoc ipsum repetens et inculcans subiunxit, atque ait: In impiis supplicia non perpeti quod Deus fecit, sed quod superbia uitiose inuenit. Quibus utique uerbis, sicut et superius, naturam angelorum siue hominum impiorum nunquam penas passuram esse confirmat; sed, quod superba uoluntas uitiose admisit, hoc in sola uoluntate puniendum esse.

10. Et quasi ab eo quereremus que esset pena futura ipsius uitiose uoluntatis, uelut exponendo addidit: Libidinem peruerse uoluntatis cruciari dum  ea que male aut indigne appetit, habere non sinatur. Ecce qualem cruciatum futurum dicit male uoluntatis in angelis et hominibus impiis, id est non ignis eterni, non alicuius exterioris supplicii, sed ex eo tantummodo, quia, quod male cupiunt, oppresse et cercite implere non possunt. Ita fit ut non solum naturam angelorum uel hominum malorum nunquam peccare, nunquam puniendam esse; sed etiam ipsam uoluntatem, quam in eis peccare concedit nullam penam sensuram, nullum supplicium passuram esse confirmet, nisi quale et in hac uita omnes praui homines patiuntur, dum ea que praue cupiunt, uel diuino iudicio obsistente, uel alia qualibet necessitate cogente, implere minime permittuntur, unde manifestum est omnem penam, omnem  cruciatum, omne tormentum future damnationis, quod omnipotens Deus tam frequenter et tam terribiliter comminatur, eum penitus denegare; et ideo, tanquam fidei nostre contrarium et ueritatis inimicum, procul ab auribus, procul a cordibus fidelium repellendum.

11. His tantis et talibus subiungit breuissimam definitionem, et dicit: Ex nullo bono malum esse. Quod ut uigilanter intelligere possimus, illud imprimis considerandum est, quia potest aliquod bonum esse malum: sicut ipsa natura angelica uel humana utique in suo modo et in suo genere bonum est: sed hoc nature bonum potest uitio fieri malum, ut et in quantum natura est, bonum esse permaneat, et in quantum uitiatum est, malum esse incipiat;  atque ita bonum malum esse non dubitetur; ut autem hoc fiat, id est, bonum malum esse incipiat, nullam habet precedentem causam, unde hoc uelut consequenter fiat. Nam si, uerbi gratia, queratur que causa sit ut illa uel illa natura sit aliquod bonum, inuenitur utique summum bonum Deum esse, et ab ipso summo bono omne bonum esse; si queratur unde ille uel ille sapiens sit et iustus, inuenitur similiter summam sapientiam, summam iustitiam Deum esse; et ideo ipsum esse summam et certissimam causam unde omnis qui uere est sapiens sit sapiens, et unde omnis qui uere est iustus sit iustus. Ut ergo sit aliquis bonus, sapiens, iustus, est causa precedens et efficiens ipsa summa sapientia, summa iustitia. Sed  nunquid eodem modo dicere possumus, si queratur a nobis unde bonum malum esse incipiat, ut respondeamus aliquod summum malum esse extra omnem naturam angelicam uel humanam, et ex ipso summo malo fieri quidquid in ipsis creaturis est malum; ut angelus malus et homo malus quasi inde habeant causam precedentem et efficientem malitie sue, qua ex bono mali efficiuntur. Nam etiam angelus sicut et homo utique bonus fuit, et malus esse cepit. Unde ergo habuit causam precedentem, qua fieret malus. Nunquid Deus bonus potuit esse causa qua effectus sit angelus malus? absit: quia summe bonus mali causa esse non potuit: similiter absit ut dicamus esse aliquod summum malum, et ipsum  esse precedentem causam qua bonus angelus fieret malus. Quia si hoc dicimus, manifeste contra fidei ueritatem duo principia introducimus, id est sicut principium boni, ita et principium mali. Sed hoc absit, ut diximus, quia nulla est omnino mali natura, nec existit substantialiter, ut alicuius rei principium esse possit; sed defectus a bono, appellatur malum: sicut defectus lucis, tenebre, et defectus sanitatis, languor.

Iste igitur defectus a bono, quod appellatur malum, unde factus est in diabolo, qui primus peccauit? Ex Deo non est factus, quia Deus auctor mali non est; ex aliqua mali substantia non est factus, quia nulla mali substantia est. Si autem quis dicat propria ipsius uoluntate hoc factum esse, ut ex bono  fieret malus, querendum est utrum illa uoluntas, que hoc in illo fecit, bona fuerit, an mala. Si bona, quomodo bona uoluntas causa esse potuit male uoluntatis? sin autem mala uoluntas hoc in illo fecit ut ex bono fieret malus, ipsam malam uoluntatem, qua hoc factum est, quis fecit? Quod cum inueniri nullatenus possit, uere confitendum est nullam precessisse causam efficientem illius uoluntatis male qua bonus angelus factus est malus; sed potius causam esse deficientem, quia defectus a bono, ut dictum est, appellatur malum: similiter et in homine peccante, ut ex bono fieret malus, nec Dei utique uoluntas causa esse potuit nec natura mali, quam nullam esse constat; nec bona uoluntas ipsius hominis, que mali causa esse non potuit; nec  mala eius uoluntas, cuius auctor si queratur, nullus inueniri potest. Si enim dicatur, quod mala diaboli uoluntas fecerit hominis uoluntatem malam, sicut potuit acquiescere male suadenti, ita potuit et non acquiescere. Cum ergo esset utrumque in sua potestate, nemo eum impulit, nemo eum cegit, nemo etiam suadendo preualere potuit, nisi quia intus apud se uoluntario defectu lapsus, a bono factus est malus. Hoc etiam et in ceteris hominibus agitur; unde manifestum est ipsum bonum, id est naturam bonam ex Deo esse; ut autem istud nature bonum efficiatur uitio malum, ex nullo esse, quia nullum habet auctorem efficientem, sed casum deficientem.

Hoc ergo totum recte de rationali angelica siue humana natura sentitur, et dicitur; ut in eis ex nullo  auctore ipsum nature bonum malum fieri, uel malum esse intelligatur. Quia, ut sepius dictum est, malum istud rationalis creature nec ex Deo, nec ex mali aliquo auctore sed ex proprio defectu a bono esse cepit. Sed iste, qui nec angelicam, nec humanam naturam asserit peccare, sed solam ipsius nature uoluntatem, ideo talem definitionem posuisse uidetur, ut sic uelit ostendere ipsum uoluntatis bonum, malum fieri, uel malum esse; ut tamen ipsam naturam defendat ab hoc malo alienam esse. Eo quod non potuerit auctor esse mali sue uoluntati, que ex bono in malum mutata est: quia bonum, ut incipiat esse malum, ex nullo est. Ex nullo auctore habet causam efficientem; sed potius defectum  a bono, hoc ibi malum esse: ut hoc intelligatur iuxta eius sensum in eo, quod dictum est, ex nullo bono malum esse, quia uel angelice, uel humane uoluntatis bonum, ut esset malum, non fuit auctor eorum natura: et ideo remansit immunis a culpa. Quia uidelicet, ut uoluntatis eius bonum inciperet esse malum, ex nullo factum est, et ideo nec ex ipsa. Huius autem fraudulentissime argumentationis occasionem ex uerbis sancti Augustini accepit in libris de Ciuitate Dei. Et quod ille ad edificationem fidei et destructionem hereticorum, maxime Manicheorum, salubriter disputauit, iste callide ad impugnationem ipsius fidei conuertit, et in omnibus quam maxime ita agit ut ex subtilissimis eius sancti Patris disputationibus, quod ille dixit ad confirmationem  pietatis, iste furetur et usurpet ad confirmationem sui erroris.

12. Adiungit adhuc et dicit: Eum qui hic libero uoluntatis arbitrio, quod est naturalis intelligentie munus, id est mentis acies in usus turpitudinis mutel, illic ne omnino ueritatis honestate fruatur, iustissime perdere; et tenebras etarne ignorantie non euitare. In his uerbis non de ipsa natura angelica uel humana, nec de eius uoluntate, ut solet, sed potius de ipsius intelligentia dicit; ut, quia tria considerantur in mente rationali, id est esse, scire, uelle. Et iam de duobus, id est esse et uelle utriusque nature satis sibi disputasse uidetur; nunc etiam de scire, id est de ipsa intelligentia aliquid ponat: unde, salua natura, et ab omnibus penis, iuxta eius sensum, libera,  non solum uoluntas ipsius nature sed etiam intelligentia in damnatione futura punienda intelligatur: non tamen aliquo supplicio, uel tormento exteriori, sed tantum interiori damno. Dicit enim quod quicunque modo per liberum uoluntatis arbitrium, naturalis intelligentie munus, quod habere debuit ad exercitium querende, inueniende et contemplande ueritatis, commutauerit in alios usus, id est ut ipsam intelligentie aciem potius in rebus uanis et inutilibus, uel etiam noxiis occupet, in illa tunc damnatione ipsa uoluntas hominis libera, que hic male usa est bono intelligentie, etiam hoc modo punietur, ut ueritatis luce minime perfruatur; sed et ipsum bonum intelligentie iustissime perdat, et eterne ignorantie tenebras incurrat. Quod si ita est, magna est  iam ista humane uoluntatis pena, ut que in hac uita suo libero arbitrio male abusa est intelligentie bono, in illa tunc damnatione, et ipsum bonum intelligentie perdat, et nulla ueritatis luce fruatur, et eterne ignorantie tenebris condemnetur. Et hec pena peruerse humane uoluntatis, intelligentie lumen amittentis, tantum erit penale ipsi intelligentie, ut iuste amittenda esse uideatur, et loco eius eterne ignorantie tenebre succedant. Hec pena humane mentis in illa damnatione futura, etiam a nobis non respuitur; quia, ut in Euangelio legimus , quando seruus inutilis condemnabitur, qui unum talentum intelligentie, quod acceperat, noluit utiliter exercere, et exercendo duplicare:  sed uel in sudario illud ligauit, uel in terra abscondit, id est delicate uiuendo, et terrenis curis se immergendo infructuosum reddidit: quando, inquam, ille inutilis seruus condemnabitur, sicut ipsa Euangelica ueritas manifestat, primum dicetur: Auferte ab eo talentum ; et tunc subiungetur: Et inutilem seruum proiicite in tenebras exteriores: illic erit fletus et stridor dentium . Unde nulla pena fideli homini formidanda est sicut illa, id est in illa damnatione spoliari lumine intelligentie Dei, et proiici in tenebras exteriores, ubi eterna cecitate damnatis nulla erit illuminatio, nulla contemplatio ueritatis. Cum ergo hec ita sint, quomodo eis qui in tanta et tam graui damnatione eterne cecitatis futuri sunt, et absentiam ueritatis et beatitudinis semper  passuri, promisit iste superius notitiam et scientiam ipsius beatitudinis et ueritatis; ita ut propter hanc cognitionem, et miseros non esse miseros et damnatos non damnatos esse firmauerit; hoc ergo teneat quod hic utcunque ueraciter dixit, et abiiciat illud quod ibi superuacue et inaniter posuit.



CAPUT XuII.

Septimo decimo capitulo septem definitiones ponit hoc modo:

    1. Deum non esse auctorem, factorem, predestinatorem suppliciorum.
    2. Predestinationem Dei ad ea tantum que in bono sunt, prescientiam uero ad bona malaque. Quam differentiam non ex natura esse, sed ex usu locutionum.
     3. Sicut et id quod dicitur Deus, ubique esse presentia potestatis, sed non ubique gratia habitationis, ita dici posse de eo ubique prescientia, sed non ubique predestinatione; cum apertissime ueritas clamet de Deo: ubicunque fuerit Deus presentia, ibi profecto erit habitatione; similiter ubicunque fuerit prescientia, necessario erit predestinatione.
    4. Et, sicut presentiam et habitationem Dei non nisi in his que ab eo facta sunt, ita eius prescientiam et predestinationem non nisi eorum que ipse facturus esset: et sicut presentia eius et habitatio in his que nec ab eo sunt nec ea fecit, e contrario esse dicantur, cum in eis non sit; ita prescientiam eius et predestinationem, e contrario pronuntiari in illis que nec fecit nec donauit, quia nichil sunt.
     5. Ignem eternum ad urendum diabolum et angelos eius, non homines factum, postquam ethere detrusus sit: ubi in ethereo corpore non poterat penas sentire, additum ei corpus ereum, in quo ignem sentiret.
    6. Non esse illum ignem penam, neque ad eam preparatum uel predestinatum: sed qui fuerat predestinatus ut esset in uniuersitate omnium bonorum, sedes factus est impiorum: in quo procul dubio habitabunt non minus beati quam miseri.
    7. Miseriam nullam esse, nisi mortem eternam; eternam mortem ueritatis ignorantiam: nullamque miseriam esse nisi ueritatis ignorantiam: et ubi ignoretur ueritas, ibi nullam uitam.


 Quod ergo primo loco posuit: Deum non esse auctorem, factorem, predestinatorem suppliciorum, manifeste contra fidem dixit, sicut supra iam frequenter ostendimus. Non enim iniusta sunt illa supplicia que in eterna damnatione diabolo et angelis eius et omnibus impiis hominibus inferentur, quia unumquemque eorum qui ibi damnantur, secundum meritum suum, et secundum mensuram iniquitatis sue torquent et cruciant; implente eis iusto et eterno iudice, quod de eo in psalmo scriptum est: Quia reddet unicuique secundum opera sua . Ita et unus est ignis gehenne, et tamen diuerso modo sibi traditos cruciat: sicut et unus est calor solis, et tamen non equaliter ab omnibus, sed ab aliis et ab aliis diuerso modo pro sui corporis temperatione  sentitur. Ideo autem supplicia ipsa nunquam finiuntur, quia iustum est apud Deum, ut qui nunquam sibi uoluerunt ponere finem peccatorum, nunquam finem habeant tormentorum, et qui ei noluerunt subditi esse pietate, omnes ei subdantur necessitate, ne creatura ulla suo remaneat auctori contraria; et quicunque hic non acquieuerunt ueritati, sed crediderunt iniquitati, ibi omnino et ab iniquitate cerceantur, et manifestam ueritatem diuini iudicii, diuine maiestatis et potestatis Dei, et Christi eius negare non possint. Ita ut ipsi impii, qui alieni semper exstiterunt a cultu Dei, cogantur ipsam ueritatem fateri, et sero gementes ac penitentes dicant: Ergo errauimus a uia ueritatis, et iustitie lumen non luxit nobis, et sol non est ortus nobis . Unde et  ipse omnipotens Deus cum per prophetas suos horrenda et eterna supplicia comminatur, frequenter in fine comminationis sue subiungit, dicens: Et scient, quia ego Dominus ; id est necessitate dicent, ad confusionem suam, quod nunquam pietate et deuotione scire uoluerunt ad salutem suam. Ipse quoque ipsius malitie auctor et instigator diabolus, cum omnibus satellitibus suis angelis immundis atque damnatis ibi finem accipiet sue tyrannidis, quam aduersus Deum et contra totius humani generis salutem ab initio exercere non cessat, cum, sicut scriptum est: uidentibus cunctis precipitabitur . Propter hec namque omnia, et alia que in secretis Dei latent, in Scripturis sanctis etiam utilis appellatur infernus: sicut utilis est  pena etiam humanarum legum per quam noxii puniuntur ut ceteri in pace uiuant. Ait namque Scriptura cum de lingua mala loqueretur: Et utilis potius inferus quam illa .

Cum ergo tam iusta et tam ordinata sint illa eterna supplicia angelorum, siue hominum damnatorum, cur non sit Deus auctor eorum? non quod ipse sit causa tantorum malorum, sed quod ipse sit iustus ordinator et iudex iustorum tormentorum. Aut quomodo non est auctor illoram suppliciorum, de quo manifeste in Euangelio dicitur: Qui potest et animam et corpus perdere in gehennam ; et: Qui postquam occiderit, habet potestatem mittere in gehennam  ; et qui dicturus est in ipso iudicio: Discedite a me, maledicti, in ignem eternum . Quod si illa supplicia, et locus tormentorum in aliqua parte rerum creatarum, id est in aliqua parte mundi esse credenda sunt, quis alius esse potuit factor est omnium? De quo Scriptura manifeste dicit: Qui uiuit in eternum, creauit omnia simul . Cum enim uere creatura sit ille ignis eternus, neque enim credendus est esse Deo ceternus; et sic hec creatura in iustos usus et rectos condita, quicunque uel illam uel aliam quamlibet creaturam non a Deo dicit esse uno et solo totius creature auctore, sed ab alio nescio quo, manifeste heretica impietate, uel Manicheorum, uel aliorum pessimorum hereticorum inuoluitur. Et ideo cum  uere inter creaturas ignis ille eternus connumerandus sit, ipsum sine dubio habet auctorem et factorem, quem et omnis cetera creatura; de quo etiam scriptum est: Sex enim diebus fecit Deus celum, et terram, et mare, et omnia que in eis sunt, et in septimo die requieuit . Dicat ergo iste in qua parte rerum putet esse infernum, id est locum illum eternalium tormentorum, utrum in celo, an in terra, an in mari, uel in ceteris que in eis sunt. Ubicunque eum esse putauerit, necesse est ut ab eo factus sit. Qui fecit celum, et terram, et mare, et omnia que in eis sunt .

Que cum ita sint, cur ipse omnipotens Deus, qui est auctor et factor omnium rerum, non recte et ueraciter intelligatur, siue credatur etiam predestinator  tam iustorum et tam ordinatorum suppliciorum? Licet enim patientibus et sustinentibus illa supplicia uideantur esse mala, apud illum tamen eternum iudicem non sunt mala; quia iusta, et nichil iustum potest dici malum. Ipse ergo et predestinauit et preparauit illum eternum ignem, de quo ipsa ueritas ait: Qui paratus est diabolo et angelis eius ; et de quo Salomon dicit: Parata sunt derisoribus iudicia, et mallei percutientes stultorum corporibus . Si enim hec supplicia impiis et iniquis a Deo iusto iudice predestinata non sunt, quomodo de eis adhuc utique futuris atque uenturis per beatum Ioannem in Apocalypsi dicitur: Et cruciabuntur die ac nocte in secula seculorum ; et iterum: Et fumus tormentorum  eorum ascendet in secula seculorum . Quomodo etiam beatus Petrus de quibusdam pessimis dicit: Quibus caligo tenebrarum in eternum reseruatur . Et beatus Iudas apostolus de eisdem similiter: Quibus procella, inquit, tenebrarum in eternum seruata est . Certe omnes consonanter fatemur Deum predestinasse omnia que ipse esset facturus, et utique tam magna, tam iusta et eterna iudicia nemo preter ipsum facturus est. Si ergo ad eius opera pertinent, nec ab alio fieri possunt, certum est omnino nec dubitari debet quod ipsum habent predestinatorem, quem auctorem atque factorem.

Quod si iste propterea dicit non esse Deum auctorem  factorem suppliciorum quia, ut dicere solet, supplicium nichil est, quia substantiam, et naturam per se existendi, et subsistendi non habet, sicut nec malum, nec peccatum, nec mors; et ideo non potuisse a Deo predestinari ea que substantialiter non existunt: contradicendum ei constanter ipsa rei euidentissima ueritate, quia uidelicet istud uerbum quod dicitur supplicium non significet aliquam rem uel naturam subsistentem, sicut significant cum dicimus: Celum, terra, mare: hec enim continuo quasdam rerum naturas sua significatione demonstrant. Licet ergo hoc quod dicitur supplicium, non significet isto modo aliquam rem per se subsistentem, tamen significat aliquod grande malum, quod per subsistentes agitur naturas rerum. Ita cum nullam sui habeat substantiam,  significat tamen illud quod non nisi per res et substantias existentes efficitur; sicut et ipsa mors cum dicitur, utique nullam sui substantiam significat; quia naturam per se subsistendi non habet: hoc tamen nomine significatur et intelligitur grauissimum malum, quod in substantiarum, id est anime et corporis diuisione, cognoscitur. Ita omnipotens Deus supplicium, quod non predestinauit ut existeret in natura sui predestinauit tamen in naturis et substantiis uere existentibus, quibus tantum malum, quod illo nomine significatur et intelligitur, uere et substantialiter exhibetur.

2. Dicit post hec: Predestinationem Dei ad ea tantum que in bono sunt, prescientiam uero ad bona malaque: quam differentiam non ex natura esse, sed  ex usu locutionum. Hanc differentiam prescientie et predestinationis Dei, quia, ut Patres sancti eam tradiderunt, et ipsa ueritas ueracem esse demonstrat, utique tenemus et amplectimur. Quod uidelicet Deus, prescius omnium futurorum, omnia eternaliter prescierit que erant futura, id est et bona et mala; predestinauerit uero eternaliter sola bona que ipse erat facturus, siue gratuita misericordia sua, siue iusto iudicio suo. Et ideo rectissime prescientiam Dei et in bonis et in malis intelligi; predestinationem uero in solis bonis et iustis, que ipse non solum presciuit, sed etiam statuit, prefiniuit, atque decreuit futura. Iste tamen hanc differentiam propterea commemorat, ut Deum mala prescire potuisse, predestinare autem non potuisse contendat, non intelligens  illam differentiam mali quam iam superius commendauimus; quod scilicet, aliud sit malum contrarium bono, quod est utique uitium. nec habet auctorem Deum: aliud uero malum, quod est contrarium paci, quieti, uel sanitati, quod nunquam accidit nisi Deo auctore et iudice; sicut ipse loquitur per prophetam: Ego Dominus faciens pacem et creans malum . Unde et illud est apud alium prophetam: Si erit malum in ciuitate, quod Dominus non fecerit . Et iterum: Bona et mala, uita et mors, paupertas et honestas, a Deo sunt . Illius itaque mali quod intelligitur in uitio uel peccato, non est predestinator Deus, quia nec auctor: huius autem mali quod intelligitur  in aliqua afflictione, tormento, atque supplicio, uel temporali uel eterno, quia hec, sicut Scriptura docet, ab ipso sunt, et eius iudicio disponuntur atque inferuntur, manifeste et auctor est et predestinator, quia et presciuit ea futura, et predestinauit iuste facienda. Que cum ita sint, nichil egit istam differentiam ad medium deducendo, nisi ut ueritatem negaret, et suam imperitiam demonstraret.

Quod uero ait: Hanc differentiam diuine prescientie et predestinationis non esse ex natura, sed ex usu locutionum, nobis melius et uerius uidetur quod ex natura et secundum naturam sit; quia etsi in Dei natura: Nulla est transmutatio, uel uicissitudinis obumbratio , ut aliud sit ei scire, aliud prescire, aliud predestinare; sed una et simplici  et eterna scientia sua totum simul et equaliter continet, quod in rebus temporalibus diuerso modo agitur et exhibetur: tamen cum hec, id est prescientia et predestinatio Dei, uerissime ad creaturarum eius statum et dispositionem referantur, differentiam aliquam in Dei eterna et incommutabili scientia non habent, quia totum ibi una et simplex scientia est, nec temporibus uariata, nec rerum diuersitate mutata: habet tamen eam, id est differentiam in rebus temporaliter transeuntibus, dum in eis alia sunt presentia uel preterita, ubi humanus sensus proprie agnoscit scientiam, alia uero futura, quibus proprie prescientiam uel predestinationem intelligit conuenire. Et quia in ipsis futuris alia occurrit diuersitas, ut quedam sint bona, quedam uero mala, rursum  alia occurrit differentia, ut scilicet predestinatio agnoscatur in solis bonis, prescientia uero in utrisque intelligatur, id est bonis et malis. Ita hec differentia prescientie et predestinationis, etsi non est ex natura uel secundum naturam incommutabilis deitatis, est tamen et agnoscitur esse ex natura et secundum naturam administrande et disponende creature mutabilis. De qua re etiam superius, id est in secundo huius disputationis capitulo, plenius diximus; et ideo nullatenus patimur ista que tam recte et ueraciter suis proprietatibus sunt distincta, et ita nobis a Patribus tradita, ullius noua presumptione turbari atque confundi: ut indiscrete et confuse aliquis presumat dicere, sicut iste dicit, omnem prescientiam predestinationem esse, quod est apertissime blasphemum;  ut, cum prescire possit Deus etiam mala, ea, quod absit, predestinasse dicatur. Quamuis predestinatio, quia non est sine prescientia, non absurde possit dici etiam prescientia.

3. Iste tamen, ut non ex rerum ueritate et proprietate, sed tantummodo ex usu locutionis nostre hanc differentiam uenire contendat, subiungit exemplum sue assertioni contrarium, et dicit: Sicut et id quod dicitur Deus, ubique esse presentia potestatis, sed non ubique gratia habitationis: ita dici posse de eo ubique prescientia, sed non ubique predestinatione: cum apertissime ueritas clamet de Deo: ubicunque Deus fuerit presentia, ibi profecto erit habitatione. Similiter ubicunque fuerit prescientia, necessario  erit predestinatione. Ecce affirmat, quod hec religiosa locutio ecclesiastice discipline, ut distinguatur et discernatur, et dicatur a nobis quia Deus ubique est per presentiam maiestatis, sed non ubique per presentiam habitationis, non sit ex rerum proprietate, sed tantum ex usu locutionis humane, ut destruat saluberrimum sensum totius Scripture diuine; ubi omnipotens Deus aliter commendatur nobis usquam esse generaliter per presentiam maiestatis, aliter uero specialiter per gratiam inhabitationis. De generalis namque sue maiestatis presentia ipse dicit: Celum et terram ego impleo. Et Propheta ad ipsum: Si ascendero in celum, tu illic es; si descendero ad infernum, ades: si sumpsero pennas meas diluculo, et habitarero in extremis  maris, et enim illuc manus tua, deducet me, et tenebit me dextera tua . De gratia uero inhabitationis eius, qua non ubique est, sed in templo suo, id est in sancta et rationali creatura angelica uel humana, que sola est capax eius cognitionis et intelligentie, illuminationis et gratie; aliquando celorum significatione, per quam intelligitur celestis uita angelorum siue hominum sanctorum: aliquando uero ipsius specialis templi commemoratione. Ita loquitur Scriptura, ut dicat: Qui habitat in celis irridebit eos . Et: Ad te leuaui oculos meos, qui habitas in celis . Et: Resuice de sanctuario tuo, de excelso celorum habitaculo . Et: Pater noster, qui es in celis . Et illud  quod Apostolus ait: Nescitis quia templum Dei estis et Spiritus sanctus habitat in uobis . Et iterum: uos enim estis templum Dei uiui, sicut dicit Deus, quoniam inhabitabo in illis, et inambulabo, et ero illorum Deus, et ipsi erunt mihi uopulus .

Cum ergo ueraciter, et omnino secundum rerum naturam tanta sit distantia et differentia inter presentiam diuine maiestatis, que generaliter et potentialiter omni creature exhibetur, et gratiam habitationis, que specialiter et misericorditer tantummodo rationali et electe creature, que eius potest capere inminationem [sic] et intelligentiam et suauitatem, conceditur: quare hunc tam diuinum sensum, et tam necessarium fidei et saluti nostre, sua temeritate  in tantum euacuare conatur, ut ipsam ueritatem clamare dicat. Quod ubicunque Deus est presentia, ibi sit et habitatione? Cum e contrario hec ueritas Scripture Dei tam diligenter discernat semper, atque distinguat, ut habitationem Dei tantummodo in templo suo, uel celesti uel etiam adhuc in terris posito, per bonitatem gratie eius commendet [a 1Kb] . Dicitur quidem et in templo aliquo manufacto et religiosa pietate suo nomini consecrato, propter ipsius consecrationis gratiam, et familiariorem sue maiestatis cultum, et celebriorem supplicationis et exauditionis  effectum, aliquando inhabitare: sicut ipse Dominus in Euangelio ostendit dicens: Et qui iurat in templum, iurat in illud, et in eum qui habitat in ipso . Et tamen aperte Scriptura dicit: Quia non excelsus in manufactis habitat , unde et Salomon de ipso templo quod ei edificauerat et consecrabat, in oratione sua dicit: Si celum, et celi celorum te capere non possunt, quanto magis domus hec quam edificaui?  Unde et intelligimus quod in huiusmodi templo manufacto et suo nomini dicato atque sacrato, recte et inhabitare Deus dici possit quadam gratie dignatione, et sacramentorum celestium sanctificatione; et non inhabitare maiestatis immensitate, et illius gratie quam soli electe et rationali creature  exhibet, largitate. Dicit quidam sanctus et gloriosus martyr de illo: Cuius templum totus est mundus. In quibus uerbis si simpliciter totum mundum qui constat e celo et terra intelligi uoluit, ita hoc recte intelligitur dixisse, quia in toto mundo ubique potest religiose coli, ubique adorari; dum ueri adoratores non iam in Hierosolymis cum Iudeis, nec in monte illo cum Samaritanis, sed ubique adorant Patrem in spiritu et ueritate . Si autem illo modo intelligi uoluit cuius templum totus est mundus, ut totum mundum, iuxta consuetudinem Scripturarum, totum genus humanum appellauerit, manifeste templum Dei totus est mundus. In illis scilicet [b 1Kb] qui ex toto mundo, id est ex uniuerso genere humano, conuertuntur et colliguntur ad Deum, et templum eius  fiunt. Unde et idem beatissimus martyr postquam dixit: Cuius templum totus est mundus, subiunxit atque ait: In nostra dedicandus est mente, in nostro consecrandus est pectore.

Quapropter non ex usu tantummodo locutionum, sed ex ipsa ueritate et proprietate rerum, omnipotens Deus ubique esse dicitur per presentiam maiestatis, et non ubique per gratiam inhabitationis, dum et generaliter uniuerse creature exhibet presentiam maiestatis, et tantummodo electe rationali creature largitur gratiam sue inhabitationis. Quid autem est, quod asserit dici posse: De Deo ubique prescientia, sed non ubique predestinatione; et ubicunque fuerit prescientia, necessario erit predestinatione? Quis unquam ita locutus est ut diceret Deum ubique esse prescientia?  Cum prescientia sua tantummodo apud se sit, cui soli cognita est. Aut quid necesse est dicere, ubique eum esse predestinatione, cum predestinatione sua tantummodo apud se sit, quia ipsi soli cognita habetur. Similiter ergo uanum est quod ait: Ubicunque fuerit prescientia, necessario erit predestinatione: Quia et hoc nemo dicit; sed sicut quidam Patrum antiquorum dixerunt, nouitas est uocis, et ahud nichil. Dicimus namque Deum ubique esse maiestate, ubique esse potentia, ubique esse uirtute; quia hoc totum, id est maiestas, potentia, uirtus,  ipse est, qui ubique est. Ut autem dicamus ubique eum esse prescientia, ubique predestinatione, nulla ratio est. Quia nusquam legitur Deus uel prescientia uel predestinatione esse.

Ergo et illud quod dicit: Prescientiam et predestinationem Dei, non nisi eorum, que ipse facturus esset, aperte mendacium est, quia prescientia eius etiam in malis esse potest, que ipse facturus non erat Deinde quod ponit, et dicit: Sicut prescientia eius, et habitatio in his que nec ab eo sunt nec ea fecit, similiter uanissimum est. Ubi enim unquam legit? ubi a fidelibus dictum audiuit, ut Deus in his que nec ab eo sunt nec ea fecit, presentiam et habitationem habere diceretur? Que autem sunt ista que, ut ipse scribit, nec ab eo sunt nec ipse fecit? si enim  sunt aliqua talia, est ergo aliqua creatura que nec a Deo est nec Deus eam fecit? Quod utique non est Christianum, sed Manicheum; quia non potest mentiri Euangelium, ubi scriptum est: Omnia per ipsum facta sunt, et sine ipso factum est nichil 

Tale est etiam illud, quod continuo subiunxit: Prescientiam Dei; et predestinationem contrario pronuntiari in illis que nec fecit, nec donauit. E contrario enim pronuntiari dicit, ut iuxta suam illam, et nouam regulam, et insanam, quod pronuntiatur non uere pronuntiari intelligatur. Mendacium ergo est quod affirmare conatur, illa eterna supplicia nichil esse, nec adeo facta esse; quia in utroque ueritati contradicit, et ideo uere a Deo prescita sunt futura, uere a Deo eis, qui meruerunt inferenda. Et, cum  hec tam aperte in Scripturis et facta et prescita et predestinata esse inueniantur, conteratur potius et pereat talis regula, qua facta pro non factis intelligi debere insanissime affirmatur.

5. Subiunxit adhuc dicens: Ignem eternum ad urendum diabolum et angelos eius, non homines, factum: hoc propterea iste et alii fortassis uel querentes uel affirmantes dicere uidentur; id est, quod ille ignis eternus non ad penam hominum, sed tantummodo ad supplicium angelorum malignorum paratus sit, quia non ait Dominus in illo iudicio illis qui ad sinistram eius erunt se esse dicturum: Discedite a me, maledicti, in ignem eternum qui paratus est uobis, sed qui paratus est diabolo et angelis eius, ut ex eo quod non ait: qui paratus est uobis; sed  ait: Qui paratus est diabolo et angelis eius , malignis tantummodo spiritibus, id est ipsi diabolo et angelis eius paratus esse uideatur. Unde quorumdam opinio fuisse deprehenditur, quod alius sit iste ignis quo nunc apud inferos damnatorum anime cruciantur: et alius ille ignis eternus, in quem tunc tantummodo homines mittentur, quando, cum corporibus suis resuscitati, simul cum diabolo et angelis eius in eumdem ignem eternum ire compellentur. Sed, siue unus sit ignis, quo et nunc sole anime, et tunc receptis etiam corporibus suis torquebuntur, siue alius sit iste, siue alius ille; nos credamus Scripture ueraci, quia et illud supplicium ignis eterni, et tenebre exteriores, que ibi sine  dubio sunt future, non solum angelis qui non seruauerunt suum principatum, sed dereliquerunt suum domicilium, quos etiam ruentes de celestibus tradidit Deus in iudicium cruciandos, reseruari: sed etiam hominibus impiis sunt preparata, et reseruata. Unde, sicut iam commemorauimus, beatus Petrus apostolus ait de quibusdam impiis, et illa ultima perditione damnandis: Quibus caligo tenebrarum in eternum reseruatur . Et beatus Iudas apostolus de eisdem similiter dicit: Quibus procella tenebrarum in eternum reseruata est . Sicut ergo caligo illa et procella eternarum tenebrarum hominibus impiis et pessimis est preparata et reseruata, ita etiam ipse ignis eternus, qui sine dubio simul intelligendus est, etiam ipsis  est preparatus et reseruatus. Ideo quod Dominus ait de eodem igni eterno: Qui paratus est diabolo et angelis eius . Ita fideliter intelligamus ut quod principaliter de illo, hoc est de diabolo, dictum est, hoc ipsum consequenter et de eius corpore intelligatur, de quibus Scriptura dicit: Imitantur autem eum, qui sunt ex parte illius . Ut supplicium quod illi principaliter est preparatum, etiam istis consequenter accipiatur et preparatum et reseruatum: sicut superius memorata uerba apostolica apertissime demonstrant.

5. Subiungit iste et dicit: Postquam ab ethere detrusus sit, ubi in ethereo corpore non poterat penas sentire, additum ei corpus ereum, in quo ignem sentiret. De hac re non istius importunam definitionem  et inconsideratam definitionem, sed potius beati Augustini dicta pie, moderata et cautissima, et magis querentis quam definientis audiamus. Superior, inquid, pars eris, propter puram tranquillitatem, celo, cui collimitatur, communi pace coniungitur, et eius uocabulo connuncupatur. In qua fortassis parte, si fuerunt ante transgressionem suam transgressores angeli cum principe suo, nunc diabolo, tunc archangelo  non mirum si post peccatum in ista sunt detrusi caliginem, ubi tamen et er sit, et humore tenui contexatur. Si autem transgressores illi, antequam transgrederentur, celestia corpora gerebant, neque hoc mirum est, si conuersa sunt ex pena in eream qualitatem,  ut iam possint ab igne, id est ab elemento nature superioris aliquid pati, nec eris saltem spatia superiora atque puriora, sed ista caliginosa tenere permissi sunt; qui eis pro suo genere quidam quasi carcer est, usque ad tempus iudicii. Etsi quid de his transgressoribus angelis diligentius requirendum est.

Ecce doctor pietatis, nichil temere presumens, sed de singulis caute et humiliter tractans, dicit angelos transgressores cum suo principe nunc diabolo, tunc archangelo, uel in superiore parte eris huius, id est, celo ethereo fuisse antequam peccarent: aut fortasse in celestibus conuersatos, si cum ceteris celestes uel supercelestes angeli fuerunt. Et, si in celo ethereo tantummodo fuerunt, ex illa pura et  semper serena tranquillitate deiectos esse atque detrusos post peccatum in istam inferiorem et caliginosam partem eris. Similiter, si ante transgressionem suam, sicut ceteri angeli celestia corpora gerebant, conuerti ea potuisse uel conuersa esse ex pena illius damnationis in eriam qualitatem, ut iam possint ab igne penam que eis debetur, pati. Non ergo definiuit hic sanctus doctor utrum in celo ethereo, an etiam in celo sidereo ante transgressionem suam fuerint conuersati, sed utrumque fieri potuisse non contradicit. Undecunque autem post transgressionem, siue scilicet ex superiore, siue inferiore celo corruerint, etiamsi celestia corpora ante gerebant, conuersa esse ex pena in eream qualitatem; non alia eis ex ipso ere, id est erea  corpora addita, non inconueniens esse existimat. Non ergo definit, sicut iste, quod ex ethere in erem diabolus sit detrusus, quia potuit et ex celestibus ruere, nec definit ethereum, siue celeste eum corpus habuisse, sed si habuit, ex pena in deterius commutatum esse: nec additum ei corpus ereum, uel quasi duplici corpore uno celesti uel ethereo, altero autem ereo uestiretur: sed ipsum eius celeste corpus, si fuit, conuersum esse ex pena in eream qualitatem, ut iam non celeste uel ethereum, sed ereum corpus esset, ubi ignis penam et supplicium sentire possit.

Item alibi de eadem retractans, et cautissime ac suspense deliberans, ita dicit: [Si non erit ignis incorporalis, sed corporalis tactu noxius, ut eo possint  corpora cruciari, quomodo in eo erit etiam pena spirituum malignorum, nisi quia sunt quedam sua etiam demonibus corpora, sicut doctis hominibus uisum est, ex isto ere crasso atque humido, cuius impulsus uento flante sentitur. Quod genus elementi si nichil ab igne perpeti posset, non ureret feruefactus in balneis: ut enim urat, prior uritur, facitque cum patitur. Si autem quisquam nulla habere corpora asseuerat, non est de hac re, aut laborandum operosa inquisitione, aut contentiosa disputatione certandum. Cur enim non dicamus, quamuis miris, tamen ueris modis, etiam spiritus incorporeos posse pena corporalis ignis affligi? Si spiritus hominum etiam ipsi profecto incorporei et nunc potuerunt includi corporalibus membris, et tunc poterunt suorum  corporum uinculis insolubiliter alligari. Adherebunt ergo spiritus demonum, imo spiritus demones, licet incorporei, corporeis ignibus cruciandi, accipientes ex ignibus penam; et cetera que de hac re prolixius disputat.] Hac ergo cautela quam beatus doctor in suis inquisitionibus ostendit, de talibus rebus sentiendum atque tractandum, et non improbe uel mendaciter aliquid sentiendum.

6. Sequitur iste, et dicit: Non esse illum ignem penam, neque ad eum preparatum uel predestinatum: sed qui fuerat predestinatus ut esset in uniuersitate omnium bonorum, sedes factus est impiorum, in quo procul dubio non minus habitabunt beati quam miseri. In his uerbis cum dicit illum ignem  eternum non esse penam, manifeste ipsi ueritati, id est iudici uiuorum et mortuorum, contradicit, qui se in illo iudicio dicturum predixit: Discedite a me, maledicti, in ignem eternum . Et ut ipsum ignem eternum intelligamus esse penam et supplicium sempiternum, statim post pauca de miseri qui ibi eternaliter damnandi et torquendi sunt, subiungit, dicens: Tunc ibunt hi in supplicium eternum . Contradicit et beato Paulo apostolo dicenti: In reuelatione Domini nostri Iesu Christi de celo cum angelis uirtutis eius: dantis uindictam in flammam ignis, his qui non nouerunt Deum, et qui non obedierunt Euangelio Domini nostri Iesu Christi; qui penas dabunt in interitu eternas a facie Domini, et a gloria maiestatis eius .  Contradicit et beato apostolo Ioanni de eodem stagno ignis et sulphuris in Apocalypsi dicenti: Et cruciabuntur die ac nocte in secula seculorum ; et iterum: Et fumus tormentorum eorum ascendet in secula seculorum . Et Scripture, que ait: Dabit in carnes eorum ignem et uermes, ut urantur, et sentiant usque in sempiternum . Et iterum: Humilia spiritum tuum ualde, quia uindicta carnis impii, ignis et uermes . Que cum ita sint, et fideliter ad terrorem atque emendationem assiduam tenenda sint, quomodo iste audet, uel cur tam impiam et multis noxiam permittitur habere libertatem, ut in Ecclesia dicat ad subuersionem audientium, et securitatem mortiferam nutriendam, non esse illum ignem eternum  penam? cum Dominus eum testetur esse supplicium sempiternum, et ueritas apostolice doctrine: Ignem et flammam uindicte, et penas in interitu eternas, et cruciatum diei ac noctis, et fumum tormentorum ascendentem in secula seculorum, apertissime eum esse denuntiet.

Et ideo omnino indubitanter et uerissime nobis, ista credenda sunt, ut tali terrore cerceatur et mortificetur in nobis delectatio peccandi, et excitetur ac roboretur sollicitudo bene agendi et Deo placendi. Hoc namque nobis precipue necessarium esse ipse Dominus ostendit, dicens: Ostendam uobis, quem timeatis: timete eum qui postquam occiderit, habet potestatem mittere in gehennam ; et iterum: Sed potius eum timete, qui potest et animam et  corpus perdere in gehennam . Unde et alibi Scriptura utilitatem huius timoris, et e contrario malum securitatis ostendens, dicit: Timor Domini expellit peccatum : nam qui sine timore est, non potest iustificari.

Quod autem iste dicit: Eumdem ignem eternum non esse ab initio preparatum et predestinatum ad penam, sed tantum ut, in uniuersitate creaturarum que a bono Creatore bone condite sunt, et ipse quasi locum suum teneret, fidei nostre nequaquam est recipiendum. Sed hoc potius tenendum est quia omnipotens Deus, qui omnia quecunque ab initio creauit, certis utique ex causis, et ad certos et necessarios usus condidit, et nichil inaniter aut superuacue  constituit, sed unamquamque rem, sua omnipotentia conditam, proprium officium siue utilitatem habere uoluit: sicut lumen ad usum diei, et tenebras ad quietem noctis, et firmamentum celi ad sedem luminarium, et aquarum super celos separationem ad temperationem astrorum, et herbas atque arbusta ad sustentationem animantium, et luminare maius, ut preesset diei, et luminare minus, ut preesset nocti, cum stellis: et cetera in hunc modum. Sicut ergo omnia hec ab initio condita et ordinata, statim propriis officiis et ministeriis atque usibus deputauit; ita et illum ignem eternum ab initio inter ceteras creaturas non inaniter conditum sua iusta prouidentia et prouida iustitia statim ad eos usus credendus est preparasse et predestinasse, ad  quos Dominus eum preparatum esse ostendit, cum impiis et damnatis hominibus dicit: Ite in ignem eternum: et subiungit, qui paratus est diabolo et angelis eius . Id est ad utriusque creature, tam angelice quam humane, supplicium sempiternum. Quia et ex ipsis uerbis quibus dicturus est: uenite, benedicti Patris mei, percipite regnum quod uobis paratum est a constitutione mundi , e contrario recte intelligere possumus, etiam ipsum ignem eternum ad eternum supplicium angelorum siue hominum impiorum similiter a constitutione mundi esse preparatum. Nec tamen est ulla iniquitas apud Deum quod ipsum ignem supplicii sempiterni tante multitudini impiorum, tam longe antequam omnino essent, preparauit  et predestinauit: quia et in nouo ciuitatis edificio, si statim cum ipsa simul ciuitate domus carceris horrenda et terribilis exstruatur, non potest dici iniquitas, sed potius prouisio misericordie et iustitie: ut uidentes qui in ciuitate habitant penale et triste ergastulum damnationis, aut deterreantur misericorditer a peccando, aut si nec peccata uitauerint, iuste et inexcusabiliter puniantur. Sic ergo et ille ignis ad eternum creatus supplicium et misericorditer et iuste credi debet, dum aut eius terrore homines corrigantur, aut si corrigi noluerint, iustius puniantur.

De cuius ignis eterni creatione, quam utique in illis operibus Dei intelligere debemus, cum sex diebus fecit celum, et terram; et mare, et omnia que in eis sunt, et in septimo cessauit ab omni opere quod patrarat  . Ita sanctus papa Gregorius, exponens uerba libri beati Iob, ubi scriptum est de impio: Deuorabit ignis qui non succenditur , ita ait: [Miro ualde modo paucis uerbis expressus est ignis gehenne; ignis namque corporeus, ut esse ignis ualeat, corporeis indiget fomentis, qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus subsistere. At contra gehenne ignis cum sit incorporeus, et in se missos reprobos corporaliter  exurat, nec studio humano succenditur, nec lignis nutritur, sed creatus semel durat inexstinguibilis, et succensione non indiget, et ardore non caret]. Exponens adhuc idem beatissimus doctor uerba sequentia quibus de eodem impio dicitur: Affligetur relictus in tabernaculo suo , quid de penis eterni ipsius ignis fideliter sentiendum sit, ita subiungit: [Iniqui enim tabernaculum caro est, quia ipsam letus inhabitat, et, si sit possibile, optat ut eam nunquam relinquat. Quam uidelicet carnem cum in resurrectione receperit, cum ea gehenne ignibus traditus ardebit. Tunc ab ea educi appetat, tunc incipit uelle uitare quod amauit; sed quia eamdem carnem Deo preposuit, iudicante Deo agitur ut ex ea amplius igne crucietur. Ad augmentum itaque tormenti,  et hic de corpore nolens educitur, et illic in corpore tenetur inuitus]. Item cum uerba eiusdem libri exponeret, in quibus de eodem impio scriptum est: Luet, que fecit, omnia, nec tamen consumetur iuxta multitudinem adinuentionum suarum, sic et sustinebit , ita dicit: [Persoluit enim in tormentis ea que hic illicita seruauit desideria, et flammis ultricibus traditus semper moritur, quia semper in morte seruatur, nec in tormentis consumitur; quia si consumeretur uita morientis, cum uita etiam pena finiretur: et qui multa inuenit ad culpam, nouis inuentionibus cruciatur in pena].

Hec sanctus doctor terribilia terribiliter, et uera ueraciter loquitur, ut audientium animos ad terrorem excitet, ad emendationem stimulet, a mortifera  securitate ad curam salutis sue uelut uigilare compellat. Iste autem adhuc inania inaniter, et falsa fallaciter loquens dicit quod ipse ignis eternus, qui ad hoc tantum fuerat creatus, sicut ipse uult, ut esset in uniuersitate omnium bonorum, sedes factus est impiorum. Non dixit tormentum, aut pena, uel supplicium factus est impiorum, sed [a 1Kb] sedes, inquit, factus est impiorum: ut, iuxta eius sensum, sicut unicuique sedes est, domus sua, ubi quietus residet et inhabitat: sic et impiis ille ignis non sit tormentum damnationis, sed tranquilla sedes habitationis. Unde adhuc de eodem igne subiungit, dicens: In quo procul dubio non minus habitabunt beati, quam miseri. Et hic namque habitabunt in illo igne dixit, non cruciabuntur, non punientur, aut tale aliquid, negans  omnino, ut solet penas uerissimas eternalium tormentorum, quas tota Scriptura tanto terrore denuntiat, tanta attentione commendat. Quod autem dicit: In quo procul dubio habitabunt non minus beati quam miseri, manifeste utrosque, id est et beatos et miseros in uno igne eterno post resurrectionem habitaturos affirmare contendit: sequens uidelicet, stulta et uanissima persuasione, opiniones secularium philosophorum, qui putant animas piorum post dissolutionem corporis, uel in celo ethereo,  uel in illo circulo quem lacteum uocant, uel in globis siderum habitaturas. Que iste omnia, et ipsum celum ethereum et firmamentum celi, in quo lacteus ille circulus apparet, et ipsa sidera eternum ignem appellat, sicut et illum ignem gehenne. Quia omnia hec, que super tria mundi elementa, id est terram, aquam et erem constituta sunt, ex quarto elemento ignis putat existere, ut idipsum quartum mundi elementum, et apud inferos sit ignis eternus, qui paratus est diabolo et angelis eius , et omnibus impiis hominibus; et in celestibus spatiis sit ignis eternus ubi sit post resurrectionem habitatio beatorum.

Ecce qualem beatitudinem promittit sanctis et electis Dei: ut qui habitauerunt, cum adhuc essent  mortales, in primo mundi elemento, id est in terra, habitent iam immortales effecti in quarto et superiori mundi elemento, sicut ipse dicit, igne eterno, et hec sit eorum remuneratio, habitare in quolibet quamuis lucido, quamuis tranquillo, et puro tamen elemento. Dominus autem non in elementis mundi eternam beatitudinem suis promittit, sed in celestibus, et supercelestibus bonis, Ubi Christus est in dextera Dei sedens , exaltatus super omnes celos, et interpellans pro nobis . De cuius sublimitate beatitudinis Apostolus dicit: Non enim in manufacta sancta introiuit iehsu, exemplaria uerorum, sed in ipsum celum; ut appareat nunc uultui Dei pro nobis . Ad quam habitationem ut sancti eius ualeant peruenire, ipse in Euangelio  Patrem exorat, dicens: Pater, quos dedisti mihi uolo, ut ubi ego sum et illi sint mecum, ut uideant claritatem meam, quam dedisti mihi . De qua beata et angelica habitatione sanctorum ipse iterum dicit Apostolus: Scimus autem quoniam si terrestris domus nostra huius habitationis dissoluatur, quod edificationem ex Deo habemus domum non manufactam eternam in celis . Unde et ipse dicebat: Cupio dissolui et cum Christo esse . Et de omnibus generaliter electis post resurrectionem promittit dicens: Rapiemur in nubibus obuiam Christo in era, et sic semper cum Domino erimus . De qua gloriosa et felicissima habitatione iustorum Psalmista dicit: Habitabunt recti cum uultu tuo . Hec ergo habitatio  queratur, hec desideretur, non in elementis mundi, sed in uultu Dei, in uisione claritatis Christi, in societate beatorum et supercelestium angelorum, quando erunt sancti, sicut ipsa ueritas promittit, equales angelis Dei in celis .

Non ergo in uno mundi elemento igneo erit beatorum habitatio uel potius contrusio, nec ita ibi includentur sicut impii in igne eterno, sed habebunt omnia mundi elementa in potestate, tanta felicitate et facilitate sibi subdita, et sic sue immortali habitudini congruentia, ut ubicunque eorum uoluerint, et sicut uoluerint continuo esse possint, et uideant atque habeant hec omnia non tam ad premium beatitudinis, quam ad cumulum felicitatis, et laudem  et gloriam Conditoris. Hanc namque eis potestatem et gloriam Scriptura prophetica promittit, dicens: Regnum autem, et potestas, et magnitudo regni; que est subter omne celum detur populo sanctorum Altissimi: cuius regnum, regnum sempiternum est, et omnes reges seruient ei, et obedient .

7. Adiungit post hec iste, et dicit: Miseriam nullam esse nisi mortem eternam: eternam mortem ueritatis ignorantiam, nullamque miseriam esse, nisi ueritatis ignorantiam; et ubi ignoratur ueritas, ibi nullam uitam. Hoc quidem quod in his uerbis dicitur, poterat esse bonum si non ipsum bonum male, id est malo sensu diceretur. uerum namque est quia homini iusto et sapienti omnis labor, omnis aduersitas, omnis miseria, que potest in ista mortali uita  accidere, si non eum frangat, et in deterius mutet, sed infatigabiliter exerceat, non potest ei esse miseria, que eum miserum non facit, sed potius purgat et probat, et uelut in fornace aurum puriorem reddit, nec ullam sibi deputat talis uir miseriam, nisi ueritatis ignorantiam, in quantum adhuc ab eius contemplatione retardatur, et quodammodo ipsa sua infirmitate repellitur. Mortem uero non istam exteriorem corporis, sed illam interiorem anime timet, que omnino est ipsa summe ueritatis ignorantia, qua utique mortui sunt omnes infideles? qui nec credunt, nec agnoscunt Dei ueritatem. De quibus et Dominus dicit: Dimittite mortuos sepelire mortuos suos ; et Apostolus: Alienati, inquit, a uita Dei per ignorantiam, que est in illis . Fidelium  autem uita utique ipsa cognitio ueritatis est; quam et hic cognoscunt per fidem, et in futuro cognituri sunt per speciem. Quia et hic accipiunt uitam per fidem ueritatis, sicut scriptum est: Quia iustus ex fide uiuit , et ibi habebunt uitam eternam ex cognitione, et uisione eiusdem ueritatis, dicente Domino: Hec est autem uita eterna ut cognoscant te unum uerum Deum et quem misisti Iesum Christum . Quicunque ergo peruenerint ad istam cognitionem per ueram fidem, et eternam contemplationem, erit eis sine dubio uita eterna ipsa uisio eterna ueritatis. Qui autem ab ea siue per infidelitatem, siue per ultimam damnationem fuerint separati, quid eis erit aliud talis separatio, et talis ignorantia ueritatis, nisi mors eterna?

 Secundum hunc ergo sensum hoc in doctoribus dictum legit; sed quod ab eis bene legit dictum, ipse conuertit in prauum, et peruersum, ut coaptet illud  suo errori atque mendaciis: propter nichil enim aliud hec dicit, nisi ut tali argumentatione tam uiolenter, et nequiter ex bono ad malum usurpata, quasi ostendere et confirmare uideatur, nullam aliam futuram esse miseriam, uel angelorum malignorum, uel hominum perditorum in eterno igni damnatorum, nisi ignorantiam, et sicut iam supra dixit, absentiam ipsius ueritatis; et hanc ignorantiam atque absentiam ueritatis solam eis esse eternam miseriam, solam eis esse eternam  mortem: ut eos hoc modo ab omni miseria suppliciorum et tormentorum que extrinsecus adhibetur, et ab omni morte penalis damnationis alienos futuros esse contendat. Sed quantumcunque iste contendat et contradicere conetur, excepta illa morte quam incurrunt intrinsecus ex ignorantia et absentia ueritatis. Patientur etiam extrinsecus sicut Apocalypsis dicit: Stagnum ignis et sulphuris, quod est mors secunda . Patientur uere eternam miseriam, cum Deus, iudex iustus et fortis dabit in carnes eorum ignem et uermes, ut urantur et sentiant usque in sempiternum ; semper namque erunt in morte, quos et immanitas suppliciorum compellet mori, et diuini iudicii seueritas nunquam permittet exstingui.



CAPUT XuIII.


Octauo decimo capitulo ita dicit:

    1. Errorem predestinationis ex disciplinarum ignorantia, quas ipsa sapientia suas comites, inuestigatricesque fieri uoluit, et Grecarum litterarum inscitia ortum.
    2. Esse uerbum quod uideo et definio et destino interpretatur, similiter compositum preuideo, predefinio, predestino; ac per hoc predestinationem et predefinitionem nichil aliud esse quam preuisionem.
    3. Deum nec preuidisse nec predestinasse mortem et penas, quia nichil sint.
    4. Peccatores in massa originalis peccati reliquit,  relictos deseruit, desertos lumine tenebras torquere, desertos uita mortem interimere.
    5. Nec quod in eis Deus fecit, relinquit uel deserit ; sed quod in eis non fecit, id est superbiam spreuit.
    6. Deum in ea natura quam ad se creauit semper habitare.
    7. Dei sapientiam predestinasse in suis legibus modos ultra quos impiorum malitia progredi non possit, nec sinit alicuius malitiam in infinitum, prout uelit, extendi, diuinis legibus progrediendi modum imponentibus.
    8. Nihilque appetere impiorum omnium, et diaboli nequitiam, nisi ab eo, qui est summa essentia recedere.  In tantum, ut eorum natura, si lex diuina sineret, in nichilum rediret. Sed quoniam ei difficultas ex eternis legibus obsistit ne in tantum cadat quantum uellet, ex ea difficultate laborare, laborando torqueri, puniri, cruciari, et inde fieri miseram inanium uoluptatum egestate. Eamque difficultatem, qua prohibentur peruenire ad ea que libidinose appetunt, effici eis penalem interitum, et sue miserrime cupidinis iustissimum cruciatum.
    9. Utriusque partis predestinatum esse numerum.
    10. Inuitos Deo seruire impios: non naturam quam in eis fecit, et in eis non punit, sed malam uoluntatem, quam in eis non fecit, et in eis punit; in eoque quod ei inuiti seruiunt, puniri in seipsis sua pena. De  qua quos iuste non liberet, ad eam illos quodammodo preparet, dum eos ad eam seipsos preparare permittat.


In his uerbis cum dicit: Errorem predestinationis ex disciplinarum ignorantia, quas ipsa sapientia suas comites inuestigatricesque fieri uoluit, et Grecarum litterarum inscitia ortum; auditores suos utique commonet ut ab eo, tanquam uiro eruditissimo et philosophico, liberalium disciplinarum discant scientiam, fortassis etiam ut ab eo similiter discant Grecarum litterarum peritiam: affirmat namque quod ipsa sapientia quasi comites et sodales sibi coniunctas habeat easdem liberalium artium doctrinas, ita ut qui ad eius cognitionem uoluerit peruenire, necessarias omnino habeat ipsas liberales disciplinas, ut  per eas, quod uerum est, possit inuestigare. Si ergo apud ceteros de ueritate diuine predestinationis errorem fecit ignorantia secularium litterarum, quid iste, qui earum se iactat peritum, de hac re per eas inuestigauit, quid ueritatis inuenit? quid firmissima ratione fultum, et omni acceptione dignum, in tam prolixo suo sermone disputauit? Ubi nichil inuenitur aliud nisi superfluus labor uanitatis, et implicatio infiniti erroris, et apertissima impugnatio ueritatis, dum Scripturas ueritatis contemnens, et ipsas quoque historias diuinorum eloquiorum incognitas habens, non in eis meditatur die ac nocte, nec ad earum regulam fidem suam corrigere, dirigere atque informare studet: sed dies et noctes in humanarum uanitatum lectione consumit, et porcorum siliquis  uentrem suum implere cupit , nec inde aliquam refectionem capit: sed miserrima fame contabescit et perit nequissimo principe sibi dominante, qui misit eum in uillam suam ut pasceret porcos . Reuertatur itaque in seipsum, surgat et ueniat ad patrem, ut intus panes inueniat qui foris fame peribat; ibi pascatur epulis uituli saginati, et pro mundi salute immolati; ibi audiat symphoniam et chorum , id est admirandam consonantiam celestium Scripturarum et dulcem concordiam fidelium, qui omnes idem sapientes, in eodem sensu atque sententia firmati, unanimes uno ore honorificant Deum et Patrem Domini nostri Iesu Christi. In hac itaque domo per Dei misericordiam et fidei gratiam positi, audiamus et teneamus fideliter  quod dispensator panis eterni, id est uerbi diuini, nobis insinuat, dicens: Si quis uidetur inter uos sapiens esse in hoc seculo, stultus fiat ut sit sapiens. Sapientia enim huius mundi, stultitia est apud Deum. Scriptum est enim: Comprehendant sapientes in astutia eorum. Et: Dominus cognouit cogitationes sapientium, quoniam uane sunt . Audiamus et illum sapientissimum uirum, qui dicit: Stultissimus sum uirorum, et sapientia hominum non est mecum; non didici sapientiam, non noui sanctorum scientiam .

Quod non ideo dicimus quasi nichil in illis etiam litteris humanis inueniatur ueritatis, aut ille discipline non habeant aliquam utilitatem ad indagandam  ueritatem; sed quia omni fideli homini primum uigilantissime discenda est ueritas fidei ex auctoritate Scripturarum Dei: ut si quid postea de eisdem humanis litteris legere aut scire necesse fuerit, totum ex illa diuina auctoritate et fidei ueritate diiudicetur; ut si quid ibi ab eius regula non discordat, absque periculo recipiatur, quidquid autem ab ea dissonare inuenitur, quasi mortiferum respuatur. Quisquis autem putat se absque uere fidei cognitione, absque Scripture sancte fidelissima auctoritate, absque paterne doctrine studiosissima institutione solis humanis litteris et disciplinis indagare posse ueritatem Dei, et fidei integritatem, procul dubio seipsum illudit et decipit: et dum uult uideri quasi inuentor ueritatis, magister erroris efficitur. Qui ordo pietatis  tanta est attentione seruandus, ut nec ipse sacre littere in libris legis et prophetarum ullatenus possint esse utiles et salubres legentibus, nisi aut fides Christi precedat in corde legentis, per quem ueraciter intelligantur, aut ipsa fides Christi in eis fideliter queratur, et Deo illuminante inueniatur. Inde est quod fidelem et dilectum discipulum Apostolus commonens et informans dicit: Et quia ab infantia sacras litteras nosti, que te possunt instruere ad salutem, per fidem, que est in Christo Iesu . Quod quid est aliud dicere, quam per fidem, que est in Christo Iesu ipsas sacras litteras instruere posse hominem ad salutem, quia absque eius fide nulla ibi inueniri possit instructio salutaris.

Propterea ergo et iste in tantis errauit, tanta falsa  et fallacia sensit et scripsit, quia Scripturas sanctas ignorauit, quia ueritatem fidei non eis humiliter et fideliter inquisiuit, sed superbe et uanissime humanis et ineptis argumentationibus eam inuenire posse se credidit: et ideo non illam inuenit, sed eam potius infideliter et infeliciter impugnauit. Qui ergo cupit de ueritate diuine predestinationis humanum errorem effugere, et quid secundum ueritatem tenere debeat, inuenire, legat, ut iam diximus, diligenter et fideliter propheticas, et euangelicas, et apostolicas litteras, nec contra eas suum sensum defendere audeat, sed earum se auctoritati et ueritati humiliter submittat, ne in perniciem suam contra stimulum calcitrare conetur. Ex quibus diuinis litteris, quia multum iam de hac re supra posuimus, ne  legentibus tedium faciamus, unum tantummodo hoc loco breuiter memoramus, ex epistola beati Iude apostoli, ubi cum de impiissimis hereticis, qui Ecclesiam Domini ab ipsis apostolicis temporibus usque ad finem seculi et impugnauerunt et impugnaturi sunt, loqueretur, ut ostenderet eos eterno et iusto Dei iudicio in reprobum sensum traditos, ut tanta ac talia contra Deum loqui auderent, et ad ultimum eodem diuino iudicio eterna perditione damnandos, ita dicit: Subintroierunt enim quidam homines  impii, Domini nostri Iesu Christi gratiam transferentes in luxuriam, et solum dominatorem Dominum nostrum Iesum Christum negantes ; ubi etiam  quam olim et quam multis antea seculis hoc de eis fuerat prenuntiatum et prophetatum ostendens, post multa subiungit: Prophetauit autem et de his septimus ab Adam Enoch, dicens: Ecce uenit Dominus in sanctis millibus suis facere iudicium contra omnes, et arguere omnes impios de omnibus operibus impietatis eorum, et de omnibus duris que locuti sunt contra eum peccatores impii . De quorum etiam eterna damnatione et pena horribili eis preparata et reseruata manifestissime adiungit dicens: Sidera errantia, quibus procella tenebrarum in eternum seruata est .

Quid enim euidentius de predestinatione impiorum ad eterni iudicii damnationem quam quod hi homines impii tanto olim et tantis antea seculis, et  diuino iudicio et prophetico uaticinio precripti sint in hoc iudicium?  Nec tante absurditatis esse debemus, ut quia hoc beatissimus patriarcha et propheta Enoch septima ab Adam generatione prophetauit, putemus quod tunc Deus omnipotens aliquid statuerit ac predestinauerit quod in eius eterno iudicio atque consilio ante non fuerit: cum omnino in illius incommutabili eternitate nulla possit esse noua uoluntas, nulla recens dispositio; sed quod apud illum erat prefinitum eternaliter, hoc congruentissimo ordine et prophetari et impleri uoluit temporaliter; ad illorum quidem iudicium et damnationem, qui talia erant ausuri atque facturi, ad probationem uero et exercitium Ecclesie sue, quam etiam per talium contradictiones et impugnationes  et diligentius erudiri et excellentius disposuit clarificari: sicut et Apostolus dicit: Nam oportet et hereses esse, ut et qui probati sunt, manifesti fiant in uobis .

Si ergo querimus iustam et eternam Dei predestinationem in malis ad iudicium damnationis, audiamus quia homines quidam prescripti sunt in hoc iudicium impii: et prescripti non tam temporaliter sermone prophetico, quam omnino eternaliter diuino iudicio: quia utique, quod erat apud Deum eternaliter prefixum, hoc per prophetam temporaliter est predictum atque prescriptum. Si querimus utrum eis eterno Dei iudicio pena et supplicium sit preparatum, audiamus quod de ipsis dicitur: Quibus procella tenebrarum in eternum seruata est;  atque ita diuine ueritati fideliter acquiescentes, nec impios penis, nec penas impiis diuinitus preparatas. uos autem, karissimi, superedificantes uosmetipsos sanctissime uestre fidei, in Spiritu sancto orantes, ipsos uos in dilectione Dei seruate; et hos quidem arguite iudicatos, illos autem saluate de igne rapientes, aliis autem miseremini in timore . Non enim ait: Hos quidem arguite iudicandos, sed arguite iudicatos, ut scilicet quod in sua impietate perdurantibus uenturum erat suo tempore, iam nunc eis diuini et eterni iudicii, ut dictum est, predestinatione terribiliter superuenisse demonstret, et futura utique punitione damnandis, et presenti iam sententia diuinitus condemnatis.

 Post hec ad illud necessario conuertimur, quod iste ut aliquid etiam ex Grece lingue peritia docere uideatur, addit et dicit: Ecce Grecum uerbum , quod uideo, et definio, et destino interpretatur, similiter compositum preuideo, predefinio, predestino. Ac per hoc predestinationem et predefinitionem nichil aliud esse quam preuisionem. In quibus uerbis bene quidem ait quod possit Latine dici uideo, sed quomodo istud uideo intelligi debeat, utrum simpliciter tantummodo, sicut multa uidemus uelut transeunter et ultro se nostris aspectibus ingerentia; an certo aliquo et defixo intuiti, quo rem aliquam aut certissime esse cognoscamus, aut tanta illuc intentione noster dirigatur aspectus, ut quasi signum ad sagittam eumdem nostrum aspectum actio consequatur.  Sicut et Scriptura dicit de fabro ferrario uel cuiuslibet alterius metalli, quia ad similitudinem uasis quod fabricatur, est oculus illius, cum tanta illud intentione oculi attendit, ut uelut ad regulam uel ad lineam sui obtutus nichil in eo aliter quam ipse disposuit esse patiatur. Ita ergo magis ille sermo , id est uideo, intelligendus est, ut talis ibi uisio designetur, que ita ad certum dirigitur intuitum, ut ad ipsum uel incursus intuentis, uel iaculatio, uel fabricatio, uel aliud eiusmodi rectissime et indeclinabiliter dirigatur.

Ex hoc namque uerbo quod dicitur deriuatur , quod est Latine uisio. Quam uisionem, uerbi gratia, somnii, aut alicuius reuelationis, ita antiqui definierunt, quia uisio est cum id quis uidet quod  eodem modo quo apparuerat eueniet. Unde maxime in Scripturis uisionem cuiuslibet diuine reuelationis, que utique ita uidetur in spiritu, ut omnino aliter euenire non possit, Grece in ostendi siue uideri legitur. Et ideo iuxta hanc euidentissimam rationem cum isto modo dicitur uideo, certissime intelligitur, definio, uel destino, sicut et iste recte posuit, ut cum componitur ille sermo addita prepositione, et dicitur , rectissime intelligatur prefinio, uel predestino, quod utrumque unius significationis est, potest etiam interpretari prouideo: que prouidentia, cum ad Deum refertur, omnino certissima est, et omnino, sicut ille prouiderit, futurum. Unde et ex hoc uerbo quod est , deriuari Grece uidetur , quod est destinatio,  et prepositione addita , id est predestinatio. Que duo uerba nemo unquam uisionem uel preuisionem interpretari ausus est, sed, ut diximus, destinationem et predestinationem.

Similiter ex eodem uerbo deriuari uidetur , quod est destinauit, et prepositione addita , id est predestinauit. Potest autem , ut supra diximus, interpretari etiam preuideo; sicut in psalmo, ubi nos Latine dicimus: Prouidebam Dominum in conspectu meo semper ; in Greco legitur, , que prouidentia utique certum aliquid, et prefinitum ostendit. Quod beatus Hieronymus in editione sua ita posuit: Proposui Dominum in conspectu meo semper: quod  utique manifestius ad destinatum pertinet. Quod autem destinatum hoc sit proprie, quod ad certum intuitum siue consilium dirigitur, ostendit nobis Scriptura, que dicit: Aut sicut sagitta in locum emissa destinatum . Et Apostolus, ubi de se ipso ait: Ad destinatum persequor, ad brauium superne uocationis Dei, etc. . Quod beatus Hieronymus exponens ait: [Dicit se necdum comprehendisse et nequaquam esse perfectum, sed instar sagittarii ad propositum et ad signum iacula dirigere, que significanter Greci nominant, ne sagitta ad partem declinans alteram, imperitum ostendat sagittarium.] Non ergo iste illudat nostre ignorantie, ex Grecis uerbis aliquid immutans noua interpretatione, et eorum uim, quantum in se est,  euacuans: ut quod omnes antiqui in Scripturis sanctis uel predestinationem interpretati sunt, uel prefinitionem, aut prouidentiam, siue propositum, nunc iste uelit dicere, inusitato et absurdo nomine, preuidentiam. Que et ipsa, quamuis in Deo, sicut etiam prescientia, certissima sit, tamen ex huius nouitate sermonis nullatenus patimur extenuari, uel destrui sensum predestinationis, quia preuideri et presciri a Deo possunt etiam illa que ipse facturus non est; predestinari autem ab eo non alia intelliguntur, nisi ea que ipse facturus est, uel misericordia uel iudicio suo. Ac per hoc absit omnino a nobis quod iste dixit et quasi definiuit, predestinationem et prefinitionem Dei nichil aliud esse quam preuisionem; quia iste sensus manifeste impius est, ut  quasi tantummodo preuiderit Deus quid quisque esset facturus, uel quid pro factis suis passurus, et nichil de illo qui uel bene uel male erat acturus, in suo eterno iudicio predestinauerit uel prefinierit.

Addit iste adhuc et dicit: Deum nec preuidisse, nec predestinasse mortem et penas, quia nichil sint. Quod quam sit uanum et ueritati contrarium, iam supra satis, ut putamus, et sepius ostensum est.

Deinde subiungit iste loquens de Deo: Peccatores in massa originalis peccati reliquit, relictos deseruit; desertos lumine tenebras torquere, desertos uita mortem interimere. Nec quod in eis Deus fecit, relinquit uel deserit: alioquin eorum natura ad nichilum rediret, si summa essentia in eis non esset: sed quod in  eis non fecit, id est superbiam spreuit. Quod ergo dicit de Deo quia peccatores in massa originalis peccati reliquit, si dixisset reprobos aut puniendos siue damnandos, profecto uerum esset; ipsi enim, id est reprobi, puniendi, atque damnandi remanent, in massa illa ex Adam generaliter damnanda, quia non eos inde discreuit figulus ille omnipotens, quia ex una eademque massa facit aliud uas in honorem, aliud uero in contumeliam . Nunc uero quod dicit, quod Deus peccatores in massa originalis peccati reliquit, non omnino potest esse uerum, quia utique peccatores inde discreuit ac liberauit ille qui dicit: Non ueni uocare iustos, sed peccatores ; et de quo Apostolus ait: Fidelis sermo, et  omni acceptione dignus, quia Christus iehsu uenit in hunc mundum peccatores saluos facere . uerumtamen, quia non dixit, Omnes peccatores in massa illa reliquit; quod utique apertissime falsum esset, sed dixit indefinite, Peccatores in massa illa reliquit; quod potest intelligi et ex parte, stet utcunque quod dictum est. Quod autem subiungit de eisdem relictis in massa peccati: Relictos deseruit, desertos lumine tenebras torquere, desertos uita mortem interimere, ita eos uult intelligi a Deo relictos, et relinquendo desertos, ut quia deserti sunt a uero lumine, tenebris cecitatis sue torqueantur in mente: et quia deserti sunt a uero lumine, tenebris cecitatis sue torqueantur in mente; et quia deserti sunt a uera uita, morte speciali in anima perimantur. Et hec  sit tantummodo eorum pena atque supplicium in illa eterna damnatione, ut nullo extrinsecus tormento adhibito, sola mentis cecitate, sola anime morte puniantur, sicut et supra multipliciter asserere conatus est. Et ut in illa damnatione remanere eis aliquod magnum bonum, ostendere uideatur, dicit adhuc de ipsis: Nec quod in eis Deus fecit relinquit uel deserit, alioquin eorum natura ad nichilum rediret, si summa essentia in eis non esset, sed quod in eis non fecit, id est superbiam spreuit. Ecce quale bonum eis predicat remansisse, quale etiam insensibilibus elementis Deus exhibere dignatur, ut omnipotenti uirtute essentie sue det eis esse et ut esse permaneant, nec eorum natura ad nichilum redigatur, eadem uirtute ea sustentat et permanere facit. Sed ista, id est  elementa [a 1Kb] mundi, in quantum sunt, in naturali sua substantia conseruantur, permanent utique ad laudem Creatoris, et ad usum siue honorem rationalis creature: illorum uero damnatorum et perditorum natura et omnipotenti Dei uirtute seruatur ne pereat, et iusto Dei iudicio ad penam ei tantummodo proficit quod seruatur, ne unquam eius supplicium finiatur. Licet etiam mihi laudandus sit Creator, qui bonum nature, quod condidit, non omnimodo deleri uoluit.

Quod uero ait: Alioquin eorum natura ad nichilum rediret, si summa essentia in eis non esset. Si dixisset: Eorum natura ad nichilum rediret si eis summa essentia esse non concederet, uel esse non conseruaret, esset utique uerum: quia omnia quecunque habent esse, ab illa summa et diuina essentia acceperunt  ut essent. Nunc autem cum dixerit, nisi  summa essentia in eis esset, tantum eis attribuere uidetur qui erunt in illa perditione damnati, ut etiam templum Dei esse uideantur [b 1Kb] : Si enim summa essentia in eis erit, quia summa essentia Deus est, qui de seipso dicit: Ego sum qui sum , ergo Deus in eis erit, et templum Dei dici poterunt: ita ut de ipsis dicat Deus: Et inhabitabo in illis. Imo et amplius quam templum erunt, si summa essentia in eis erit; ut quodammodo essentiali quadam copulatione Deo uniri uideantur; quod de uno et solo Mediatore Dei et hominum homine Christo Iesu singulariter est credendum, quem sibi uerbum Dei et uerbum Deus essentiali et naturali coniunctione uniuit, id est in unitatem persone sue suscepit. Quod si dixerit quod summa substantia in eis erit, uirtute  operationis sue agendo, ne eorum substantia aboleatur et pereat, non per aliquam inhabitationis gratiam, qua aliquo bono in illo et ex illo perfruantur; mutet ergo inusitatam et insolentem locutionem, nec dicat in hominibus impiis eterna perditione damnatis summam essentiam esse, sed potius summam eis essentiam adesse, uirtute operantis, non dignatione inhabitantis. Est autem magna questio et fideli pietate, quantum diuina gratia largitur indaganda, quomodo omnipotens Deus credendus sit in uniuersitate creature semper ubique esse uel adesse, et aliquando etiam inesse uel inhabitare, quam tamen hoc in loco magis querendam quam exponendam proponimus, ut a piis et fidelibus pie et fideliter huius rei ueritas queratur, ut eodem Deo adiuuante ueraciter inueniatur.

 Iste enim et ecclesiastice locutionis et Christiane pietatis minus expertus adiungit adhuc propter eosdem impios damnatos, et dicit: Deum in ea natura, quam ad se creauit semper habitare. In quibus nimirum uerbis naturam quam Deus ad se creauit, humanam uult intelligi, quam in mente rationali ad imaginem et similitudinem suam Deus fecit, et dicit in hac natura mentis rationalis semper Deum habitare, et in presenti uidelicet seculo, et in futuro, et in credentibus, qui eius fideles sunt, et in incredulis ac paganis, qui ipsa sua infidelitate ab eo alieni sunt, et in electis, quos templum suum fecit, et in reprobis quos eterna perditione damnauit: quod utique contrarium est fidei et ueritati; quia si hoc uerum esse posset, etiam in infidelissimis Iudeis et paganis, qui,  quantum ad naturam bonam et a Deo conditam  pertinet, et ad imaginem et similitudinem Dei facti sunt, recte diceretur habitare Deus Pater, habitare Christus, habitare etiam Spiritus sanctus. Et similiter de illis eterna damnatione perditis quod etiam in ipsis habitaturus sit Deus Pater, habitaturus Christus, habitaturus Spiritus sanctus. Quo sensu impio et detestando quid horribilius dici aut cogitari potest? Istam namque absurditatem etiam illud sequitur, ut si angeli, qui sunt utique principaliter rationalis creatura, recte creduntur ad imaginem et similitudinem Dei conditi; neque enim minus aliquid hominibus in sua natura acceperunt; etiam in diabolo et angelis eius, qui unius nature cum sanctis angelis existunt, et Deus Pater, quod absit, et Christus eius, et Spiritus sanctus habitare dicendus sit:  cum hoc donum beate et benigne habitationis sue soli electe et fideli rationali creature, sicut supra ex Scripturis ostendimus, largiri credendus sit. Piis namque et fidelibus Dominus promittit dicens: Ego et Pater ad eum ueniemus, et mansionem apud eum faciemus . Quibus et de Spiritus sancti habitatione similiter repromittit dicens: Et ego rogabo Patrem, et alium paraclitum dabit uobis qui maneat uobiscum in eternum . De quo etiam paulo pos subiungit: uos autem cognoscetis eum, quia apud uos manebit et in uobis erit. De talibus ipse Deus dicit: Et inhabitabo et inambulabo in illis . Et Psalmista ait: In eternum exsultabunt, et habitabit in eis . Qui etiam alibi dicunt: Nisi quia Dominus erat in nobis dicat  nunc Isrel, nisi quia Dominus erat in nobis . Unde et beatus Ioannes apostolus distinguens inter habitatorem piorum Deum, et habitatorem impiorum diabolum, dicit fidelibus: uos ex Deo estis, filioli, et uicistis eos, quoniam maior est qui in uobis est quam qui in mundo . Hec iste si corrigi desiderat, fideliter ex Scripturis discat, et non humanis et uanis argumentationibus contra ueritatem Dei litiget, sed se illi miti pietate submittat.

Sed quia totum hoc quod de illis qui in massa originalis peccati relicti sunt, dicit, non ob aliud replicat, nisi ut eos tantummodo peccati originalis uinculo obstrictos, nullo Dei iudicio asserat ad penam predestinatos, querendum ab eo est et a ceteris qui ita sentiunt, utrum aliquo Dei iudicio factum sit ut tanta  multitudo generis humani illi peccato originali fieret obnoxia, ac per hoc etiam eterne morti debita, an non? Si enim nullo Dei iudicio, sed tantummodo naturali cursu uitiate originis hoc factum est, ergo sic peccatum tantummodo in eos naturaliter ex illo primo homine transfusum est, ut nulla peccati eius damnatio in eos transfunderetur, et cucurrit in eos ex Adam sola origo peccati, non etiam iusta pena peccati, sed manifeste Apostolus dicit quod per unum hominem peccatum intrauit in mundum, et per peccatum mors, et ita in omnes homines pertransiit . uere ergo ex uno et per unum hominem non solum peccatum, sed etiam pena peccati mors intrauit in mundum. Cuius iudicio, nisi illius qui homini  predixerat: Quacunque die comederis ex eo, morte morieris?  Quia comedere ex illo ligno uetito, hoc fuit utique peccatum, pena uero peccati hoc quod consequenter adiunctum est, morte morieris. Quod utique non de sola ista prima morte corporis ei comminatus est Deus, sed et de illa que peccando facta est in anima, quia anima que peccauerit, et ipsa morietur ; et de secunda etiam morte, que erit in damnatione eterna, ad quam reatus illius primi peccati omnino omnem hominem trahit, nisi Christi gratia liberetur.

Cum ergo hec Deus dixit, non solummodo terrorem audienti incutere uoluit, sed quod iustum eterno iudicio suo statuit, illa comminatione manifestauit, ut uidelicet iusto et eterno eius iudicio, si homo  illud peccatum admitteret, primo anime mortem incuteret, secundo etiam corporis morte dissolueretur, tertio etiam secunda morte damnaretur. Et hec tota damnatio et in anima scilicet et in corpore, et post tempus cum ipso peccato in omnes posteros transfunderetur. Et ideo iudicium eterni consilii et iustitie sue, quod in illo primo et uno homine inchoandum iudicauit, in omnem eius progeniem transmisit: ut illo iusto eius iudicio quicunque ex illa in Adam massa damnata Christi gratia non fuisset discretus, prima illa diuini iudicii sententia eterne damnationi teneretur predestinatus. Et ideo reprobos non reliquit tantummodo in massa originalis peccati, quasi nichil de eis statuens atque definiens, sed etiam iudicauit, ut eternum et iustum eius iudicium,  quod precessit in radice, sequeretur in germine; et quod cepit in parente, necessario impleretur in sobole. Nam nulla omnino apud fideles dubitatio est quod omnipotens Deus antequam peccaret homo, presciuit eum utique peccaturum: et sicut presciuit peccatum, ita etiam predestinauit quid iusto eius iudicio esset passurus: et quod in illo iuste iudicando cepit, in tota illius progenie eadem prescientia, eadem predestinatione iudicii, eadem iustitia damnationis impleuit. Sed hec uerba nulla ratione fulta, quod Deus reprobos in massa illa damnationis reliquerit, nec aliquid de eorum predestinauerit damnatione, ex libello quem Greci Hypognosticon appellant, quem etiam ex falso titulo plerique sancti Augustini esse putant, assumpsisse uidetur.  Quem libellum non esse eiusdem sancti Augustini et stylus ipse demonstrat et sensus: non solum S. Augustini scriptis, sed etiam fidei contrarius, et testimonia ex noua ista editione, qua nos utimur assumpta, cum ille contra hereticos disputans et de causis fidei agens continue ex antiqua editione conuincat contradicentes, et ex ipsa instruat fideles.

Addit adhuc et dicit: Dei sapientiam predestinasse in suis legibus modos ultra quos impiorum malitia progredi non possit, etc., usque ubi dicit, cupidinis iustissirium cruciatum. In his uerbis quedam uera premissa sunt, ut ex eis falsa conclusio concinnaretur. Nam quod Dei sapientia in occultis legibus sue dispositionis predestinauerit atque prefixerit modum  atque mensuram malitie impiorum, uel angelorum, uel hominum, ne scilicet in tantum possit procedere et extendi eorum malitia quantum ipsi desiderant, si sub occultis Dei legibus certa mensura et terminis cerceantur, manifeste uerum est quia et diabolus et homines maligni semper utique habent male agendi uel nocendi uoluntatem, sed non semper habent potestatem, nisi quantum et quando a Deo permittuntur. Nam et diabolo malitiose et nequiter beato Iob nocere cupienti, modum imposuit, nec quantum uoluit, sed quantum permissus est, nocere preualuit. Et de impiis hominibus maligna et praua conantibus, et tamen, Deo modum eis imponente, nequaquam perficere ualentibus, aperte Scriptura dicit: Cogitauerunt consilia que non potuerunt  stabilire . Et iterum: Quia dissipat cogitationes malignorum, ne possint implere manus eorum quod ceperant . Et quod subiungit iste et dicit: Nihil appetere malitiam diaboli et omnium impiorum, nisi ut peccando et inique agendo, a Deo, qui summa essentia est, recedant, manifeste uerum est, quia, ut dictum est, peccando et inique agendo quid aliud agunt nisi ut a Deo recedant, et longe ab eo fiant et pereant? Sicut de eis scriptum est: Quoniam qui elongant se a te, peribunt .

Et quod subiungit iste adhuc dicens, quod in tantum et diaboli et hominum impiorum iniquus appetitus pronus et auidus sit ad malum, ut si eos diuina potestas permitteret, tantum se peccatis immergerent,  ut in eis etiam ipsa natura merito deleri posset, nimis quidem coactum, sed forsitan non ex toto falsum est. Similiter quod adiungit, quia ex ea difficultate et impossibilitate qua in eis diuina potentia et prouidentia imponit, ne in tantam ruant uoraginem malitie quantam desiderant, sit in animo eorum, id est et malignorum spirituum et hominum pessimorum labor conandi, et cruciatus multipliciter cogitandi, quod implere non possunt. Et talis labor fit utique animis eorum tormentum, punitio, cruciatus, ut ipsa sua maligna uoluntate torqueantur et puniantur. Quod uero post hec omnia subiungit et decit, uidelicet ex hoc interno cruciatu et punitione animi, dum cupiditates suas Deo obsistente implere non potest, fiat anima misera, sustinens inanium uoluptatum suarum egestatem;  uerum quidem est, quod hec peruersa animi cupiditas, et cum expletur, et cum expleri non permittitur, miserum eumdem animum facit. Sed multo est miserior animus, cum ad talia permittitur quam cum a talibus diuina potestate prohibetur: infelicius namque mala possit, quam uelit tantummodo, nec possit. Unde et secularis philosophi uera est illa sententia de quodam: O miserum cui peccare licebat! uerum namque dixit qui hoc dixit, quia si prohiberetur peccare ille de quo hoc dictum est, minus utique miser esset, sola uoluntate peccandi: cum autem ei peccare licebat, infelicissima licentia, multo miserior erat et appetitu male uoluntatis et affectu.

Quod uero iste aperiens et exponens cur omnia  ista premiserit, subiungit in fine et dicit, quod ea difficultas et impossibilitas qua impii angeli uel homines Deo obsistente prohibentur peruenire ad ea que cupide et peruerse appetunt, hec eis tantummodo fiat in illa eterna damnatione penalis interitus et miserrime cupiditatis iustissimus cruciatus, ut hunc tantummodo ibi patiantur in animo suo interitum et cruciatum, quia iam quod peruerse desiderauerant, implere non sinantur, nec ullum eis extrinsecus ex illo igni eterno adhibeatur supplicium et tormentum; manifestissimum mendacium est, fidei ac ueritati contrarium, sicut iam supra frequenter ostensum est.

10. Post hec subiungit et dicit, inuitos Deo seruire impios: non naturam quam in eis fecit, et in eis non punit, sed malam uoluntatem, quam in eis non fecit, et  in eis punit: ideoque quod ei inuiti seruiunt puniri in seipsis sua pena, de qua quos iuste non liberet, ad eam illos quodammodo preparet, dum eos ad eam seipsos preparare permittat. Similis est et in his uerbis eius intentio. Dicit namque quod omnes impii, id est et angeli et homines maligni, in illa subiectione qua subiicientur potestati et iudicio Dei in eternum damnati, inuiti seruient diuine dispositioni. Et hoc secundum eius sensum, ut uidelicet inuiti subiiciantur Deo non natura in eis faciet quam Deus fecit, et, sicut iste contendit, nunquam punit; sed mala uoluntas quam in eis non fecit, et quam solum in eis punit. Et ex eo quod inuiti seruient diuino iudicio, puniendos eos esse non extrinsecus aliquo tormento adhibito, sed tantummodo intrinsecus  in ipsa uoluntate, dum in eis uoluntas fit sua pena sibi ipsa, dum et esse cupiet male libera, et tamen diuina potestate ab illa peruersa libertate cercetur inuita. Hanc itaque solam dicit esse penam et angelorum et hominum impiorum, ut hoc modo cupiendo habere nec ualendo assequi pessimam malitie libertatem, in sola et ex sola tali uoluntate crucientur. Natura uero eorum qua subsistunt in spiritu uel corpore, quia a Deo facta est, et secundum istum nunquam peccat, nunquam punietur, nunquam aliqua tormenta patietur.

De quibus omnibus iam supra, prout Dominus dedit, satis responsum est. Unum tantummodo hic proponimus omnibus considerandum, imo etiam exsecrandum, quomodo iste contra humanum sensum  et contra apostolicam ueritatem dicat non peccare naturam, sed solam uoluntatem nature. Quis enim unquam hominum fuit aut est qui dicat quod cum aliquis adulterium, aut comessationem, uel ebrietatem perpetrat, sola in illo peccet uoluntas, et nichil ibi peccet anima, nichil peccet corpus? cum e contrario, secundum fidei catholice ueritatem, propterea adducende sint omnes anime cum corporibus suis ad iudicium omnipotentis Dei, ut sicut in utroque et ex utroque peccauerunt, ita in utroque iudicentur atque puniantur. Nam si natura corporis impiorum omnino immunis est a peccatis, quid necesse est ut resurgat, que nullam damnationem meretur? aut quomodo iuste cum anima sua  condemnabitur, que cum ea nullum peccandi consortium habuit, nullum peccati meritum contraxit; nam si hoc ita esset, sufficiebat solam animam in iudicio presentari, et malam uoluntatem, quia in ipsa inhabitat, quam iste dicit solam peccare, in ea puniri? Ita huiusmodi impietatis assertio non solum fidem ueritatis, sed etiam fidem resurrectionis impugnat. Apostolus dicit: Non ergo regnet peccatum in uestro mortali corpore, ut obediatis desideriis eius: sed neque exhibeatis membra uestra arma iniquitatis peccato? Sed exhibete uos Deo, tanquam ex mortuis uiuentes, et membra uestra arma iustitie Deo . Si ergo iuxta hec uerba loquentis in Apostolo Christi regnat peccatum in nostro mortali corpore, et tunc regnum ibi obtinet cum obedimus  desideriis eius, ita ut efficiantur membra nostra arma iniquitatis peccato, quibus animam nostram debellet et occidat, quomodo non corpus peccat, nec peccatum ad ipsum pertinet, in quo et peccati regnum inhabitat et peccati militia exercetur?



CAPUT XIX.

Nono decimo, id est extremo capitulo, ita dicit:

    1. Ignem eternum istum ipsum quartum mundi elementum, ubi corpora sanctorum in etheream mutentur qualitatem, impiorum uero corpora in eream qualitatem, impiorum uero corpora in eream qualitatem transitura.
    2. In eoque naturarum intra se mirabile perfici gaudium, malarum uero uoluntatum ineffabile tormentum.
     3. Et ita impiorum omnium angelorum hominumque corpora supplicia ignis eterni perpessura, ut integritate eorum substantie nullo modo peritura, eorum pulchritudine nullo modo defutura, eorum naturali incolumitate permansura, omnibus deinde nature bonis ad uniuersitatis ornamentum mirabili ordine refulsuris, excepta beatitudine, qua priuabuntur.
    4. Superioris ignis corporei cum inferioris eris corporibus qualitate colluctante, naturali ui seruata infelicium animarum intentio de corporibus suis eternas patiatur erumnas.
    5. Ita uidelicet ut idem ipse ignis omnibus corporibus fiat gloria, quo damnandis animabus intrinsecus iniquitate propria, extrinsecus cumulabitur pena.


 In his uerbis phantasticis et omni insanie deliramento plenis, pretermissa simplicitate fidei et confessionis apostolice, qua omnis Ecclesia credit et confitetur Dominum nostrum Iesum Christum die tertia a mortuis resurrexisse et ascendisse ad celos, et sedere ad dexteram Patris, et inde uenturum esse ad iudicandum uiuos et mortuos, atque in eius aduentu futuram carnis resurrectionem, et donandam sanctis uitam eternam: pretermissa, inquam, ista simplicissima et purissima confessione pietatis, nusquam nominans Christi aduentum de celis, nusquam commemorans resurrectionem ex mortuis, ita omnia confundit et quibusdam adinuentionibus obscurare conatur, ut nec ueritatem resurrectionis,  nec ueritatem diuini iudicii et eterni supplicii, nec mentionem aliquam future uite sanctorum in eius litteris possimus agnoscere. Dicit namque quod in illo igni eterno, quem istud quartum mundi elementum putat, naturali ordine super terram, et aquis et erem constitutum ibi, id est in igni eterno mundi igneo elemento, corpora sanctorum mutabuntur in etheream qualitatem, ubi etiam impiorum corpora in eriam qualitatem sint transitura; dissentiens manifestissime et dissonans apostolice doctrine, que non in quarto mundi elemento, neque in igneo quodam conflatorio, sed in isto habitaculo terreno, ubi et uixerunt et mortua sunt tam iustorum corpora quam iniquorum, futuram dicit omnium resurrectionem et sanctorum immutationem mirabili et ineffabili  celeritate, id est, sicut ipse Apostolus dicit, in momento, in ictu oculi, quo utique nichil est celerius in motibus corporalibus. Ita namque ait: Omnes quidem resurgemus, sed non omnes immutabimur. In momento, in ictu oculi, in nouissima tuba: canet enim tuba, et mortui resurgent incorrupti, et nos immutabimur . In quibus uerbis manifeste omnium generalem resurrectionem describit.

Sed hanc ipsam omnium generalem resurrectionem quadam certa proprietate distinguit, dum dicit quia omnes resurgemus, sed non omnes immutabimur; et cum subiungit: Et mortui resurgent incorrupti, et nos immutabimur; ostendens uidelicet quia omnes resurgent receptione corporum, sed non omnes immutabuntur glorificatione iustorum. Iniqui  enim resurgent tantummodo incorrupti, non etiam glorificati: et incorrupti in eo tantummodo quod iam non poterunt morte dissolui; ad penas autem et ad cruciatus eternos sentiendos atque perferendos ita omnino corruptibiles erunt, et ita ipsis suppliciis sine fine corrumpentur, ut omnino, sicut Scriptura dicit, dentur in carnes eorum ignis et uermes, ut urantur et sentiant usque in sempiternum . Iusti autem, ex quorum persona Apostolus dicit, et nos immutabimur, et incorrupti resurgent, ut nulla ulterius morte soluantur; et hoc speciale habebunt quod corpora eorum immutabuntur in melius, dicente eodem Apostolo, et aperte qualis futura sit ipsa commutatio exponente: Oportet enim, inquit, corruptibile hoc induere incorruptionem, et mortale  hoc induere immortalitatem ; scilicet ut hoc ipsum corpus quod nunc a sanctis corruptibile et mortale gestatur, illa resurrectionis uirtute fiat incorruptible et immortale, id est, incorruptione et immortalitate induatur. Que incorruptio sanctorum tanta ac talis erit, ut nullo iam dolore, nullo labore, nulla molestia, nulla indigentia tangi possit. Et ita per illam immortalitatem que eis dabitur, absorbebitur mors in corporibus eorum, ut non solum ipsa mors ibi quodammodo deleatur, sed etiam causa mortis, id est peccati stimulus, cuius punctione mors ab initio facta est, penitus conteratur. Qui utique peccati stimulus in corporibus damnatorum nunquam euacuabitur, et ideo nunquam uere a  morte liberi erunt. De hac itaque felicissima immutatione iustorum subiungit Apostolus et dicit: Cum autem mortale hoc induerit immortalitatem, tunc fiet sermo qui scriptus est: Absorpta est mors in uictoria; ubi est, mors, uictoria tua? ubi est, mors, stimulus tuus? Stimulus autem mortis peccatum est: Deo autem gratias, qui dedit nobis uictoriam per Dominum nostrum Iesum Christum . Non ergo prius resurgent corpora iustorum, et postea, sicut iste dicit, in elemento igneo, uelut in conflatorio, immutabuntur: sed in ipso momento et ictu oculi in quo resurgent diuina uirtute immutata, incorruptionis et immortalitatis gloria uestientur.

De immutatione autem iniquorum et eternis suppliciis damnatorum, quorum iste corpora, nouo et  inaudito genere erroris, commutanda dicit in eream qualitatem, nichil omnino Apostolus loquitur: et ideo etiam nos talem phantasiam contemnere potius quam audire debemus, ne simus prurientes auribus, et a ueritate auditum auertentes, ad fabulas autem conuertentes. Quomodo enim iuxta ipsum transibunt in eream qualitatem? Nam si de terrenis erea fient, non erit uera resurrectio, quia non eadem corpora resurgent que per mortem ceciderunt; illa enim terrestria erant, ista erea erunt: si autem ipsa natura terrenorum corporum permanebit, et tamen qualitatem eris accipiet, ut uidelicet ipsius eris et uentorum subtilitate immutetur, hanc nouitatem fides Ecclesie non recipit, quia, sicut iam dictum est, de immutatione impiorum nichil Apostolus dicit. Quod autem  dicit corpora sanctorum immutanda in etheream qualitatem, si istam immutationem manente ipsorum corporum natura futuram credit, ut scilicet ipsa corpora que ceciderunt in morte, que suscitata sunt in resurrectione, glorificentur celesti claritate, et de obscuris lucida fiant sufficit nobis de hac eorum mira clarificatione illud tenere quod Dominus in eis futurum dicit: Tunc iusti fulgebunt sicut sol in regno Patris eorum . Si autem ita dicit eadem corpora in etheream qualitatem immutanda, ut amittant naturam suam et pro terrenis celestia fiant, manifeste ueritati resurrectionis contradicit, et ideo nullatenus audiendus est. Quicunque autem desiderat simpliciter et pure ac uere de sanctorum resurrectione et spiritualium corporum natura sentire,  audiat et teneat fideliter quod beatus Augustinus de his sincerissime docet, dicens: [Egestas edendi ac bibendi talibus corporibus auferetur, unde et spiritualia erunt, non quia corpora esse desistent, sed quia spiritu uiuificante subsistent. Nam sicut ista que habent animam uiuentem, nondum spiritum uiuificantem, animalia dicuntur corpora, nec tamen anime sunt, sed corpora, ita illa spiritalia uocantur corpora. Absit tamen ut spiritus ea credamus futura, sed corpora carnis habitura substantiam, sed nullam tarditatem corruptionemque carnalem spiritu uiuificante passura. Tunc iam non terrenus, sed celestis homo erit: non quia corpus, quod de terra fictum est, non ipsum erit; sed quia dono celesti iam tale  erit, ut etiam celo incolendo non amissa natura, sed mutata qualitate, conueniat. Proinde cum hoc corpus iam non animale, sed futura commutatione spirituale anima receperit angelis adequata, perfectum habebit nature sue modum, inobediens et imperans, uiuificata et uiuificans tam ineffabili facilitate, ut sit ei glorie quod sarcine fuit.]

Subiungit iste et dicit: In eoque naturarum intra se mirabile perfici gaudium, malarum uero uoluntatum ineffabile tormentum; id est, ut iuxta eius sensum loquamur, naturarum ibi tantummodo mirabile perficiatur gaudium, que secundum istum minime peccauerunt. Ut hoc sit gaudium naturarum, quod natura terreni corporis, sicut iste putat, in impiis transitura est in eream qualitatem, in sanctis uero  adhuc in excelsiorem gloriam, id est in etheream qualitatem; malarum uero uoluntatum, quas solas dicit peccasse, tunc futurum ineffabile tormentum, cum ex ipsa sua mala conscientia torquebuntur. Sed hoc totum quam uanum et falsum sit, iam satis est demonstratum.

3. Addit post ista et dicit: Et ita impiorum omnium, angelorum hominumque, corpora supplicia ignis eterni perpessura, ut integritate illorum substantie nullo modo peritura, eorum pulchritudine nullo modo defutura, eorum naturali incolumitate permansura, omnibus deinde nature bonis ad uniuersitatis ornamentum mirabili ordine fulsuris: excepta beatitudine qua priuabuntur. Mirandum est nimis in his uerbis quomodo dicat: Omnium impiorum et angelorum, et  hominum corpora eterni ignis supplicium perpessura, quod superius tam aperte et multipliciter ubique negauit. Quod utique in hoc loco aut ficte et dolose confessus est et abominabilis est Deo qui de fide eius in corde tenet mendacium, et in ore uult preferre ueritatem, sicut scriptum est: Perdes omnes qui loquuntur mendacium: uirum sanguinum, et dolosum abominatur Dominus . Aut si uere ipsa rei ueritate et timore offensionis Ecclesie superatus, ne omnino infidelis iudicaretur, hoc confessus est, uacua est omnino et cassa talis confessio, quam superius tanta et tam multiplex precessit negatio. Nobis autem non licet in rebus ad fidem Dei pertinentibus aliud modo, aliud postea dicere: sed quod semel ex ipso ore Domini et apostolorum eius accepit  Ecclesia, credendum et confitendum; ita inuiolabili et immutabili ueritate retinere, ut fiat in nobis uerissime quod Dominus precepit, dicens: Sit autem sermo uester, est, est: non, non ; uidelicet ut immobili ueritate et ueritas nostra confessione confirmetur, et falsitas nostra confessione respuatur.

Et tamen iste quam fideliter de eterni ignis suppliciis credat, in sequentibus manifeste aperit: postquam enim dixit, ita impiorum angelorum hominumque corpora supplicia ignis eterni perpessura ut intelligere [possimus] modum quo id credit esse futurum, subiunxit statim: Quod hoc ita fiet, ut integritas substantie eorum, id est angelorum et hominum  malignorum nullo modo sit peritura, ut pulchritudo eis nullo modo sit defutura, ut naturalis incolumitas sit in ipsis permansura. Ecce que bona eis tribuit in suppliciis ignis eterni, uidelicet integritatem nature, pulchritudinem, incolumitatem: ut integritatem nature sue habeant, quia tota eorum natura in anima et corpore perpetuo permanebit: pulchritudinem uero ubi aut quomodo habere possint, fidelis quisque consideret, pulchritudo namque aut anime est aut corporis. Quis autem fidelium credat ullam ibi esse posse pulchritudinem animarum, ubi erit amissio omnium uirtutum et feditas omnium uitiorum? anima enim aut uirtute pulchra est, aut uitio deformis. Que autem ibi esse poterit pulchritudo corporum, ubi eterno horrore tristitie, et eterna  ignis exustione, eterna uermium laceratione offuscabitur et tenebrabitur? Que etiam in damnatis illis angelis et hominibus, sicut iste dicit, poterit esse naturalis incolumitas, cum natura ad hoc eis integra tantummodo seruetur, et nunquam a sua naturali compage soluatur, ut plenius tota sine fine crucietur. Sed iste non contentus tanta ineptia et absurditate deprauati sensus sui, addit in fine apertissimum heretice impietatis errorem, ut quod corde gestabat ad impugnationem ueritatis et subuersionem audientium, etiam ore euomeret.

Addit namque statim de eisdem demonum et hominum damnatorum naturis, quod deinde  omnibus nature bonis mirabili ordine refulgebunt: id est ut et in anima sint  prediti et illustrati naturalibus bonis memorie, intelligentie et libere uoluntatis; et in corpore clareant, atque prepolleant, et quinque naturalium sensuum uiuacitate et forme perfecte pulchritudine. Dicitque eos propterea exemptos suppliciis, et exornatos omnes omnibus naturalibus bonis, ut tanta pulchritudine refulgentes proficiant ad uniuersitatis ornatum: uidelicet ut inter ceteras mundi creaturas terrestres siue celestes, etiam ipsi permanentes sint in ornamento mundi qui fuerant in damnatione supplicii. Et posthec ne ex toto uideretur uenire contra Ecclesie fidem et euangelicam atque apostolicam ueritatem, subiunxit dicens, excepta beatitudine, qua priuabuntur, id est quod sic fulgebunt omnibus naturalibus bonis demones et homines suppliciis exuti,  ut excepta beatitudine uisionis Dei, que eis sola denegabitur, nichil boni eis deesse uideatur. Ecce quid audet sentire, quid audet dicere, quid audet etiam scribere homo qui uult uideri Christianus, et nichil aliud laborat nisi ut Christiane ueritati aduersetur, et hereticorum dogmata, quibus ipse infeliciter coniunctus est, et sinceritati Ecclesie intromittat. Nam Ecclesia Christi utrumque negat, utrumque detestatur, quia utrumque est hereticum et omnimodis contrarium ueritati, id est et liberationem demonum atque hominum ex illis suppliciis sempiternis, et aliquem medium locum esse ubi ita sint ipsi demones et homines in requie et bonorum omnium copia et claritate, ut nec in damnatione ignis eterni sint  cum diabolo, neque in beatitudine cum Deo. Et omnino certissime tenet neminem esse posse post illud uniuersale iudicium, nisi aut in beatitudine eterna, aut e contrario in miseria sempiterna. Qui enim semel fuerint in illo iudicio uel in penam missi, uel in uite eterne gaudium intromissi, nunquam ulterius alibi uel aliter esse poterunt. Sicut Dominus certissime ostendit de utraque parte, id est et damnatorum, qui erunt a sinistris, et beatorum, qui erunt a dextris, irreuocabilem sententiam proferens, cum dicit: Tunc ibunt hi in supplicium eternum, iusti autem in uitam eternam . Si enim erit finis aliquando illi pene eterne, erit etiam aliquando  finis uite eterne. Si autem uita eterna nullum omnino habebit finem, procul  dubio et pena illa, id est supplicium eternum, nullum unquam habere finem poterit. Non ergo erunt aliqui, ut iste delirat, ita in medio positi ut nec beati sint nec miseri, et tamen extra domum Patris aliquam requiem habituri. Dominus enim manifeste dicit: In domo Patris mei multe sunt mansiones , ostendens extra domum Patris sui, id est extra sociotatem sanctorum angelorum et hominum electorum, quam ipse in eternum inhabitat, nullum esse locum, nullam mansionum quietis. Quia omnis illa multitudo et multiplicitas mansionum non est, nisi in domo paterna, ubi sicut in uno celo stella ab stella differt in claritate, sic in una eademque domo erit diuersitas mansionum pro diuersitate meritorum.

 Post hec addit iste, et dicit: Superioris ignis corporei cum inferioris eris corporibus qualitate colluctante, naturali ui seruata, infelicium animarum intentio de corporibus suis eternas patiatur erumnas. Ecce quomodo credit, si tamen credit, supplicia ignis eterni exercenda: uidelicet quod ignis ille, qui est huiusmodi superius elementum, corpora demonum, que putat esse erea, et corpora hominum impiorum, que superius dixit transitura in eream qualitatem, nunc autem aperte dicit erea sicut et ipsorum demonum, dum utriusque elementi natura, id est et ignis, quem putat esse ignem eternum in suppliciis damnatorum, et eris, quem credit esse in corporibus demonum et hominum perditorum, in illo damnationis ergastulo inter se colluctantur atque  compugnant, efficiat infelicibus animabus et hominum, et demonum de corporibus suis eris eternas penarum erumans: quia scilicet etiam in illo camino ignis eterni naturalem uim seruabunt hec duo elementa ignis et eris, ut sicut in hoc mundo ardore ignis superioris per calorem solis iste er, qui est inferior, ita uaporatur et feruet, ut suo uapore atque feruore corpora nostra grauiter afficiat; ita in illo, ut dictum est, camino ignis supplicii sempiterni, dum ignis naturali ui inflammat corpora erea demonum atque hominum, ex ipso feruore atque ardore corporum suorum, anime que in eis sunt, sentiant et patiantur eternas afflictionis erumnas. Dicat nunc ipse, qui hoc sentit et scribit, quomodo infelices  anime utriusque creature angelice et humane aliquando illis suppliciis erunt erepte, et omnibus nature bonis, sicut ipse dicit, refulsure, si per uim illius ignis corporibus suis ereis atrociter inflammatis eternas patientur erumnas? Si enim liberabuntur illis suppliciis, carebunt utique erumnis; si autem in sempiternis erunt erumnis, nunquam liberationem merebuntur.

Sed exponens iste adhuc modum qualiter illud tam fictum et tanto labore concinnatum futurum putet esse supplicium, adiungit et dicit: Ita uidelicet ut idem ipse ignis omnibus corporibus fiat gloria, quo damnandis animabus intrinsecus iniquitate propria, extrinsecus cumulabitur pena. In quibus uerbis hoc uidetur asserere quod idem ipse ignis eternus et  animabus intrinsecus ex conscientia sua propria iniquitate damnatis, et exterius earum corpora inflammando et feruefaciendo accumulet penam, ut scilicet non solum interius torqueantur conscientia, sed etiam exterius affligantur pena ignita: et tamen eorum corporibus eris idem ignis quamdam gloriam conferat. Putamus quia sicut iste ignis qui lucet in sideribus, obscuram et caliginosam huius eris naturam sua infusione illuminat, suo fulgore lucidam reddit, qui est utique naturaliter tenebrosus, nisi aut in die radiis solis aut in nocte radiis lune et siderum illustretur: ita iste existimat illa erea demonum et hominum corpora eterni illius ignis fulgore illustranda et clarificanda, sicut etiam nigredo ferri calore fornacis in lucidam uertitur qualitatem.  Quomodo ergo superius dixit: Angelorum hominumque corpora erea supplicia ignis eterni perpessura? Si enim supplicium eis erit ille ignis eternus, non erit utique gloria; si autem gloria eis fuerit, non erit pena.

Abigentes itaque et procul repellentes huiusmodi tortuosas et uipereas ambages, et anfractus laboriosissimos ac perniciosos, teneamus fidei simplicitatem: uera damnatorum hominum corpora, id est terrena, credentes, et in eis uera et eterna supplicia, qui in illa fuerint damnatione passuros: quia uerissimus est sermo ueritatis que in Euangelio dicit: Quia ueniet hora quando omnes qui in monumentis sunt audient uocem Filii Dei: et procedent qui bona fecerunt in resurrectionem uite; qui uero mala egerunt,  in resurrectionem iudicii . Ad illam namque uocem Filii Dei omnes qui in monumentis sunt procedent: quia eadem corpora que in monumentis erant posita recipient, et in eisdem resurgent, in eisdem habituri uel resurrectionem uite, uel resurrectionem iudicii; ut aut in ipsis possideant uitam eternam, aut in ipsis mortem patiantur eternam. Bonum est nobis, et omnino saluti nostre ante omnia necessarium, ut in fidei ueritate et simplicitate fundati, timeamus et, Domino auxiliante, caueamus illud malum quod Apostolus Ecclesie Christo desponsate et casta fidei uirginitate predite timere se denuntiat, dicens: Despondi enim uos uni uiro uirginem castam exhibere Christo. Timeo autem ne sicut  serpens Euam seduxit astutia sua, ita corrumpantur sensus uestri, et excidant a simplicitate, que est in Christo . Unde et alibi admonet dicens: Ineptas autem et aniles fabulas deuita . Et iterum: Profana autem et inaniloquia deuita: multum enim proficiunt ad impietatem, et sermo eorum ut cancer serpit . Unde et beatus Petrus apostolus eadem pietate, eadem sollicitudine fideles admonet, dicens: uos igitur, fratres prescientes custodite uosmetipsos, ne insipientium errore traducti, excidatis a propria firmitate. Crescite uero in gratia et cognitione Domini nostri Iesu Christi et Saluatoris .

Non nobis efficiantur ista uelut iocosa et ludo similia, quia et ludum Ismelis cum Isaac persecutionem  uocat Apostolus. Et ideo ubicunque talia agnoscimus, zelo fidei contra hec excitari debemus: illo nos informante et adiuuante qui in psalmo dicit: Zelus domus tue comedit me ; qui etiam flagello de funiculis facto, uiolatores domus Dei cum suis mercibus eiecit, eo quod eamdem domum paternam fecerint speluncam latronum . uere enim domum Domini, que est Ecclesia Dei uiui, columna et firmamentum ueritatis  in speluncam latronum uertunt, et uere latrones sunt, qui sub pretextu Christiani nominis uelut in Ecclesia constituti, infidelitatem suam occultare conantur, et insidiosis etiam ac malitiosis disputationibus uite fidelium insidiantur. Et quia iste, cuius uerbis, auxiliante Domino, utcunque respondimus,  in philosophicis regulis et syllogisticis argumentationibus gloriatur, audiamus in fine fideliter et obedienter beatissimum Christi antistitem et confessorem Hilarium, ita istiusmodi homines redarguentem atque dicentem: [Oportuerat homines religiosam diuinarum rerum scientiam preferentes, ubi euangelice atque apostolice predicationis ueritas preferebat, callide philosophie tortuosas questiones abiicere, et sectari potius fidem, que in Deo est: quia sensum infirmum facile fidei sue presidio sophisma syllogistice interrogationis exueret, cum captiosa propositio responsionem simplicem, sibique secundum interrogationem rerum obsecundantem, ad ultimum iam sensus sui interrogatione spoliaret: ut quod professione amisisset, id iam conscientia non  teneret]. Item idem gloriosus confessor cum uerba Apostoli exponeret dicentis: uidete ne quis uos spoliet per philosophiam et inanem fallaciam, secundum traditionem hominum, secundum elementa mundi, et non secundum Christum. [Cauendum, inquit, aduersus philosophiam est, et humanarum traditionum non tam euitanda sunt studia quam refutanda. Neque enim his ita concedendum est quasi uincant potius quam fallant. Quia nos Christum Dei uirtutem et Dei sapientiam predicantes equum est humanas doctrinas non tam defugere quam refellere, et simpliciores ne ab his spolientur et osbtruere et instruere. Nam cum possit omnia, et ea ipsa omnia Deus possit sapienter, et nec uirtuti eius ratio nec  rationi uirtus obsistat, oportet eos qui Christum predicant mundo, in religiosis mundi imperfectisque doctrinis per scientiam sapientis omnipotentie contraire]. Hec beatus Hilarius.

Quanta autem pena et damnatio non solum auctores, sed etiam fautores mendacii maneat, et quanta pietatis intentione a talibus recedendum sit, ut unusquisque fidelium ablutus et mundus fidei puritate mereatur habere consortium in ligno uite, audiamus ipsum Dominum nostrum, tam terribiliter quam dulciter in Apocalypsi comminantem pariter et polliceptem: Qui uicerit possidebit hec, et ero illi Deus, et ille erit mihi filius. Timidis autem et incredulis, et  exsecratis et omnibus mendacibus, pars illorum erit in stagno ardenti igne et sulphure, quod est mors secunda . Et iterum: Et porte eius non claudentur per diem: nox enim non erit illi. Et afferent gloriam et honorem gentium in illam. Nec intrabit in eam aliquid coinquinatum et faciens abominationem in sanguine Agni et mendacium . Et iterum: Beati qui lauant stolas suas ut sit potestas eorum in ligno uite, et per portas intrent in ciuitatem. Foris canes, et uenefici, et impudici, et homicide, et idolis seruientes, et omnis qui amat et facit mendacium. Ego iehsu misi angelum meum testificari uobis hec in Ecclesiis .





FLORI DIACONI CARMINA uARIA [a 1Kb]




I. [b 1Kb] QUERELA DE DIuISIONE IMPERII POST MORTEM LUDOuICI PII.


Montes et colles, silueque et flumina, fontes,
Prerupteque rupes, pariter uallesque profunde,
Francorum lugete genus: quod munere Christi
Imperio celsum, iacet ecce in puluere mersum [c 1Kb] .
Hunc elementa sibi sumant compuncta dolorem,
Terrarum tractus, maris equora, sidera celi,
uentorum flatus, pluuiarum denique gutte:
Et doleant homines hominum quia corda rigescunt.
Omnia concrepitant diuinis cincta flagellis,
Omnia uastantur horrende cladis erumnis:
Omne bonum pacis odiis laniatur acerbis:
Omne decus regni furiis fuscatur iniquis.
 Ecclesie deiectus honos iacet ecce sepultus.
Iura sacerdotum penitus euersa ruerunt.
Diuine iam legis amor terrorque recessit,
Et scita iam canonum cunctorum calce teruntur.
uexantur clare assiduis conflictibus urbes,
Basilice Christi prisco spoliantur honore:
Martyribus iam nullus honos: altaribus ipsis
 Nemo metum defert, sacris reuerentia nulla est.
Continuis predis plebes miseranda laborat:
Nobilitas discors in mutua funera seuit.
Sanguine terra madet, feruescunt cuncta rapinis,
Et rabies scelerum ruptis discurrit habenis.
Flagrat adulterium, periuria nulla timentur.
Funditur innocuus nullo iam uindice sanguis:
Iam regum legumque metus mortalia liquit.
Tartareum clausis oculis iamque itur ad ignem.
   Quis digne expediat monachorum septa reuulsa,
Sacratas Domini famulas laicale subisse
Infami ditione iugum; rectoribus ipsis
Ecclesie armorum impositum cedisque periclum?
Presulibus plebes uidue, doctore cathedre
Pluribus et plures iacuerunt funditus annis.
 Principis hoc terror misera tunc clade cegit
Nunc ad tale malum quosdam atra superbia ducit.
[d 1Kb] Tristis adhuc ueteri tabescit uulnere Narbo:
[e 1Kb] Tristia Rhemorum pariter quoque menia lugent.
Egregios [f 1Kb] doctosque uiros miseranda fatigant
Exsilia; improbitas seuo sedem obtinet auro.
   Floruit egregium claro diademate regnum:
 Princeps unus erat, populus quoque subditus unus.
Lex simul et iudex totas ornauerat urbes,
Pax ciues tenuit, uirtus exterruit hostes,
Alma sacerdotum certatim cura uigebat
Conciliis crebris, populis pia iura ministrans.
Hinc sacris cleris, hinc plebibus eximiisque
Principibus late resonabat sermo salutis.
Discebant iuuenes diuina uolumina passim.
Littereas artes puerorum corda bibebant.
Crimina tetra uigil crebro censura fugabat:
Hos timor, hos et amor ad federa iusta uocabat.
   Quin etiam externas fidei coniungere gentes
Cura erat, et domitis imponere frena salutis.
Hinc pagana manus iuga relligionis inibat:
[a 1Kb] Hinc heresis surgens, pedibus substrata gemebat.
 Claruit hinc nimium toto gens Francica mundo:
Famaque uirtutum fines penetrauit ad imos.
Legatos hinc inde suos procul extera regna,
Barbara, Greca, simul Latium misere tribunal.
Huic etenim cessit etiam gens Romula genti,
Regnorumque simul mater Roma inclita cessit.
Huius ibi princeps regni diademata sumpsit
Munere apostolico, Christi munimine fretus.
   O fortunatum, nosset sua si bona, regnum,
Cuius Roma arx est, et celi clauiger auctor,
Tutor et eternus celorum in secula rector,
Qui terrestre ualet in celum tollere regnum
   At nunc tantus apex tanto de culmine lapsus
Florea ceu quondam capiti deiecta corona,
 Quam uarius texit redolenti gramine fulgor,
Cunctorum teritur pedibus: diademate nudus
Perdidit imperii pariter nomenque decusque,
Et regnum unitum concidit sorte triformi.
Induperator ibi prorsus iam nemo putatur.
Pro rege est regulus, pro regno fragmina regni.
Consiliis crebris queruntur furta nocendi:
Conuentu assiduo populantur iura salutis.
Cassatur generale bonum, sua quisque tuetur.
Omnia sunt cure: Deus est obliuio solus.
Pastores Domini soliti concurrere in unum;
Dissidio rerum, synodalia nulla frequentant.
Concio iam populi nulla est, ius omne recessit.
Frustra huc legatus, aula est ubi nulla, recurrat.
Quid faciant populi, quos ingens alluit Hister,
 Quos Rhenus Rhodanusque rigant, Ligersiue, Padusue?
Quos omnes dudum tenuit concordia nexos,
Federe nunc rupto diuortia mesta fatigant.
   Sepe malum hoc nobis celestia signa canebant,
Cum totiens ignite acies, ceu luce, pauende,
Per medias noctis dirum fulsere tenebras,
Partibus et uariis micuerunt igne sinistro.
Cum mediante die populis ieiunia festa
Deuotasque preces per templa agitantibus alma;
Sol nitidum tristi texit ferrugine uultum,
 Ac stelias radiare polo miro omine fecit.
Quod monstrum scimus bellum ferale secutum,
Quo se Christicole ferro petiere nefando,
Et consanguineus rupit pia federa mucro:
Atque fere, uolucresque simul pia membra uorarunt:
[b 1Kb] Cum diri celo totiens arsere comete,
Humano cladem generi excidiumque minantes.
Inter quos unus flammanti crine coruscus
Mense fere toto truculento lumine fulsit.
Quem regionum atrox uastatio, motio regum,
Et rabies belli, et regni scissura secuta,
Continuis miserum quatiunt terroribus orbem.
   Quis finis, queue ira Dei mala tanta sequatur?
Que iam uix aliquis pauitanti corde uolutat,
uix recolit, uix inde dolens suspiria fundit.
 Gaudetur fessi seua inter uulnera regni:
Et pacem uocitant, nulla est ubi gratia pacis.
Stat paries subitam minitans ualidamque ruinam,
Iam dudum inclinus, scissuris undique plenus.
[c 1Kb] Illiniturque luto fluido, citiusque casuro.
Mistura hic palee nulla est, membra omnia nutant.
   Iam uatis sancti metuendum cernimus Amos
Compleri in nobis deflendo ex ordine uisum.
Iam Dominus murum linquit, deponere trullam
Iam parat, et nullam iratus uult ferre lituram.
Iamque etiam uncinum pomorum conspicit ille,
Quo tota euulsis nudetur fructibus arbor.
Iam remanet quercus foliorum tegmine nuda:
Iam Domini egregius flauet sine fontibus hortus.
 En sitis atque fames, cecinit quam prescius idem,
Iudicio Domini terris immissa perurget.
Celestis uerbi desunt iam pabula et imbres.
Hoc Oriens Boreasque malum, hoc maria undique clamant.
uocem euangelicam diuino ex ore tonantem.
   Quis non iam uideat doleatque instare piorum?
Filius en hominis ueniens ex arce polorum,
Inuenietne, putas, fidei uestigia terris?
Cordibus humanis latebrosa foramina uulpes
Immunde et celi nidos fecere uolucres.
Fraus hec atque tumor diri late obtinet hostis:
Nec locus est Christo, quo uel caput ille reclinet
   Hec inter gemat et fidat grex ille pusillus,
Cui Pater eterni conseruat gaudia regni,
 Deducatque oculis lacrymas noctuque dieque,
Ac precibus uite pulsans ad limina perstet.
Exposcat ueros inhianti pectore panes
Tres, euangelici memorat quos pagina uerbi.
uera fides confessa Deum per secula trinum,
His fruitur dapibus, his fidum pascit amicum.
Non lapidem sumet, si panem postulet unquam:
Nec pro pisce caput uirosi sentinet hydri:
Nec pro ouo fallax illudet scorpius olli,
Fronte uelut mitis, sed caude uulnere seuus.
 Nam pius ille Pater, qui fons bonitatis habetur,
Ut sol sponte micat, ceu fons uberrime manat,
Utque ultro placidus rorat de nubibus imber:
Sic bona cuncta suis prono donat numine natis,
Qui tamen hunc uera fidei pietate requirunt:
Qui quod spe sitiunt, puro amplectuntur amore:
Qui bona siue mala fluitantis temnere mundi
Norunt, instantique Deum uirtute sequuntur.
   O Domine omnipotens, da nobis mente uidere
Tot mala, tot clades; et tot lacrymanda pericla
Da gemere, et toto fac nos ea corde dolere,
Assiduisque tuum precibus deposcere numen.
Qui regis Isrel, cui non dormiat in euum
Omnia conspiciens oculus: qui lege perenni
Erigis elisos, elidis et ipse superbos,
 Supplicibus ueniam, tumidis properando ruinam.
Tu nos, sancte Pater, hic uerbere cede paterno:
Tu uirga baculoque tuo nos corripe, firma:
Omne malum mundi fiat purgatio nostri.
Qui te semper amant, omni discrimine crescant,
Quatinus erepti pelagi de fluctibus atris,
Teque gubernante iam portum pacis adepti,
Carpamus dulcem tristi de semine frugem,
Perpetuaque tuos recinamus laude triumphos.



[a 2Kb] AD MODUINUM AUGUSTODUNENSEM EPISCOPUM. De iniusta uexatione Ecclesie Lugdunensis.


Egregio, Moduine, uiro tibi mitto salutem,
    Exiguus magno, uilis et eximio.
Sum modicus, sed magna loquar: quia maximus ille est,
   Cuius res paruo carmine nunc agitur.
Res diuina tibi cantabitur: arrige, queso,
   Sollicitas aures, et pia corda adhibe.
Esto memor, quoniam duras qui pregrauat aures,
   Ad Domini legem uota odiosa facit:
Et uacuas defert ad Christi altaria uoces,
   Pauperis ad uocem uiscera cruda gerens.
Quid, queso, sacrosancta tibi nutricula nostra,
   Atque eadem genitrix Ecclesia hec meruit?
Ut furiale odium ferali pectore uersans,
   Moliri hanc contra talia non metuas.
Discindis leges, canonum sacra iura reuellis,
   Dum materna modo uiscera proh! subigis,
 Nec metius demens calces illidere Christo,
   De cuius stimulo terga cruenta geris.
Terga cruenta geris, nec sulcum corrigis, et bos
    Cornipeta in Dominum turgida colla uibras.
Dum phrenesis furiale malum tua uiscera ferro
   Te proprio expetere cogit, et ipse nescis.
Iustius inuidia nichil est, que protinus ipsum
   Auctorem rodit, excruciatque animum.
Ecclesie reuerendus honos a tempore prisco,
   Principibus summis presulibusque piis,
Curricula annorum florens per plurima fulsit,
   Sub pietate patrum pignora chara fouens:
Et gallina pios pennarum tegmine fetus
   Mystica mundanis texit ab insidiis.
Agnoscis, ni fallor, enim que nomine tali
   uoce euangelica sancta notetur auis.
Illa dolenter auis etiam nunc garrula clamat,
   Et nostro gemitus promit ab ore pios.
 Teque prius quam calce secet, quam uerberet alis,
   Quamque oculis spoliet, sic pietate uocat.
O fili Moduine, tibi 
Quid rogo commerui, tanto quod tempore tuta,
   Sedibus e placidis pignora nostra fugas?
Quid mihi tristitias cumulas? quid gaudia truncas?
   Cur gaudere mea me sobole haud pateris?
Me pietas, me prisca fides munimine forti
   Cinxerat, et certis sepserat auxiliis.
Quique etiam accipitres fuerant miluique rapaces,
   Ac soliti natos dilaniare meos;
In placidas uersi subita pietate columbas,
   Cursu auido nostros expetiere sinus:
Depositoque truci ingenio seu nomine toruo,
    Nomine et ingenio complacuere meo.
Hospitiis hesere meis, mea parua secuti
   Pabula, et innocuis uiuere deliciis.
Rostra unguesque feros quis me uastare solebant,
   uertere in nostrum dulciter obsequium.
Aduersas uolucres uirtute atque ore repellunt,
   Me uigili studio, me pietate fouent.
Agnoscisne, rogo, uenerande enigmata matris?
   Et mea quid signent mystica uerba capis?
An miserande meam nec uis cognoscere uocem,
   Displicet atque oculis hispida forma tuis?
Te gemitus noster peperit, te paruulus ortum
   Nidulus excepit, te calor hic aluit;
In lucemque trahens, tenebrosa ergastula rapit:
   Atque dedit uita, luce, salute frui.
 Here igitur matri, dulces ne desere fratres:
   Horum solus amor est tibi certa salus.
Cur hanc persequeris, cur dulcia pignora carpis.
    Non hec nostra tibi nostra figura dedit.
Tunde igitur tetrum rostri damnabilis uncum:
   Et fuge germana uiuere carne ferox.
Utere simplicibus nobiscum dulciter escis,
   Et miti mitem pectore quere cibum.
Sunt pia iura ducum; pia sunt precepta parentum:
   Quis ego ab initio munior atque regor.
Quid tenebras luci, quid melli absinthia misces?
   Ista tibi semper dissociata manent.
Ex quo conspicuus Christi per secula cultus
   Fulsit, et idolica fugit ab urbe lues:
Nunquam prisca meos uexarunt iura ministros,
   Pondere nec secli res onerata sacra est.
Semper distinctus [a 1Kb] duplex hic ordo cucurrit,
   Iudicibusque suis utraque pars uiguit.
 Ordinibus sacris reuerentia debita cessit:
   Plebeios rexit lex sua quemque uiros.
Quid mihi nunc ueterem tu uis subuertere sepem?
   Quid mihi maceriam diruis oppositam?
Cur ueteres fines nostro conuellere fundo
   Niteris, et cunctis peruia rura facis?
Audi ueridico Salomon quid personet ore,
   Et mucrone time te iugulare tuo.
Euersor sepis colubro mordente peribit,
   Seque suo qui fert saxa labore premet.
Te preme, te perime: nam me spoliare nequibis,
   Auxiliis fultam semper ubique Dei.
Post euangelicos clypeos, post tela corusca
   Oris apostolici, post pia iura Dei,
Me Constantinus reuerendo munit ab ore:
    Me quoque [b 1Kb] Theodosius protegit ore pio.
Arcadio dulci perdulcis Honorius herens
   Me dulci eloquio laudat, honorat, amat.
Quid ueterana loquar? nostro nunc ecce sub euo
   Qua placidus princeps me pietate colit?
Pro me conciliis sudauit sepe uerendis,
   Et ualido pressit colla superba iugo.
Legibus antiquis edicta recentia iunxit,
   Et bona prisca nouis auxit ubique bonis:
Ne me per pelagus mundi, per turbida saxa
   Obrueret subito nox fera naufragio.
uere clara micant sacri mysteria Christi,
   Que ueterum signant gesta beata Patrum.
Iam ualidum Samson, dum uult peregrina subire
   Connubia, impetiit horrisono ore leo.
 Quem, ueluti tenerum frustatim carperet hedum,
   Ille necans, dulces sumpsit ab ore fauos.
Sumpsit ab ore fauos et dulcia mella leonis,
   Qui fremuit pridem, dulciter ecce sapit.
 Infremuit mundi Christo ueniente potestas,
   Gentilem ut plebem necteret ipse sibi.
Infremuit terrore graui, legesque feroces
   Edidit, ac toto terruit orbe pios.
In seruis tamen ille suis uirtute potenti,
   Dum superat mundum, robora dira necat.
Ut male quod uixit, moriatur; mortua porro
   Impietas dulcem promat ab ore fidem:
Quodque olim rabido fremitu laniare parabat,
   Hoc modo iam dulci predicet ore melos:
Iamque hedus Christi, qui tunc leo toruus abibat,
   Peccator ueniam postulet ipse sibi.
Sic mundana sibi subiecit culmina Christus,
   Cuncta et in obsequium traxit ubique suum.
At tu si ueterum nescis pia iura piorum,
    Desine quod nescis dilaniare bonum.
Et cape tranquillus, breuius quod pagina uerbis
    [c 1Kb] Altera pacifico suggerit en studio:
Cumque serenato perlegeris omnia uultu,
   Et quam non noras uideris ipse uiam;
Sub Christi terrore tremens, pietate fideli
   Corrige quod prauum perspicis ipse tuum.
Nempe etiam si nulla usquam hec iura uetarent
   Num gessisse decet talia pontificem?
Rem bene constructam tanto sudore, tot annis
   Subruere, et sceleri pandere sponte uiam?
Dicere, nullus honos debetur  sacris
   Ordinibus: cunctos pulset ubique forum.
[d 1Kb] Nam nisi cenobium mater muliebre gubernans,
   Et sacer antistes, cetera puluis erunt.
 Si pater es cleri, noli contemnere clerum:
   Nec te sic ut eos erige deicias.
Hec quoniam non sanctus amor, sed turgidus atro
   Fumifluum spirans ructat ab ore furor:
Hec si mente pia relegas, si pectore puro
   Accipias, prodest potio sacra tibi.
Est subamara quidem: sed si patiare, salubris.
   Insunt galline zelus amorque simul.
Aestimo, uir prudens, nullo te felle moueri,
   Cum uideas Florum te sic amare tuum.
Nam meliora pii sunt uulnera semper amoris,
   Subdola quam fictis oscula pressa labris.
Et bene non notus, male si increbescere cunctis
   Ceperis, infamis fabula semper eris.



III. [e 1Kb] HYMNUS IN NATALE SANCTORUM IOANNIS ET PAULI.


Ioannis Paulique diem sol attulit orbi,
   Qui rubra martyrii serta cruore gerunt.
 Unicus hos sanguis germano federe iunxit,
   Unica mox fratres morsque fidesque parit.
Olim Romulei seruantes menia regni
   Barbaricos strarant sepe mucrone globos:
Nunc ouium Christi purissima septa tuentes,
   Demonicas arcent ui precibusque minas.
Hos morti addixit sacra pro lege tyrannus
   Contemptor Christi Iulianus rabidus:
Unius ille Dei cultum prius ore ferebat,
   Donec ad culmen scanderet imperii.
Ast ubi conualuit misero terrena potestas,
   Idolum uero pretulit ille Deo.
Tum famulos Christi lanians, et sanguine pastus
   Innocuo, horrendis seuit ubique modis.
uerum ubi celesti prospexit Christus ab arce,
 Audiuitque pii sanguinis ille preces;
Confestim misero cladem exitiabilis hore
   Destinat, hostili hostis ut ense ruat.
uastata Ecclesia Persas in bella uocarat,
   Ac multis septus millibus ibat atrox:
Cum subito arentes deserti ruris in agros
   Deuenit, et cuneos perdit ubique suos.
Qua neque uictus erat, nec fons, nec fluminis unda,
   Caumate sed nimio tota iacebat humus.
Dumque fremens montes, ualles, camposque peragrat;
   Sicubi uel modico stilla liquore fluat;
Incidit aduersas condigno errore phalanges,
   Perfossusque atra cuspide pectus opit.
Sed rabidus semper, et in ipsa morte rebellis,
   Infremit, et summum hac uoce lacessit herum:
 Ebibe nunc nostrum quem queris, Christe, cruorem,
   Atque auidus leto iam satiare meo.
Ille quidem tales iusto sub iudice penas
   Exsoluit, post hec tartara ceca petens.
At Domini testes sacrato sanguine loti,
   uertice laurigero sidera celsa petunt:
Quos toga pacifico uestit prefulgida cultu,
   Regalique ambit purpura clara peplo.
Hos ceu fructiferas florens paradisus oliuas,
   Irriguo uite iugiter amne rigat.
Hi sunt eterno candelabra fulgida templo,
   Progenies lucis, et pietatis honos.
Sidereo regi sublimi semper in aula
   Adstantes populis qui pia uota ferunt.
Quorum propitius precibus nos respice, Christe,
    Et purga obscenum quidquid inesse uides.



Iu. [a 1Kb] TITULUS LIBELLI AD ALTARE SANCTI STEPHANI OBLATI, SANCTISSIMO ET GLORIOSISSIMO ALUMNO AC PATRONO NOSTRO BEATO STEPHANO PROTOMARTYRI DEDICATUS.


Hunc tibi, prime pii testis fortissime Christi,
Offerimus uario rutilantem flore libellum.
Hic tua prima micat post indita bella corona:
 Fulget honos nomenque tuum; tua premia clamant.
Gamalihel sacer ille senex tua celitus ossa
Olim ignota orbi reuerendo publicat ore;
Ac tua membra, pater, radianti signat in auro,
Martyrium illustri depingit flore rosarum.
Se quoque Nichodemi coniungens sorte nepotis;
In geminis auri calathis albentibus almus
Prodit rite rosis tenui uix sanguine tinctis:
uirgineosque artus puri fulgente canistro
Argenti et crocei commendat floris odore.
   Hec tua laus sequitur, sequitur tua florida uirtus,
In Christi uirtute potens pietate redundans,
Gaudia dans mestis, infirmis robora reddens,
Et dura sub morte sitos ac pene sepultos
Restituens uite, uite quia testis haberis.
 Tu primus Christi calcata morte perennis
uexillum sublime ferens, hostilia castra
Fulmineis lingue telis signisque coruscis
Strauisti, et pulchra palmam de morte tulisti.
   Te sequitur reuerenda cohors pro nomine sacro
Mille afflicta modis, mille illustrata triumphis.
Martyribus martyr tu norma et regula cunctis,
Purpureos ducis cuneos roseasque cateruas:
Quorum purpureus de sanguine premicat orbis,
Quorum florigeris prefulgent astra coronis,
Quorum casta Dei decorantur templa sepulcris,
Quorum tota micant insignia tempora festis,
Quorum cuncta sacris cedunt incommoda uotis.
   Hos sacer ille uidet celi in regione Ioannes
 Tantorum illustres post prelia dura laborum,
Dat quibus eternas felix uictoria palmas,
Atque immortales stola candida prebet amictus.
Non his ulla negat sua clemens munera Christus,
Quos ipse a mundi selectos sorte diremit,
Plantauitque Deo: quo semper robore leto
Crescendo in celum exsiliant, fructusque perennes
Pollenti uirtute ferant, et quidquid ab alto
Oratum genitore uelint, mox numine prono
Accipiant, tribuantque piis: quos inter egenus
Censeri cupiens, et cordis uulnera deflens,
Ista tremens cecini submisso pectore, Florus,
Ut meritis tanti per Christum saluer alumni,
Et procerum uotis absoluat purpureorum.
. . . . . . . . . . . . . . . . . .
 Sanctorum eximiis meritis precibusque beatis,
Quorum perpetuos memorat liber iste triumphos,
Da, Pater omnipotens, ueniam, da, Christe, medellam
His qui supplicibus uotis ac mente fideli
Committunt sese tantis per secla patronis,
Qui zabulo uicto rutilis super astra coronis,
Conspicui, de te quidquid petiere merentur.
. . . . . . . . . . . . . . . . . .
Christe, precor ueniam segni des mitis alumno.
   Tardus sum, tarde sed tibi nemo uenit.
 Longus preteritis tenuit nos error ab annis,
   Sufficiat meritis hec rogo pena meis.
uita breuis superest, in mortem et pronior etas:
   Iam peccare senex nequeo, nolo tuus.



u. [a 1Kb] uERSUS EIUSDEM. Ubi ossa S. Cypriani Lugduni condita habentur


Hac locuples Christi thesaurus conditur arca,
Purior argento, fuluo pretiosior auro,
Clarior et cuncta gemmarum luce micantum.
Hic nempe insigni doctor suauissimus ore,
Eximius presul, martyr celeberrimus idem,
Lucifer ut nitidus magna Carthagine missus
Emicat, et pulchra Cyprianus sorte quiescit.
 Additur huic geminum radianti lumine sidus,
Speratus martyr cum martyre Pantaleone,
Cuius cum capite hic pollent sacra ossa priorum.
Quos pariter Carolo Francorum principe gaudens
Gallia suscepit, Libycis ditata talentis.
Hos igitur nobis oratio fida patronos
Efficiat, Christo ut celis ueniente coruscis,
Martyribusque suis diademata clara ferente,
Ipsorum meritis lux nos eterna receptet.



uI. [b 1Kb] TITULUS ABSIDAE.


Martyribus subter uenerabilis emicat aula:
Martyribus supra Christus rex presidet altus.
Circumstant miris animalia mystica formis,
 Nocte dieque hymnis trinum inclamantia numen.
Adstat apostolicus pariter chorus ore corusco,
Cum Christo adueniet certo qui tempore iudex.
uiuaque Hierusales, agno illustrante refulgens,
Quatuor uno agitat paradisi flumina fonte.
Pignoribus sacris clerus Baptista Ioannes
Altare illustrat, poscentia pectora purgat.





[CARMINA RELIGIOSA.]





MARTENII ADMONITIO DE CARMINIBUS PROXIME SEQUENTIBUS.

Que hic damus carmina ex peruetusto codice Bigotiano eruimus, cuius character ad auctoris etatem accedere uidetur. Hec autem tametsi tanti non sint momenti, minime tamen sunt spernenda, precipue autem epigramma in librum Homiliarum totius anni,  ex quo didicimus quam pauca tum sanctorum festa celebrarentur, aut proprium haberent officium. Nam preter festa SS. Stephani, Ioannis euangeliste, Innocentium, Ioannis Baptiste, Petri et Pauli, Machabeorum et Andree, qui locum in Homiliarum libro habebant, si qua forte occurrebant, extra communium classem officium non habebant.



I. IN EuANGELIUM MATTHAEI.


   Primus euangelici scripsit mysteria regni
Mattheus ex telonio ad celi lucra uocatus.
 Hec canat almus amor, hec dulci uoce resultet.
   Nascitur in Bethleem sancta de uirgine Christus,
Aduenere Magi celesti sidere ducti.
Ioseph cum puero Aegyptum migrare iubetur.
   Ceduntur pueri regis liuore cruenti.
iehsu ab Aegypto Nazareth reuocatur in urbem.
Ioannes populos tingit Iordanis in undis.
   Suscipit et Christus humilis baptisma Ioannis.
Inde quater denis ieiunans ipse diebus.
Tentatus zabuli uincit molimina diri.
   Piscantes Petrum, Andream, Iocobum atque Ioannem
Euocat. Illi almis parent mox sedule iussis:
Retibus abiectis, et naui et patre relictis.
   His ille assumptis Galileam circuit omnem,
 Ac uarios hominum languores curat ubique,
Discipulos mandata docet, dat iura beatis.
   Sanguinis effusi uitandam admonet iram.
Munera grata Deo, fraternam reddere pacem,
Mechiam cordis fugiendam pectore casto.
   Scandala si generent oculi qui more coluntur
Siue manus dextre pulsi procul ire iubentur,
Semper nexa uiro nisi constet adultera coniux.
   uramenta uetat, quia sunt periuria iuxta:
Est et Non statuit ueraci uoce tenendum.
Altera cedenti detur maxilla libenter.
   Et pius almus amor inimicos diligat ipsos,
Ut pietatis opus sine leua dextera reddat,
Utque placere Patri cupiat oratio soli.
   Ut mens munda Deo ieiunia leta frequentet,
 Nec facie tristi laudem petat illa caducam,
Thesaurum celo condendum fur ubi nullus.
   Corporis est oculus operis intentio simplex.
Hec si pura uiget, totos illuminat artus,
Nec tenebrosa fient, que lucis amore geruntur.
   Nullum posse eque dominis seruire duobus,
Nec mamone atque Deo diuisa mente placere;
Pellendas animo curas et uestis et esce.
   Si uolucres celi pascit opulentia Patris,
Molliaque auleolo depingit lilia flore,
Quando suis unquam natis pia dona negabit?
   Quapropter sua cuique satis sit cura dici,
Crastina non crucient, quia sunt incerta caducis.
Iustitia est querenda Dei, reliqua ultro dabuntur.
   Occulta alterius damnet se iudice nemo,
 Ex oculo fratris festucam educere querens,
Ipse prius proprio pellat de lumine tignum.
   Ira uetusta trahit, leuior festuca notatur.
Purget ab ira animum qui uult pietate mederi.
Nempe odio exstinctus nil rectum cernit ocellus.
   Ne margaritam calcandam exponere porcis
Quis uelit, aut sanctum canibus dare dilacerandum.
Mitibus et mundis prosunt mysteria pacis.
   Postulet alma fides, ut possit sumere dona.
Querat amor sitiens, ut mox optata reportet,
 Pulset opus studiumque plum, tum clausa patebunt.
   uitandi semper falsi exsecrandique prophete,
Quos sub pelle ouium rabies agit atra luporum;
Sacramenta ferunt fidei, sed funere uiuunt.
   Aedificanda domus uere fundamine petre:
Dum procul omnis humus fundo purgatur ab imo,
Ac pietate proba Christi mandata geruntur,
   uitandum prorsus fluxe fundamen arene,
Ne leuiter positam sub intus ruat impetus edem,
Sic immota imbres, uentos, et flumina temnet.
   Caligosi imbres errorum nube pluuntur,
uenti alternantes aduersa et prospera mundi.
Repit humo ut fluuius carnis lutulenta uoluptas.
   iehsu item mundat descendens monte leprosum,
 Si uis, ille inquit, potes et mihi ferre medelam.
Ille, uolo, ut dixit, fugit illico lurida pestis.
   Paralysi fessum, puerum quoque centurionis,
Et socrum Petri lethali febre iacentem,
Atque alios plures saluat uirtute potenti.
   Fallacem scribam reprobat, nec prorsus habere
Quo ponat recline caput sese asserit usquam.
uulpibus hunc [f. hic] foueam dicens magis esse
   Ast alium functi neglecto corpore patris [dolosis.
Se iubet ipse sequi, et morituris mortua linqui.
Imperitat uentis, iussu maris equora sedat.
   Demonicam humano legionem corpore pellit,
Et maris hanc tetras cum porcis mergit in undas.
Paralysi ereptum mandat sibi ferre grabatum.
    Mattheum uocat, et mundi dat spernere lucra,
Ac proprie dignans publicanos iungere mense,
Aegrotos medico potius testatur egere.
   Ieiunii ueri commendans mystice culmen,
Discipulis sacri zelantibus ecce Ioannis
Parabolam panni, uinique, utriumque reponit.
   Fessa cruore diu mulier sine lege fluenti
Attactu sacre uestis purgata recedit.
Redditur et uite iam funere iuncta puella.
   Mox amissa diu redduntur lumina cecis.
Demonium mutum surdumque expellit iehsu.
Lumen apostolicum populis iubet ire docendis.
   Petrus et Andreas, Iacobus simul, atque Ioannes,
Bartholomeus, Thomas, Mattheus, pariterque Philippus,
 Alfei Iacobus, Thaddeus, Simon et Iscariotes.
   Hi sunt quos misit uerbum reboare salutis,
Curare infirmos, et pellere demones atros.
Et tamen ex ipsis periit, quia prodidit, unus.
   Dirigit ad Christum Ioannes carcere clausus,
Increpat ille urbes, que tot miranda uidentes,
Duritia immani non penituere dolentes.
   Exsultans iehsu Patris mysteria laudat,
Atque suum lene esse iugum clementius infit.
Discipuli spicas soluentes sabbata uellunt.
   Arentem dextram concesso robore sanat.
Demonio eiecto, cecum mutumque resaluat.
Quod satanas nequeat satanam depellere monstrat.
   Tentanti turbe signum promittit Ione.
 Esse sibi matres, uel fratres, atque sorores,
Hos tantum agnoscit, qui Patris iussa sequuntur.
   Parabolas plures uario sermone profatur,
Secreta eructans absconsa ab origine mundi,
uatis et antiqui complens sacro ordine dicta.
   Agricolam ponit triplici qui fruge redundans,
Tricenum ex cultis fructum percepit ab agris.
Sexageno etiam centenum accrescere gaudens.
   De lolio munde segeti quod sparserat hostis,
De grano minimi late crescente sinapis,
De fermento etiam quo uim trahit undique massa.
   Discipulis lolii segetisque enigmata soluit.
Parabolam subdit thesaurisare latentis,
Margarite etiam pretiosa luce micantis.
   Et missi in pelagus retis genus omne natantum
 Quod trahit ad littus, ubi fit discretio solers,
uasa bonos capiunt, diuersos proiicit usus.
   Ceditur Herodis iussu Baptista Ioannes,
Et caput in disco scelerata ad gaudia fertur.
Discipuli adueniunt, condunt pia membra sepulcro.
   Millia quinque uirum de panum quinque paratu
Piscibus et geminis, Christi uirtute replentur.
Bis cofinos etiam cumularunt fragmina senos.
   iehsu per fluctus graditur, maris equora calent,
Mergentem Petrum placida dat sistere dextra.
Gennesar in populis multorum incommoda curat.
   De manuum lauacro phariseus murmurat error.
Ille docet cordis uerum interiusque lauacrum.
Obtinuit nate mulier Cananea salutem.
   Monte Galilee miserorum examina curat.
 Quatuor ex septem mox millia panibus implet.
Fermentum, Pharisee, tuum docet esse cauendum.
   Clarificat Christum felix confessio Petri,
Accipit et claues regni celestis ab ipso.
Precipit ille crucem propriam cuique ille ferendam.
   Testatur quosdam duram non cernere mortem,
Donec in proprio Christum fulgescere regno
Felici intuitu uideant, celique pauescant.
   Discipulis in monte tribus se protinus ipse
Celestis forme uestitum lumine monstrat:
Cui simul Heliam Moysenque assistere cernunt.
   Confestim trepidos circumdat lucida nubes,
Et uox clara Patris testantis ab ethere uenit:
Filius hic meus est, huius precepta tenete.
   His etiam Heliam post hec in monte, reuertens
 Iam uenisse canit, nec hunc tamen esse receptum,
His illi in uerbis iustum sensere Ioannem.
   Mox puerum curat, fugit hinc lunatica pestis.
uiuacem fidem similem uult esse sinapi.
Soluit cesareum piscis ex ore tributum.
   Ad pueri formam humiles iubet esse fideles.
Scandalizantem oculum propria uult sede reuelli.
Id pedis atque manus etiam discrimine monstrat.
   Nec minimos unquam temnendos esse fideles,
Pro quibus angelice inuigilat custodia cure.
Nam saxo oppressus ledens mergitur abysso.
   Ignoscendum omni clementi pectore fratri,
Ut Deus ignoscat, nec duris dura rependat.
Coniugii uinclum seruandum iure fideli.
    Heunuchos laudat, qui celi regna requirunt,
Diligit innocuos pueros, benedicit eisdem,
Diuitibus dure reserari limina uite.
   Centuplicem fructum capient qui cuncta relinquent.
Parabolam profert uarie uineta colentum,
Qua docet extremos fieri plerumque priores.
   Zebedei natis auidis ad culmen honoris
Ante calix tristis proponitur esse bibendus.
Preteriens Dominus geminis dat lumina cecis.
   Ducitur ad Iesum pullus cum matre sedendus,
   Mercantes templo pellit, Patris expiat aulam.
Gaudentes pueri pie Christo Osanna resultant.
   Frondosam ficum, fructu quia forte carebat,
Iussit, et extemplo damnata exaruit arbor:
 Fructiferos quia Christus amat, sine fructibus odit.
   Pontifices rogitant unde illi tanta potestas,
Sed confusi abeunt testantis uoce Ioannis,
Nec uerum falsi nec uera audire merentes.
   Parabolam subdit natorum forte duorum,
Qui patris imperiis diuersa sorte resistunt.
Ac scribis prefert meretrices iure superbis.
   Tradita ruricolis rursum uineta feruntur,
Qui ad sese missos crudeli morte necarunt,
Postremo et Domini perimentes impie natum.
   Parabola inuitans ad regis prandia plures,
Quos quia tempserunt, mox ultio digna secuta est.
ueste carens digna mersatur et ipse tenebris.
   Ut diuina Deo reddantur, regia regi,
Quod uenturo euo carnis connubia cessent,
 Quod Christus Dauid Dominus et Filius exstet.
   In cathedra Moisi legis residere peritos,
Horum dicta sequi, uitari exempla iubentur.
Increpat hos Christus, quod perdant quique lucrantur.
   Quod iusiurandum uiolent, quod maxime sanctum est.
Quod calicem excolent, studeant glutire camelum.
Sectantes minima, temnentes maxima legis.
   Quod calicem et cyathum exterius mundare laborent,
Nec labem interius latitantem extergere curent,
Cum foris atque intus hominis sit conditor unus.
   Ingemit hos similes albatis calce sepulcris,
Que speciosa foris, horrenda intrinsecus exstant:
 Sana nitent oculis, sunt omnia tetra latebris.
   Splendida qui sanctis condunt monumenta prophetis.
Nihilque ex hoc aliud nisi sanguinis esse probentur
Heredes uatum, in Dominum quia credere nollent.
   Ierusalem plangit, templum se linquere dicit,
Omnia et in cineres subito lapsura minatur,
Hisque suos uultus post hac negat esse uidendos.
   Extremos que signa dies precurrere constet
Exsequitur, falsos meminit exsurgere Christos
Et falsos uates, erroribus omnia plena.
   Aduentus proprii terrorem et tempora pandit,
Decidere stellas, tota astra nigrescere celi.
Exemplis uigilare monet, furemque cauendum.
    Lumina uirgineis ne sint macentia uasis.
Sed potius pingui semper foueantur oliuo:
Sumpta talenta piis usuris crescere mandat.
   Iudicii in solio cum sederit ille tremendo,
A dextris stare infit oues, hedosque sinistris:
Hos ire in flammas, illos ad pascua uite.
   Pontifices Dominum querunt occidere Christum.
Unguento felix mulier perfundit Iesum.
Ut Christum prodat Iudas dona irrita querit.
   Hunc Dominus cenans designat uoce gementi
Corporis ipse sui sanctis mysteria tradit.
Predicit Petro quod se ter nocte negaret.
   Orat ut instantis calicis pertranseat hora:
Sed magis ut Patris fiat prefixa uoluntas.
Oscula dat Iudas tradendi signa magistri.
    Consilio insano falsos producere testes
In Christum placuit; mendax sibi lingua repugnat.
Damnatus probris illuditur undique iehsu.
   Abnegat hunc Petrus, lacrymis mox plangit amaris
uinctus Pilato perimendus traditur ipse.
Emerunt figuli pretio de sanguinis agrum.
   Pilatus populo permittit perdere Christum;
Passio sacra pii completur in ordine Iesu.
Mox elementa tremunt, scindit sua pallia templum
   Ille subit mortem; Procul, ait, tartare; uictor
E tumulo surgit; clara uirtute refulget.
Discipulis mandata dedit, baptisma sacrauit.
   Cui laus et uirtus, cui gloria summa per euum
Sit cum Patre Deo celesti in sede beato,
Spiritui sancto consors, et sidera clament.
       Amen.



II. GESTA CHRISTI DOMINI.


   Innocui pueri, Christo benedicite Regi.
Sit Domini celsum benedictum in secula nomen.
Solis ad occasum dulcis sonet hymnus ab ortu.
   Cantemus Domino, magna est cui gloria Christo,
Qui solus uirtute sua sessoris iniqui
Strauit equum, uictosque simul submersit abysso.
   Ecce Deus mira Saluator luce coruscat,
Ipse salus nobis, ipse est in secula uirtus.
Confidat deuota fides, timor omnis abesto.
   Libemus dulces Iesu de fontibus undas,
Gestaque magnifici rebemus in ordine Christi.
Hec polus, hec tellus, hec ponti personet equor.
    Quatuor hec uno cecinerunt ore beati.
Quatuor exsurgunt paradisi flumina fonte,
Que cunctum largo fecundant gurgite mundum.
   Hic igitur paradisus adest, hic arbore uite
Aurea carpuntur florenti uertice mala.
Dirus abest anguis, exuberat alma uoluptas.
   Zacarie sancto sacris incensa ferenti
Angelus assistit, promittit gaudia nati,
Qui Domino Christo populorum corda pararet.
   Mittitur ad Mariam Gabriel sacer ore corusco.
Nuntiat intacta uenturum uirgine Christum,
Cui regnum eternum, cui gloria fulget in euum.
   Zacarie uxorem uirgo ueneranda salutat.
Protinus exsultat materno in uentre Ioannes,
 Et quem uoce nequit, promit per gaudia Christum.
   Mox etiam matrem compleuit Spiritus almus.
Exclamat Domini presentem assistere matrem.
Illa Dei laudes pudibundo concinit ore.
   Ioannes oritur, genitoris lingua profatur.
Ipse etiam in siluis uitam puer exigit almam,
Donec ad Isrel certo se tempore monstret.
   Nascitur in Bethleem sancta de uirgine Christus.
Pastores uigilant, affatur et angelus illos,
Ac regem natum celi cecinere caterue.
   Suscipit ipse humilis ueteris mysteria legis,
Sanctificatque pium patrum pio tempore ritum,
Sic priscis finem statuit, noua surgere fecit.
   Accipit hunc letis Simeon sanctissimus ulnis,
Dumque Deo offertur, dum dat pia munera templo
 Hunc Dominum lucis, hunc fert regem esse salutis.
   Anna etiam deuota Deo, uiduata marito.
Iam longeua annis, iam relligione uetusta,
Agnoscit, gratesque refert, populisque prophetat.
   Ecce Magi adueniunt imis Orientis ab oris.
Se stellam uidisse ferunt, que nuntia Regis
Clareat, et Christum iubeat uenerarier ortum
   Pergunt sidereo leti radiante ducatu,
Inueniunt puerum, proni reuerenter adorant,
Munera dant alacres, Christum hunc pietate fatentur.
   Angelico monitu Aegyptum transfertur iehsu.
Ceduntur pueri regis liuore cruenti.
Protinus hunc dire sequitur sors debita mortis.
   Rursus ab Aegypto Nazareth defertur iehsu,
Unde Nazarei sumpsit cognomen in euum,
 Ut pridem ueterem cecinit uox consona uatum.
   Preuius hunc magno, reboans clamore Ioannes,
Austerus uictu, suetoso hirsutus amictu,
Gurgite Iordanis credentum membra lauabat.
   Iudei proceres Christum hunc esse putantes,
Attoniti ueniunt, quem se uelit ille requirunt.
Preconem Christi se supplice uoce fatetur.
   Agnum hunc esse Dei, hunc crimina tollere mundi
Clamitat, hunc prona cunctis pietate sequendum
Predicat, et digito presentem assistere monstrat.
   Ipse etiam sacro dignatus flumine tingui
iehsu adest, humilemque uiam sic dedicat altus.
Sanctificat latices, exemplum consecrat ingens.
   Panduntur celi, mox Spiritus ore columbe
Deuolat, et placido mitis requiescit iehsu.
 Ipse Pater carum conclamat ab ethere Natum.
   Protinus hunc eremi rapit in secreta benignu
Spiritus, et zabuli tentandum afflatibus offert.
uincit uincendum prece ieiunisque tyrannum.
   Ille superba monens, in panes uertere saxa
Suggerit, summo delapsum culmine Christum
Angelicas sperare manus, seu regna tenere.
   Ille suis humilem monstrans insistere callem,
Preceptis obedire Dei super omnia prefert
Sic uictor zabuli angelicis dat iussa ministris.
   Regressus mira in populis uirtute coruscat.
uertit aquas uino, pandit Deitatis honorem.
Discipuli credunt, Dominumque Deumque sequuntur.
   Paschalis festi letanter gaudia templo
 Millia mercantum modico fugat ille flagello.
Mirantur populi, multorum pectora credunt.
   Predicit proprie carnis uenerabile templum
Soluendum manibus suscepta in morte cruentis,
Seque illud trinis spondet reparare diebus.
   Mystica Nicodemo baptismi munera pandit,
Credentum populos proprio baptismate tinguit.
Undique concurrunt, uitalia dona frequentant.
   Exsultat Baptista sacer ac prouocat omnes.
Nam Christum sponsum, se sponsi dicit amicum
Illum crescere, se minui debere fatetur.
   Filius ille Dei est, inquit, qui credit in illum,
Possidet eternam felix per secula uitam.
Qui negat, ira Dei super ipsum regnat in euum.
   Interea Herodem connubia feda petentem
 Obiurgat, mortemque pati quam uera silere
Eligit, hinc ceco damnatur carcere iustus.
   Tum Galileorum in partes secedit iehsu.
Absoluit reguli mortis de limine prolem,
Atque Capharnee uersatur menibus urbis.
   Aequoreis undis piscantia lina ferentes
Andream Petrumque uocat, Iacobum atque Ioannem.
Omnia mox linquunt, Domini pia iussa sequuntur.



III. IN EuANGELIUM IOANNIS.


   Dulci Euangelium cantemus uoce Ioannis,
Et Domini clara moduletur in ordine gesta.
Sit nobis iucundus amor, sint gaudia sancta
    uerbum Unigenitum semper cum Patre manebat.
Hic lux, hic uirtus, hic est sapientia Patris,
uita hominum, angelicis lucens super ethera turmis,
   Per hunc ipse Pater et mundum et secula fecit,
Omnia constituit que sunt a uertice celi
Usque sub extremum fundum nigrantis abyssi.
   Clarior hic stellis, sole est speciosior ipso,
Omni luce prior, quam nox offuscat et umbra.
Hic tenebras uincit, mediisque refulget in umbris.
   uenit homo eximius clara uirtute Ioannes,
Celitus, ut testis fieret de lumine, missus.
Non lux ille fuit, sed lucis preco refulsit.
   Lux uera ille aderat, hominumque pectora lustrat.
Illa inde auersos animos mersosque tenebris
Sponte sua irradiat, dignata inuisere mundum.
    Ipse in mundo aderat, et mundum fecerat ipse:
Nec tamen hunc ceco cognouit pectore mundus.
In propria uenit, proprii hunc spreuere superbi:
   Quique autem illius credentes nomine sacro
Mente receperunt humili et pietate fideli,
Hos dedit esse Deo claros in secula natos,
   Quos non sanguinibus genitos, non carne creatos
Nec prorsus ulla illecebra generante uirili
Diuinam in prolem diuinus Spiritus edit.
   uerbum etiam Patris caro factum habitauit in illo,
Nature nostre mortali corpore clemens,
Ut nos ad uitam posset reuocare perennem.
   Hinc oculis mentis noua lux exorta refulsit:
Claruit hinc eius sublimis gloria nobis,
 Ut Patris unigenum possemus noscere natum.
   Qui plenus ueritate cluit, cui gratia summa est.
Nam uerus cum Patre Deus mortalia nostra
Dignanter sumpsit, nec propria linquere nouit.
   Hunc testis uerax clamat, dixitque Ioannes:
Post me uir ueniet, quem me maiora docebunt,
Me prior ille fuit, mihi sit prelatus oportet.
   Illius eterno cuncti de fonte rigamur.
Per Moysen terrens premissa est littera legis,
Per Christum indulgens aderit modo Gratia Iesum.
   Nemo Dei faciem mortalis conspicit unquam.
Unicus hunc solus nouit qui permanet alto
In gremio Patris. Hic dignis digna reuelat.
   In hunc sideree uultu radiante columbe
Spiritus adueniens eterna sede quieuit:
 Filius iste Dei est, huius mihi gloria claret.
   Talia dum populis loquitur, dum talia clamat,
Ecce sacerdotes Solymis uenere rogantes,
An Christum sese credi uelit ipse Ioannes.
   Protinus ille negans: Non sum quem creditis, inquit.
uox ego clamantis, presentem nuntio Christum,
Cuius ego non sum caligam contingere dignus.
   uidit item Christum coram transire Ioannes,
Agnus, ait, ecce Dei qui tollit crimina mundi.
Discipuli astabant gemini, Iesumque sequuntur.
   Ex his Andreas frater Petri exstitit unus.
Repperit hic fratrem, Messiam inuenimus, inquit.
Ad Christum ueniunt, mox Christi dona reportant.
   Eligit ipse uiros dignos, uocat ipse Philippum,
 Nuntiat ille pio mox gaudens Nathaneli
Quem Lex et sacri Christum cecinere prophete.
   Nathanel properat, ille hunc ubi uidit adesse,
Isrelita ecce uerus huc aduenit, inquit,
Cui nullus, sub corde dolus, cui pectora pura.
   Hunc procul absentem ficus sub tegmine uidi,
Cum nuper positus frondosa staret in umbra.
Necdum illifidus dederat pia uerba Philippus,
   Ille admiratus celsi presagia Christi:
uere, ait, ecce Dei sublimis Filius hic est.
Iste Isrelis Rex est per secula uerus.
   Credenti Christus spondet maiora uidenda.
Cernetis, inquit, reserari culmina celi,
Angelicos choros famulari in secula Christo.
   Cuiusdam ad thalamos sancta cum matre uocatus,
 In uinum subito naturam uertit aquarum.
Discipuli credunt, diuina et facta pauescunt
   Eiicit ex sacro mercantum millia templo.
Soluendam proprie carnis denuntiat aulam,
Celesti signo in triduo quam suscitet ipse.
   Mystica Nicodemo baptismi munera pandit,
Abluit ipse suo tinguens baptismate turbas.
Concurrunt alacres, capiunt pia dona salutis.
   Hec ubi cognouit, sanctus Baptista Ioannes,
Impleta declamat sua gaudia, prouocat omnes:
Se minui gaudet, illum succrescere gessit.
   Samarie ad puteum mulieri mystica fatur.
Pandit aquam uite, Christum sese esse fatetur.
Agnoscunt ciues mundi aduenisse salutem.
    In patria propria dicit sine honore prophetam,
Et reguli prolem mortis ex fauce reducit.
Sermone absentem uite de funere reddens.
   Paralysi antiqua iam pene in morte iacentem,
Bethsaide in Solymis piscine erexit ad undas.
Exsilit eger ouans, proprium gerit ipse grabatum,
   Iudeis loquitur mysteria plurima uite:
Se simul et Patrem eque facere omnia dicit.
Qui Moysi credunt, prorsus sibi credere firmat.
   Millia quinque uirum quinis de panibus ille
Piscibus et geminis mira uirtute refecit.
Fragmina bis senos cophinos ablata replerunt.
   Attoniti hinc populi querunt sibi ponere Regem:
Ille fugit, montem petiit, hic solus adorat.
Non capiunt Christum regni mortalis honores
    Discipuli in pelago uento obsistente laborant:
Christus adest placidus gradiens in fluctibus atris,
Nauicula optatum tenuit mox libera portum.
   Alloquitur populos ueteris de munere manne
Se panem uiuum celi uenisse fatetur,
Quem quicunque capit, mortem non sentit in euum.
   Discipuli plures ex hoc sermone recedunt.
Petrus cum sociis Christo gaudenter adheret,
E quibus ille unum zabuli sub nomine damnat.
   Festa dies aderat qua sunt umbracula iussa.
Ille docet populos, promittit flumina uite
Spiritus ille Dei, quem dat credentibus, hec sunt.
   De Christo exoritur contentio magna superbis.
Nicodemum exagitant, urgent sine iure ministros.
Simplicibus turbis maledicunt ore proteruo.
    Ad Dominum mulier defertur adultera Christum.
Hanc ille in miseros larga pietate redundans,
Iudicio mortis pariter et crimine soluit.
   Hinc lucem mundi claro se predicat ore:
Effugient mortis tenebras quicunque sequuntur:
Lux illis uite totum fulgebit in euum.
   Principium Christus se predicatori sereno,
Quod loquitur puris infulgens mentibus intus.
Omnis qui peccat, peccati seruus habetur.
   Mendacii tetrum zabulum docet esse parentem,
Hic necis humane ferus exstitit auctor ab euo,
Nec stetit infelix in uero lumine fallax.
   Ante Abraham Christus semper sese esse fatetur.
Ille alacri Christum cupiebat cernere uoto.
uidit et exsultans, felici est mente gauisus.
    Ceci nati oculos sputo limoque salubri
Illinit, et Sile puris illuminat undis:
Cecum hominem irradiat, quoniam baptisma salutis.
   Electis ouibus quod sit pia ianua monstrat.
Per hunc intrantes pergunt ad pascua uite.
Huius sanguis oues eterna a morte redemit.
   Dum graditur templi speciosa per atria iehsu
Iudeis populis quis sit querentibus ipse,
Clara uoce Patrem seseque unum esse fatetur.
   Quarta dies Lazarum monumenti clauserat antro,
Astabant tristi plorantes uoce sorores:
Turba ingens aderat solatia mesta ferentum.
   Alleuat ille oculos, Patri dat munera laudis,
Defunctum inclamat, prodit mox ille sepulcro:
 Nexibus exuitur, et dulcia tecta reuisit.
   Unguento Iesum perfundit sacra Maria:
Iucundo impletur late domus omnis odore,
Ut redolet toto felix Ecclesia mundo.
   Rex mitis placido iehsu consedit asello.
Palmigeris turbe manibus dant cantica laudum.
Sic Solymam ingreditur, adit et pia menia templi:
   Gentiles clarum querebant cernere Iesum.
Frumenti granum dicit se protinus ille,
Quod terre immoriens multa cum fruge resurgit.
   Oranti uox clara Patris respondit ab astris:
Clarificaui, inquit, te, nate, et clarificabo.
Expauit populus diuine uocis honorem.
   Multi e principibus magnalia tanta uidentes,
Pectore credebant, metuebant ore fateri,
 Non diuina illos, sed mundi gloria traxit.
   Abluit ille pedes ueneranda in nocte suorum,
Pelui infundit aquas, tergentia lintea gestat.
O quanta humilitas! quanta est clementia Christi.
   Designat Iudam buccella panis iniquum.
Ter sese a Petro prenuntiat esse negandum.
Discipulis propriis signum prescribit amoris.
   Inde suos nosci uoluit si pectora fratrum
Alterna caritate sibi connexa uigerent,
Quali nos primus dilexit celitus ipse.
   Se docet in Patre et Patrem uenerarier in se.
Maiestas una est, et gloria compar utrique.
Quidquid agit genitus, totum est operatio Patris.
   Paraclitum spondet se mittere protinus illi
Cum mox e tumulo deuicta morte resurgens,
 Inclytus ascendens penetrauerit ardua celi.
   Se uitem ueram loquitur, propriosque fideles
Palmitibus similes in se monet ille manere,
Ne iaceant steriles, iugi tradantur et igni.
   Discipulos clemens Patri commendat iehsu,
Traditur a Iuda, Pilato addicitur insons.
uerberibus cesus populo datur ipse necandus.
   Exiit ipse crucem sibimet mitissime portans.
Passio gustato Christi completur aceto.
Mandatur tumulo, destructa morte resurgit.
   Ad tumulum Maria lacrymas fundebat amoris,
Sublatum insidiis corpus credebat Iesu.
Ille repente micat, dat huic mandata salutis.
   E tumulo sacre redeunt gaudendo sodales:
His cursu in medio fulgens occurrit iehsu:
 Dat clementer Aue, pedibus ille oscula figunt.
   Flebat amare nimis Christi Petrus ille negati
Crimen, huic clemens apparet protinus ille,
Solatur mestum, trepidantis pectora firmat.
   Ibant forte duo castellum inuisere quoddam:
His subito in habitu peregrini occurrit iehsu:
Tecta rogatus adit, pandit se in fragmine panis.
   Discipuli clauso residebant forte timentes
Conclaui, his subito radians assistit iehsu.
Agnoscunt Dominum, clauorum signa recensent.
   Thomas defuerat, cum se Deus ille magister
Monstrarat sociis, lateris pia uulnera pandens:
Christus adest iterum, Dominum ille Deumque fatetur.
    Cum sociis Petrus piscans nil ceperat undis.
Littore stat Christus, iactari retia mandat,
Fit captura ingens, clarus conuescitur illis.
   Monte Galilee, sicut promiserat ipse,
Clarificum sancti Iesum reuerenter adorant,
In celo et terris dicit sibi subdita cuncta.
   Ultima discipulis iungens conuiuia sacris,
Mandat Euangelium per hos toto orbe coruscet,
Credentesque omnes sancto baptismate tingui.
   Montis Oliueti petiit mox ille cacumen,
Assistunt sancti, benedicit celitus illis,
Sideream penetrans ipsis cernentibus aulam.
   A dextris sedet ille Dei, uirtutibus ipsis
Celsior angelicis, uenturus et inde coruscus,
Iudicet eternis ut totum legibus orbem.
    Hunc celun et tellus, hunc tartarus ipse profundus,
Cunctorum Dominum, cum Patre in secla potentem
Ac Spiritu sancto laudet, huic sidera clament.
      Amen.



Iu. ORATIO Cum commemoratione antiquorum miraculorum Christi Dei nostri.


   O uirtus eterna Dei, quam machina mundi
Suscipit auctorem, cui seruit terra polusque,
Principium rerum, per quam Pater omnia fecit.
Cum Flatu eterno super equora uasta cubante,
Tu pressus quondam tenebris horrentibus undas
Luce noua irradians, noctemque diemque creasti.
Ut uarios hominum reuelet lux blanda labores,
 Et nocturna quies attritos recreet artus.
Tu geminas sedes discretis fluctibus aptans,
Hos agis in pelagus, illos super astra recondis.
Arida quo posset fructum producere tellus
Pastibus et gratis animantia cuncta foueret,
Tu lune solisque globum, stellasque micantes,
In uarias causas per culmina celsa locasti.
Tu terre ex utero pecudes ac reptile cunctum
In lucem sola procedere uoce dedisti.
Tu lymphis etiam spirantia corpora condens,
Alitibus uentos, ditasti piscibus equor.
Tu torpentis humi corpus de corpore sumptum
uiuifico sacri spiraminis erigis haustu:
Idque hominem uocitans, totum regnare per orbem
Precipis, et totius rationis legibus imples.
 Quo genus in terris uno factore creatum
Ut genus in celis uno rectore regatur.
   O uirtus eterna Dei quam machina mundi.
Suscipit auctorem, cui seruit terra polusque.
Tu primum non passa uirum consistere solum
Coniugis egregie solatia casta creasti,
Quam nec terra tulit, materna nec edidit aluus,
Sed tua de costa formauit dextra uirili.
Tu scelus amborum punisti morte benigna,
Et serpentinam damnasti puluere linguam,
Que docuit miseros contemnere iussa Tonantis,
Numinis et summi summum sibi querere nomen.
   O uirtus eterna Dei, quam machina mundi
Suscipit auctorem, cui seruit terra polusque,
 Tu iusti interitum, quem fratris dextra peremit,
In penam auctoris iusta sub lege retorques.
Tu quemdam ex primis primi mortalibus eui
Ignarum mortis uite ad secreta tulisti.
Cum tamen interea uitiis feruentibus omnes
Polluerent pulchrum per mille piacula mundum.
Tu totum ualidis inuoluens fluctibus orbem,
Terrigenis terras uiduasti, flumina ripis.
Tu iustum quemdam propria cum prole domoque
Diluuii ex undis arca uectrice reseruas,
Ut genus in terris uno de semine surgens
Una morte ruens, una de stirpe resurgat,
Atque homines mundos tellus mundata foueret,
Nec uita indigni fruerentur munere uite
   O uirtus eterna Dei, quam machina mundi
 Suscipit auctorem, cui seruit terra polusque,
Tu tibi sublimes querens coniungere amicos,
Ignibus ex mediis primum sine labe uocasti,
Qui patrie fines et tristia regna relinquens,
Creuit in ingentes peregrino in limite gentes.
Nam primogenitum serua quem matre creauit,
Bis senos generasse duces lex aurea canit,
Posterior natu genitrix quem libera fudit,
Suscepit geminos una de coniuge natos.
Alter Idumeos misto de sanguine condit;
Hebreos alter duodena ex stirpe propagat.
Hic habuit geminas prisco de more iugales,
Et totidem seruas uxorum munere sumptas,
E quibus antiquam gentem populumque potentem
Protulit, et claris sua semina contulit astris.
 Cum tamen infando rursus gens impia quemdam
Fluctibus ablutum macularet crimine mundum.
Quem delere parans, Sodomitica menia flammis
Sulphureoque igni subuertis tecta Gomorrhe,
Quin et finitimas miseris cum ciuibus urbes,
In cinerem soluis, et gurgite deprimis alto.
Iudicio sunt poma locis que nata sub hisdem
Pulchra foris uacuis intus sunt plena fauillis.
Attamen ex ipsis quemdam tua dextera iustum
Ereptum flammis scelerata eduxit ab urbe
Quem gemine nate misera cum matre sequuntur,
Et montana petunt, tanta ne in strage perirent:
Sed nimium infelix subito perculsa fragore
Respexit coniux, penamque experta remansit,
Hic nate solo sole cum patre relicte
 Mortales periisse rate, sic fraudibus use,
uina seni miscent, bina et sub nocte uicissim
Succumbunt patri, et concepto semine surgunt;
Hinc duo gignuntur post seua incendia fratres,
Et mortale genus Sodomis pereuntibus augent.
Alter Amon, alter uario cognomine Moab
Dicitur, et geminas condunt ab origine gentes.
   O uirtus eterna Dei, quam machina mundi
Suscipit auctorem, cui seruit terra polusque.
Tu iustum quemdam distractum crimine fratrum
Memphycolis prefers, atque orbem pascis egentem.
Tu populum sanctum duro sub fasce gementem,
Ad patrias sedes mira uirtute reducis.
Ob hunc Aegyptum quino bis uerbere plectis
 E celo, e terris mittens portenta, uel undas
Scindis, purpureum lymphis durantibus equor,
Callibus et siccis plebem deducis ouantem.
Cui noctu dux ignis erat, preeunte columna;
Et mediis gratis nubes dabat estibus umbras.
Pastum celestis prebebat panis, et omni
Nocte fluens dulci complebat nectare campos.
Quas conuiua dapes cuperet, quoscunque sapores
Appeteret, una letus capiebat in esca.
Potum saxa dabant, uirge que mollis ad ictus
Duritiam rumpunt, et flumina larga ministrant.
Carnifluis epulis seruit numerosa coturnix,
Discit et exosis ultro se infundere mensis.
   O uirtus eterna Dei, quam machina mundi
Suscipit auctorem, cui seruit terra polusque,
 Tu sanctum tristi texisti fulmine montem,
Et uocem horrendam sacra de nube dedisti.
Tu uati accito legis precepta superne
Tradis, et alloquio famulum dignaris amico.
Pontificem statuis, precibus placare Tonantem
Qui queat, et sancto cultus procedat amictu,
Intret et horrendos ueli post claustra recessus
Et Patris eterni solus secreta reuisat.
Interea uarium turbata per agmina murmur
Perstrepit, et dense resonant per castra querele.
Detrahitur uati, contemnitur ipse sacerdos,
Ac nimis accenso lapidantur pene tumultu,
Aegyptum repedare parant, uana idola fingunt
Solemnemque diem ludis et carmine ducunt.
Ira etiam iusto tandem commota furore,
 Illicitos ausus tali sub iure cerces;
Hos perimis flammis, et toto celitus igni
Illos sulfureas erebi demergis in undas,
Quos retinet tellus, celi uis ignea punit;
Quos terra absorbet, uiuentes inferus haurit.
Sic natura tuos certatim deuorat hostes,
Sic scelerum uindex totus tibi militat orbis,
Nec patitur quemquam uitales carpere flatus,
Quem tibi non toto credentem pectore cernit.
His tamen ex flammis tantoque ex funere bini
Seruantur iuuenes fidei uirtute decori:
Quos noua progenies et nescia criminis etas
Ad regnum comitata fide tua premia sumpsit,
Nam septem gentes et regna potentia septem
His seruire iubes, et terram tradis opimam;
 Que riuos lactis et mellis flumina fundit,
Pinguia que sacris deludant balsama ramis,
Quam Pater ipse pio despectat lumine semper,
Mensibus et certis celestibus irrigat undis.
   O uirtus eterna Dei, quam machina mund
Suscipit auctorem, cui seruit terra polusque.
Tu rapidos fluctus cohibes, et flumine sicco
Transducis sanctam tantis cum millibus arcam:
Tu magnam solis quondam clamoribus urbem
Soluit in eternas populo pereunte ruinas;
Sed meretrix quedam superat, quam uiuere solam
Prestitit alma fides: proprio cum patre domoque,
Ac ne plura morer, tellus subiecta quiescit,
Et possessa Dei uaria sub sorte tenetur.
 Iudicibus regitur duodenis, quos tuus implet
Spiritus, et miro uirtutis robore firmat.
uiribus ut magnis seuos superare leones,
Et ualidos uincti possent disrumpere nexus,
Nunc urbe inclusi, et sub noctem milite multo
uallati foribus raptis conscendere montes.
Nunc tristes cuneos, et castra minacia ferro
Sternere non gladio, sed malo uilis aselli,
uomere quin etiam uastas fudere cateruas,
Restitit et telis terris res apta colendis
Sic arcent hostes, sic sceptra potentia terrent,
Defenduntque suam fidei munimine gentem.
Ac patrias leges diuinaque iura quietis
Exercent populis meritisque et honore uerendi
Idem armis prompti, deuoti legibus idem,
 Idem odio externis, affectu ciuibus idem,
Fraus aberat fallax, languebat uicta cupido,
Iustitie uirtus ipsa inter bella uigebat.
   O uirtus eterna Dei, quam machina mundi
Suscipit auctorem, cui seruit terra polusque;
Tu puerum sanctum sacrato chrismate tinctum
Pastorum ex numero regem facis esse tremendum.
Iste giganteas pulsantes sidera moles
Nunc saxo, nunc ense potens sub tartara misit,
Et quos nulla prius poterant subuertere bella,
Unius hos pueri contriuit, te duce, dextra,
Conseruansque tuos; alienosque undique perdens,
Abramidum miro rexit moderamine gentem.
   O uirtus eterna Dei, quam machina mundi
Suscipit auctorem, cui seruit terra polusque.
 Tu pia celesti perfundis pectora flatu,
Et uentura modis predicis in ordine miris,
uirgineo partum ex utero, rerumque salutem
Spondes, et mestis uberrima gaudia terris.
Talia diuinis arent oracula signis,
Presentemque fidem rebus dant cuncta futuris.
Et nunc prerapido sol concitus axe uolantes
Sistit equos, tenditque diem, noctemque moratur
Nunc currum occiduis retro conuertit ab oris,
Deciduasque faces Eoos flectit ad ortus,
Aeneus hastili serpens suspensus in alto
uirus agit uenis, et diros effugat angues.
Flammigero curru mortali in carne propheta
Tollitur in celum, tantum nec leditur igni
Ceditur excelso montis de uertice saxum,
 Quatuor et species uno mox conterit ictu,
Aes, aurum, argentum, et teste cum fragmine ferrum
Soluitur, et stipule raptatur in era more.
Ast lapis ingenti succrescens uertice montem
Efficit, et uasta totum mole occupat orbem.
Aestibus horrifici flamma exundante camini
Tres iussu pueri regis traduntur iniqui.
Angelus almus adest medius fornacis, et aure
Roscida flabra iacit, dirimitque incendia uento.
Illi magnificas gratanti pectore laudes
Astrorum et terre referunt pelagique parenti
Persistunt hilares, ipsoque uocante tyranno,
Ex medio letis procedunt uultibus igni.
Mirantur satrape, mirantur barbara corda
 Illesos crines, illesa sarabara crines.
Ac fidei flammis ignes cessisse minaces,
Terricreposque focos perculsis mentibus horrent
Undiuagus uates ceto sorbente uoratus,
uitales alto flatus sub gurgite duxit,
Et tribus exactis triplici cum nocte diebus,
Integer ad superos imis processit ab undis.
   O uirtus eterna Dei, quam machina mundi
Suscipit auctorem, cui seruit terra polusque.
Tu gremio lati proiecta cadauera campi
Arida que nudis uestibant ossibus arua
Carnibus et neruis, et uiuo tegmine pellis
Induis, et prisca refoues noua pectora uita.
Cerneris ignicomis celi cum nubibus ire,
Et populos omnes, linguasque, tribusque tenere.
Sedibus hinc positis patefacta uolumina cordis
 Inspicis, et geminis mortalia diuidis oris.
Hos morti exemptos et uite luce coruscos
Cetibus angelicis celestibus inseris aulis:
Illos precipiti flammarum turbine raptos
Ignibus eternis, atreque immergis abysso
Illic letitie uoces et cantica laudum:
Hic dolor et gemitus totum resonauit in euum.
Hinc me, queso, reum peccati labe piatum
Eripe, Christe potens, clementi numine florum.
   O uirtus eterna Dei, quam machina mundi
Suscipit auctorem, cui seruit terra polusque,
Sit tibi summus honor, sit gloria, sitque triumphus,
Sit regnum sine fine manens, sit gratia perpes,
Mortalis te lingua canat, te celica turba
 Personet, et totus in laudem concrepet orbis.
Te pauidum pectus, te corda trementia, te uox,
Te pia mens recinat, te uiscera tota resultent.



u. EPIGRAMMA LIBRI HOMILIARUM TOTIUS ANNI
ex diuersorum Patrum tractatibus ordinati.


O prudens lector, uite cui cura perennis,
Perlege presentem studioso pectore librum,
Ex ueterum dictis collectus denique Patrum,
Quos probitas, quos recta fides ad sidera uexit,
Emicat ac totus doctrine lampade fulget.
   Pandit luciflui mysteria sancta diei,
Quo Patris eterni genitum sine tempore uerbum
Non ex labe uiri, sed de uirtute Tonantis
   Nostre habitu forme, dictu mirabile! sumpto
 Sponsus ut e thalamo sic uirginis editus aluo
Prodiit, et mesto noua gaudia detulit orbi.
   Heret huic martyr celeberrimus ore corusco,
Intendens celum natumque ex uirgine Christum,
Ad Patris dextram stantem super ethera cernens,
Dum sancto plenus spiramine saxea corda.
Increpat, et lapidum quassatus mole precatur:
Accipe, queso, meam, Iesu, rex inclyte, mentem
Et genibus flexis pro queis tibi supplico, parce.
Ergo fide clarus doctrine fulmine pollens,
Terribilis signis pretiosa morte sacratus,
Nominis ipse sui precelsum munus adeptus,
Celestem sumit parta pro laude coronam.
   Martyrii florem sequitur flos uirginitatis,
 In gremio Christi recubans sacer ille Ioannes.
Maximus eterni preco per secula uerbi,
Quod cum Patre Deo semper Deus omnia fecit,
Celum, tellurem, mare, tartara, sidera, uentos,
Et quecunque poli gyrus complectitur ingens,
Et quidquid superos excedens incolit axos,
Proque ipso felix Pathmei gurgitis exsul.
Unde repente poli celsa ad fastigia raptus,
Aurea perculsus uidit candelabra septem,
Inque horum medio dilectum incedere Christum,
uestitum poderis sacris, cui zona mamillas
Aurea precingens, candentia pectora comit,
Cesaris niueo floret ueneranda capillo,
Horribiles oculi flammanti luce coruscant,
Et facies rutili prefulget solis ad instar,
 Ignitique pedes auricalchi more rubescunt,
Quo rapida ualidus fornace examinat ignis,
Et septem stellis ornatur dextera fulgens,
Terribilique biceps ensis processit ab ore.
Corruit hoc uiso ceu mortuus. Ille trementem.
Solatur blando alloquio, dextraque benigna
Erigit, et celi sacrata per omnia ducit
Que sacro descripta uolumine non capit ullus,
Ni sacer internam reserat cui Spiritus aurem.
   His liber hic laudes infantum ex ordine iungit
Qui primi ob Christum crudeli sorte perempti,
Perpetuo Christi nunc regno et pace fruuntur.
   Edocet Octaue quid sectio mystica lucis
Innuat antique reserans enigmata legis.
   Transit ad egregii solemnia sacra diei
 Quo regis nostri cunabula uilia Christi
Muneribus trinis pietas uenerata Magorum,
Thure Deum docuit, Regem signauit in auro,
Mortalemque hominem myrrha depinxit amara,
Quem sibi sidereus monstrarat ab ethere fulgor,
   His sociat clarum numeroso lumine festum,
Quo tener ad sacri deuectus limina templi,
Turturibus geminis duplici seu prole columbe
Diuinis placuit conspectibus, ac senis almi
Complexu astrictus, Iudee gloria gentis
Et lux totius Christus promittitur orbis.
   Inde quater deni nectit ieiunia solis.
Que Dominus iuncto transegit tempore lune,
Debellans rabidas antiqui demonis iras,
Quem gemini uates totidem pugnando diebus
 Impasti nullo poterant peruincere pacto.
Ter sese horrendis erexerat improbus armis,
Ter Christi ualida confossus cuspide cessit.
Unde sacer totum floret mos ille per orbem,
uicinis Pasche solemnibus, in quibus atri
Guttura seua lupi mactatus perculit Agnus,
Ut ieiuna pari celebrentur tempora uoto,
Et castigato curentur corpora uictu,
Christicolis quibus infesti furor imminet hostis.
   Ista salutiferi sequitur laus inclyta ligni,
Quo ueteris mire deleta est cautio culpe,
Dum genus humanum uetiti quod tactio ligni
Perpetue mortis dura ditione grauarat,
Per lignum eterne recipit noua gaudia uite,
 Cum Christus sacras expandens in cruce palmas,
Ade dira pio tersit delicta priore.
   Eminet hinc ueri festum mirabile Pasche,
Quo Christus tumulo deuicta morte resurgens,
Ad iugem uitam moribundos transtulit artus,
Auctorem lethi domuit, lethumque peremit,
Eripuit priscos erebi de carcere iustos,
Ac secum plures rediuiua in carne reducens,
Ostendit secli felicia dona futuri.
   Post hec magnifici preclara ascensio Christi,
Fulget ad etherei remeantis culmina templi,
Quo nec magnus Enoch rapuit quem dextra Tonantis,
Nec sacer Elias curru flammante repente
Sublatus rapido potuit penetrare uolatu;
 Sed potuit Christus, celo qui sponte supremo
Adueniens, ultro mortales induit artus,
Cum uoluit propria in celum uirtute redire.
Qua patria dexter residet sublimis ab arce,
Inde sub extremo uenturus tempore mundi,
Angelicis turmis atque ignis turbine septus;
Supplicium prauis sua premia reddere iustis.
   His adnexa nitent clarissima festa superni
Muneris a Christo promissi ab ethere missi,
Cum sacer e celo uiolenti turbinis instar
Spiritus exsiliens, credentia corda petiuit,
Discipulisque Dei supra caput igneus astans,
Multifidis uisus flagrare in uertice linguis,
Accendit tepidos, infirmos robore fulsit,
Ignaros, docuit, linguarum munera fudit.
    Hec super adduntur Patrum pia dicta sacrorum
Sanctorum, o lector, claris accommoda festis,
Ut capiti semper hereant sua membra superno.
Ac primum eximius residet Baptista Ioannes,
Ex senio fessis mire genitoribus ortus,
uaticinansque prius conceptum uirgine Christum,
uisceribus matris quam uite exiret in auras,
Quo nullus maior mulieris natus habetur,
Quique Dei mundo monstrauit sedulus agnum,
Et prauum recto commutans limite callem,
Ostendit cunctis quo tramite celsa polorum
Regna petant ueteris maculis erroris ademptis.
Inde Petri et Pauli festum prenobile fulget,
Quos Rome infausti rabies uesana Neronis
Ecclesie claros fidei pietate magistros.
 Doctrina insignes, signorum luce coruscos,
uirtute inuictos diuersa sorte peremit.
Nam crux ad celum uersi uestigia Petri
Direxit, Christoque suo reuocauit ouantem.
At ceruix Pauli gladio desecta nefando
Doctorem nitidum uestiuit sanguinis ostro,
Purpureumque polo post prelia mille remisit.
   Machabea dehinc certamina laudibus almis
Prosequitur stylus, et pulchro sermone perornat,
Qui septem fratres una genitrice creati
Antiochi seuas uicerunt fortiter iras,
Ac post multimodos pene bacchantis agones,
Celestes cum matre pia meruere coronas,
Matre piam que tunc septeno pignore fetam,
 Septenoque simul natorum funere torta,
Supplicium prolis obitu comitata beato,
Hebdomadem priscam Ogdoade dedit esse nouelle,
Participem regemque ferum pietate subegit,
Nunc preclara suo amplectens diademate Christum,
Septenis rutilat natorum cincta coronis.
   Exin martyribus communes dulcis honores
Pagina depromit, Christi quos lota cruore
Palmigeris claros manibus stola candida comit.
   His confessorum pulcherrimus ordo coheret
Quos ardens fidei prouexit ad ethera uirtus.
   Mox et uirginee resonant ex ordine laudes
Prudentesque chori uirtutum lampade clari,
Nec minus interno locupletes semper oliuo,
Sidereos intrant thalamos, Christoque iugantur:
 Cuius eos dextra, eterno constringit amore.
Hinc etiam sacri quotiens fundamina templi
Consurgunt, edesque Deo noua conditur alto,
Tinguitur et tactu diuini chrismatis altar,
Que relegenda pius pro tempore postulat usus
Ex ueterum dictis uatum collecta sequuntur.
   Tum sacer Andreas miri cum laude triumphi
Concinitur Christoque suo iam proximus heret
Optata cui morte crucis, cui mente fideli
Heserat, et toto cordis flagrauerat estu.
Non illum fustes, non diri carceris horror,
Non centum fregere mine, non uincula leua.
Binos ille dies sacri de uertice ligni
Intonuit, uerbo etherio mortalia corda
Terrificans, lustransque simul non ipse tyrannus,
 Non hunc carnificum fera brachia turbaque presens
Amplexu cari potuit diuellere ligni,
Donec splendiflua circumdatus undique nube.
Nulli conspicuus mortalis exuit artus,
Fulgidus ad Christum fulgenti tramite pergens.
   Aduentus Christi preconia fine sub ipso
Terribili sermone tonat quo concitus anni
Circulus almifico Christi deductus ab ortu.
Almificum Christi concurrat semper in ortum.
Nempe hic principium, cunctorum hic finis habetur.
A prior cunctis, cunctis ultimusexstat.
   Hec igitur ueneranda Patrum dicta, optime lector,
Perlege sollicitus memori sub corde reconde,
 Actibus exerce, fido sermone profare,
Non hic mortifero metuas lita tela ueneno,
Nec leuibus linguis paleas non pabula fusas,
Totus catholico resplendet flore libellus.
Totus habet grauium certissima dicta uirorum.
Hic tibi recta fides claro sermone patebit.
Hic spes certa tuam sustollet ad ethera mentem
Et sincera pium terget dilectio pectus.
Quo ducente fide, locuples spe, purus amore
Conscendas rapido celestia regna uolatu,
 Cetibus angelicis ubi secla per omnia iunctus,
Perpetuos letis decantes faucibus hymnos,
Inuictamque ferens Christi de munere palmam,
Aeterna rutiles ipso tribuente corona.



uI. AD MODOINUM AUGUSTODUNENSEM EPISCOPUM.


Salue, sancte parens, Christi uenerande sacerdos,
    [a 1Kb] Augusti montis, pastor in arce potens.
Quem sacer illustrat meritis splendentibus ordo
   Doctrine et studium tollit ad alta pie
Quo generis clari lumen torrensque loquendi
   uincitur, et magno sidera sole latent.
Accepi niueam uestro de munere uestem
   Tergendoque ori lintea clara satis.
Ac pariter manibus predulcis epistola nostris
    Tradita rore suo pectora nostra rigat.
Quantus ibi flagret sinceri feruor amoris,
   Et pia mens quanta luce corusca micet.
Que tuba, queue lyra flatu fidibusque canora
   Explicit, et digna laude ciere queat?
Non mihi tam feruens uegetat precordia sanguis.
   Nec tam larga meo flumina ab ore fluunt,
Ut tibi, sancte parens, pie uates, clare sacerdos,
   Condigne ualeam soluere laudis opus.
Ille pius celique parens terreque repertor
   Agminis angelici rex, hominumque sator,
Cuius clara pio sequeris uestigia corde,
   Dum celsus humilem respicis, atque foues.
Ille tuis, inquam, meritis condigna referre
   Preualet. ac frugem centuplicare tuam:
 Ut quod nunc largo dispergis semine terris,
   Largius Elisia tunc regione metas.
Interea sit uita tibi, sint larga salutis
   Gaudia, longa dies, altus honoris apex.
Diuine sit legis amor, tuba clara docendi,
   Egregii mores, cor probitate nitens.
Grex tibi commissus uigeat, toruique leonis
   Seua fide fortis guttura calce terat.
Ut cum celesti uallatus milite summus
   Pastor ab excelsi fulserit axe poli,
Tum bene seruatis ad dextram te locet agnis,
   Restituens studiis premia digna tuis.
Tunc uelut electus aries in nube corusca
   uelleris aurati stemmate clarus eas.
 Quem niuee comitentur oues agnique nitentes,
   Sumpturi uite pascua perpetue



uII TITULUS IN ABSIDE MEMORIAE SANCTI IUSTI.


Christi sancta domus, prepollens aula piorum
Hospita sanctorum, uirtutum sedula mater,
Hec est quam cernis semper, ubi rite precanti,
Gratia larga patet per tot cumulata patronos.
Quos propriis titulis distinguit gloria consors.
Conuexo uaria rutilant ceu sidera celo.





FLORI DIACONI EXPOSITIO IN EPISTOLAS BEATI PAULI EX OPERIBUS SANCTI AUGUSTINI COLLECTA.
[a 2Kb]


EXPOSITIO IN EPISTOLAM AD ROMANOS.



CAPUT PRIMUM.


Paulus seruus Christi Iesu, uocatus apostolus, in quibus estis et uos uocati Iesu Christi. Paulus apostolus, qui cum Saulus . . . . . frangat. 

Memento de Synagoga fuisse arietes quorum filii sumus. Unde dicit in Psalmo: Afferte Domino filios arietum .

Qui inde arietes? . . . . grandis in Christo. 

Iste uas electionis primo Saulus a Saule . . . . recedet a te. 

Absit enim, Domine, ut . . . . nomine auctoritatis. 

 Seruus Christi Iesu. Quid dicemus karissimi . . . Saluator facit. 

Aliam significationem . . . . fracti sunt. 

uocatus apostolus. Apostolos suos certe ipse Dominus misit, . . . . appellantur. 

Unde propheta . . . sede ad etc. 

Ordo iste mihi seruandus est, ut loquens de Euangelio non taceam de prophetis. Sed ego, inquit,  Manicheus . . . destitit esse Deus. 

Qui factus est ei ex semine Dauid secundum carnem. Et si enim in quibusdam Latinis . . . Concordat auctoritas. 

Dominus noster . . . secundum carnem. 

Non enim . . . Creator. 

Qui predestinatus est Filius Dei in uirtute. Est etiam preclarissimum lumen . . . ad Hebreos. 

Nullum est illustrius predestinationis exemplum . . . futura presciuit. 

 Filio dicente. Et nunc . . . dexteram sedet. 

Secundum spiritum sanctificationis ex resurrectione mortuorum Iesu Christi Domini nostri. Locutio est in Scripturis usitatissima . . . ista locutio. 

Est in psalmis ita dictum, . . . Iesu Christi. 

Omnibus qui sunt Rome dilectis Dei uocatis sanctis. De gratie Dei commendatione . . . debita redderetur.  

Gratia nobis et pax a Deo Patre et Domino nostro Iesu Christo. Gratia Dei qua . . . et prophete. 

Primum quidem . . . in uniuerso mundo. Beatus enim . . . non Deum. 

Testis enim mihi est Deus . . . sicut et in ceteris gentibus Grecis ac barbaris. Ego autem dico uobis, non iurare . . . malo est illius. 

Sapientibus et insipientibus debitor sum, ita quod in me promptum est et uobis, qui Rome estis, euangelizare. Tu perfecisti solem et lunam. Solem spirituales, . . .  debitor sum. 

Non enim erubesco . . . Iudeo primum et Greco. Obiiciebatur . . . tam libera. 

Iustitia enim Dei in eo reuelatur ex fide in fidem. Intelligitur quidem fides qua creduntur ea que . . . prestantissime ueritatis. 

Idem . . . consequentia docent. 

Ait Dominus iehsu. Ego sum uia, ueritas et uita . . . , iniquitate detinent. 

 Quis nouit potestatem ire tue, etc. usque ad impiorum. 

Nunquid dixit, etc., usque ad stulti facti sunt. 

Unde probas, etc., usque ad fortiter ambulare. 

uia Domini aut non erat, aut latebat, etc., usque ad nisi in te. 

Inuisibilia enim eius per ea que facta sunt intellecta conspiciuntur. Unde arguuntur in libro Sapientie, etc., usque ad cum Deum querimus. 

uiderunt ergo isti, etc., usque ad cuncta creata sunt. 

Philosophos, etc., usque ad infigere. 

Nec ad aliud quidem digni habiti sunt ut in eis ista per sanctos angelos nuntiarentur, siue forinsecus per sensus corporis, siue interioribus reuelationibus in spiritu expressis, etc., usque ad peruenire. 

Precipui gentium philosophi, etc., usque ad instituerunt.  

In talibus enim formis etiam idola instituerunt, etc., usque ad destruantur. 

Quamuis enim homo Christianus litteris, etc., usque ad fecit intelligi. 

Hermes Aegyptius, quem Trimegistum, etc., usque ad fieri demoniorum 

Demones itaque qui coluntur in templis per artem nescio, etc., usque ad Dei prouidentia. 

Species membrorum etc., usque ad uidere consueuit.  

uiderunt hec intelligentiores, etc., usque ad subuertit. 

Breuis omnium que aduersus idolorum cultores, siue institutores supra ab apostolo dicta sunt, recapitulatio. Quia cum cognouissent Deum, etc., usque ad illuminabit te Christus. 

Item breuis eorumdem uerborum recapitulatio. Reuelatur enim ira Dei de celo super omnem impietatem. Quorum, etc., usque ad quam Creatorem. 

Sed ue tibi, si amaueris condita et deserueris conditorem . Pulchra tibi sunt, sed quanto est ille pulchrior qui ista formauit. Intendat caritas uestra. Ne surrepat uobis Satanas, dicens, que solet dicere. Bene nobis sit in creatura Dei. Quare illam fecit Deus, nisi ut bene nobis sit? et inebriantur, et pereunt, et obliuiscuntur creatorem suum, dum non temperanter sed cupiditate utuntur creatis, et creator contemnitur. De talibus dicit Apostolus: Coluerunt et seruierunt creature potius quam creatori, qui est benedictus in secula. Non te prohibet Deus amare ista, sed non diligere ad beatitudinem, sed approbare et  laudare ut ames creatorem. Ergo dedit tibi Deus ista omnia, ama illum qui fecit. Plus est quod tibi uult dare, id est seipsum qui ista fecit. Credimus etiam quod sedet Christus ad dexteram Patris, etc., usque ad futura sit. 

Propter quod tradidit illos Deus in desideria cordis eorum, in immunditiam. Dedit illos Deus in concupiscentias cordis eorum, etc., usque ad consenserunt iniquitati. 

His et talibus testimoniis, etc., usque ad malis bona? 

 Mercedem mutuam quam oportuit erroris sui in semetipsis recipientes. Oportuisse quippe non, etc., usque ad turpiter libet. 

Inchoatio est, etc., usque ad gaudium Domini tui. 

Huius igitur ire inchoatio est, quam in hac uita patitur quisque peccator. Non ergo penas, etc., usque ad perdidisse putatur Deus. 

Hec mala morum, etc., usque ad significat gratie. 

Etiam cum rectas, etc., usque ad stuporis in corpore. 

 Tres ergo affectiones, etc., usque ad et ego non uxor. 



CAPUT II.

Propter quod inexcusabilis es, o homo omnis qui iudicas. Illos Scriptura, etc., usque ad iusta damnatio. 

Scriptum est, etc., usque ad te ipsum condemnas. 

Eadem enim agis que iudicas. Scimus enim quoniam iudicium Dei est secundum ueritatem in eos qui talia agunt. Huic autem dixit Apostolus: Qui predicas non furandum furaris, et cetera. Deus apud quem nulla est iniquitas, etc., usque ad commendetur.  

Animus male sibi conscius, etc., usque ad damnatio. 

Hic enim misericordie, etc., usque ad coronam. 

Quid tam longanimum, etc., usque ad in gemitu columbino. 

Intendant ergo qui amant, etc., usque ad corrigaris. 

Secundum duritiam autem tuam et impenitens cor,  thesaurizas tibi iram in die ire et reuelationis iusti iudicii Dei, etc. Thesauros, etc., usque ad implentur. 

Quidquid ergo homo facit modo, etc., usque ad in futuro possideas. 

Contra Spiritum sanctum, etc., usque ad iudicare. 

Ira et indignatio, tribulatio et angustia in omnem animam hominis operantis malum, Iudei primum et Greci. Soli enim paruuli, etc., usque ad et Greco. 

Gloria autem, et honor, et pax omni operanti bonum, Iudeo primum et Greco. Pax Christi, finem temporis, etc., usque ad spiritus est. 

Non enim est acceptio personarum, etc., usque ad iudicabuntur. Nimirum cum diceret Apostolus, etc., usque ad peccatores terre. 

Eiusmodi legem non habentes, ipsi sibi sunt lex, qui ostendunt opus legis scriptum in cordibus suis. Nulla est anima quantumuis peruersa, que tamen, etc., usque ad sentiat. 

 Manu, etc., usque ad peregrino prestare. 

Testimonium reddente illis conscientia ipsorum, etc., usque ad iudicabit Deus occulta hominum. Dominus per Prophetam. Et ero, inquit, testis uelox maleficis et periuris, etc., usque ad conscientiam. 

Non quemadmodum iudicant homines, etc., usque ad defendentibus. 

Decidant ergo a cogitationibus suis, etc., usque ad iusti iudicii Dei. 

Omnia opera uel bona, etc., usque ad in nichilum. 

 Si autem tu Iudeus cognominaris, sicut scriptum est. Iudeum arguit, etc., usque ad apud te laus mea. 

Circumcisio, etc., usque ad preuaricatores legis. Opera legis bipertita sunt. Nam partim, etc., usque ad lex pendet et prophete. 

Non enim qui in manifesto Iudeus est, etc., in abscondito, usque ad sed ex Deo est. Dicit Apostolus, etc., usque ad Euangelium meum. 

Qui ergo nouerunt, etc., usque ad ignorant Deum. 

 Sed quod adiunxit, etc., usque ad leuius damnarentur. 

Non enim auditores legis iusti sunt apud Deum, etc., usque ad secundum Euangelium meum per Iesum Christum. uidendum est. etc., usque ad acceptio personarum. 



CAPUT III.

Quid ergo amplius Iudeo, usque ad sicut scriptum est. Ego autem dixi in exstasi mea etc., usque ad filii altissimi. 

 uerbi gratia, potens, etc., usque ad ad te uult mendacium. 

Ut iustificeris, . . . et ego tanquam peccator iudicor? Cui dicat, difficile est aduertere, etc., usque ad facti sunt homines. 

Et non sicut blasphemamur, et sicut aiunt quidam nos dicere, faciamus mala ut ueniant bona, quorum damnatio iusta est. Peruersi homines, etc., usque ad cantabo tibi, Domine. 

Quid ergo precellimus eos? Nequaquam. Contentionem ipsam, etc., usque ad interfectoribus Domini. 

 Causati enim sumus Iudeos et Grecos omnes sub peccato esse, . . . non est requirens Deum. Usque non est timor Dei ante oculos eorum. Dominus de celo, etc., usque ad non timent Deum. 

Scimus autem quoniam quecunque lex loquitur, his qui in lege sunt loquitur. In istis enim, etc., usque ad misereatur. 

Conclusit Scriptura omnia sub peccato, etc., usque ad coram te. 

Quia ex operibus legis non iustificabitur omnis caro coram illo. Ex operibus legis, etc., usque ad crederentur.  

Per legem enim cognitio peccati. Cognitio dixit non consummatio, etc., usque ad quod lex imperat. 

Nam sine Dei dono, etc., usque ad prophetari. 

Quia non iustificabitur, etc., usque ad nec indigens lege. 

Nunc autem sine lege iustitia Dei manifestata est, testificata per legem et prophetas. Euangelium enim testimonium habet a lege et prophetis. Unde etiam in monte inter utramque personam medius saluator  effulsit. Omnes enim peccauerunt, etc., usque ad caritas inspiretur. 

Omnes peccauerunt et egent gloria Dei. Etsi enim iam sumus in Christo noua creatura, etc., usque ad damnantis. 

Ubi est ergo gloriatio tua? Exclusa est. Per quam legem? Factorum? Non. Sed per legem fidei. Siue gloriationem, etc., usque ad defluxerunt. 

Lex ergo factorum, etc., usque ad gratuita gratia. 

  Ubi est ergo gloriatio tua? Exclusa est. Per quam legem? factorum? Non. Sed per legem fidei. Hec est lex fidei qua credimus et oramus per gratiam nobis donari, ut faciamus quod per nosmetipsos implere non possumus, ne ignorantes Dei iustitiam, et nostram uolentes constituere, iustitie Dei non sumus subiecti. In lege itaque factorum est Dei iubentis iustitia, in lege autem fidei subuenientis misericordia.

Arbitramur enim iustificari hominem per fidem sine operibus legis. An Iudeorum Deus tantum? Nonne et gentium? Imo et gentium.  Credidit Abraham Deo et reputatum est illi ad iustitiam, et amicus Dei appellatus est. Quod credidit Deo, intus in corde, in sola fide est. Quod autem  immolandum filium duxit, quod intrepidus dexteram armauit, quod iam feriret nisi uoce teneretur, magna fides est utique, sed et magnum opus. Et ipsum opus laudauit Deus, cum diceret, quoniam exaudisti uocem meam. Quare ergo apostolus Paulus ait: Arbitramur iustificari hominem per fidem sine operibus legis? Et alio loco dicit. Est fides que per dilectionem operatur. Quomodo fides per dilectionem operatur, et quomodo iustificatur homo per fidem sine operibus legis? Credidit aliquis, percepit fidei sacramenta, et mortuus est, defuit illi operandi tempus. Quid dicimus? Quia non est iustificatus? Plane dicimus iustificatum, credentem in eum qui iustificat impium. Ergo iste iustificatus est, et operatus non est. Impletur sententia apostoli dicentis:  Arbitror iustificari hominem per fidem sine operibus legis. Latro qui cum Domino crucifixus est corde credidit ad iustitiam, ore confessus est ad salutem. Nam fides que per dilectionem operatur, et si non sit in quo exterius operetur, in corde tamen illa feruens seruatur. Nam erant quidam in lege qui de operibus legis gloriabantur, que fortasse non dilectione, sed timore faciebant: et uolebant se iustos uideri, et preponi gentibus, que opus legis non fecerant. Apostolus autem predicans fidem gentibus, cum eos qui accedebant ad Dominum, uideret iustificatos ex fide, ut iam qui crediderant bene operarentur, non quia bene operati sunt credere mererentur, exclamauit securus et ait, quia potest iustificari homo ex fide sine operibus legis, ut illi magis  non fuerint iusti, qui quod faciebant timore faciebant cum fides per dilectionem operetur in corde, etiam si foris non exit in opere. Apostolus predicans, etc., usque ad multis in locis ostendit. 

Cum ergo dicit, etc., usque ad que ceteri Apostoli. 

Quoniam quidem unus est Deus qui iustificat circumcisionem ex fide, et preputium per fidem. Unus enim Deus qui iustificat, etc., usque ad per fidem. 

Legem ergo destruimus per fidem? Absit. Sed legem statuimus. Per legem cognitio peccati, etc., usque  ad liberiestis. 



CAPUT Iu.

Quid ergo dicemus, etc., usque ad sed non apud Deum. Apostolus cum commendaret iustitiam, etc., usque ad tamen secuta sunt. 

Quid enim Scriptura dicit? Credidit Abraham Deo et reputatum est illi ad iustitiam. Factum est uerbum Domini ad Abraham, etc., usque ad circumcisus. 

Et qui non operatur, credenti autem in eum qui iustificat impium, reputatur fides eius ad iustitiam secundum propositum gratie Dei.  Si querere uoluerit ante gratiam  quid meruerit ut acciperet eam, mala sua poterit homo inuenire non bona, etiamsi eum unius diei uitam habentem super terram gratia Saluatoris inuenerit. Quia si aliquid boni operatur homo ut gratiam mereatur, non ei merces imputatur secundum gratiam, sed secundum debitum. Si autem credit in eum qui iustificat impium, ut deputetur fides eius ad iustitiam , profecto antequam gratia iustificetur, hoc est iustus efficiatur impius, quid est nisi impius? Quem si debitum sequeretur, quid eius merito nisi supplicium redderetur. Si ergo gratia, iam non ex operibus, alioquin gratia iam non est gratia. Operibus enim debitum redditur, gratia gratis datur, unde etiam nuncupatur. Hoc est opus Dei, etc., usque ad dilectionem operatur.  (Id., tract. Euangelii secundum Ioannem, 29, tom. III, p. II, col. 1631.

Nunquid inter credentes, etc., usque ad ut faciamus et nos. (Id., tract. Euangelii secundum Ioannem 72, tom. III, p. II, col. 1823 et seq.

Dicit Apostolus, si Abraham, etc., usque ad operibus bonis. 

Sicut et Dauid dicit, etc., usque ad etiam in preputio? Propterea, inquit, tibi hoc dixi, o homo, etc., usque ad oculos misericordie Dei. 

Fides commendari, etc., usque ad per dilectionem operatur 

Magna enim opera Domini, exquisita in omnes  uoluntates eius. Quid magnificentius, etc., usque ad magnificentia opus eius. 

Dicimus enim quia reputata est Abrahe fides ad iustitiam. Quomodo ergo reputata est: In circumcisione, an in preputio? Non in circumcisione, sed in preputio. Adhibet exemplum, etc., usque ad multo post data est. 

Et signum accepit circumcisionis, etc., usque ad que est in preputio patris nostri Abrahe. Circumcisio carnis lege precepta est, etc., usque ad iam liber est. 

 Si ueteris populi, etc., usque ad manebit in eternum. 

Non enim per legem promissio Abrahe semini eius, ut heres esset mundus, sed per iustitiam fidei. Fides Abrahe, etc., usque ad promissionem. 

Si enim lex iustificat, etc., usque ad gauisus est. 

Si enim qui ex lege heredes sunt, exinanita est fides, abolita est promissio  Imo destrueretur promissio, si ex lege quisquam iustus esset. Si enim qui ex lege heredes sunt, exinanita est fides, euacuata est promissio. Lex enim  iram operatur. Ad hoc utique, ut ad iram euadendam gratia Dei requiratur.

Ubi enim non est lex, nec preuaricatio. Omnis legem preteriens, etc., usque ad merita sua. 

 Cur non attendis, rogo, ideo non esse heredes de lege, quia lex iram operatur? Ubi enim non est lex, nec preuaricatio. Ideo autem ex promissione, quia Deus quod promisit ipse facit. Qui enim precepta legis implere se putat per arbitrium proprie uoluntatis sine spiritu gratie, suam iustitiam uult constituere, non iustitiam Dei sumere

Ideo ex fide, ut secundum gratiam firma sit promissio omni semini, non ei qui ex lege est solum.  Id est qui ex ueteri Testamento uenit ad Nouum.

Sed et ei qui ex fide est Abrahe. Non sibi premissa lege. Ex fide autem Abraham id est imitatores Abraham fidei.

Qui est pater omnium nostrum, sicut scriptum est. Quia patrem multarum gentium posui te. Cum Apostolus dicat, etc., usque ad donum est fides. 

Quia patrem multarum gentium posui te. Si enim, etc., usque ad seruient minori. 

Quando ergo promisit, etc., usque ad donat et fidem. 

Ante Deum, etc., usque ad et arene maris. Qui  uocat ea, etc., usque ad fideles facti sumus. 

Et non infirmatus est in fide, nec considerauit corpus suum emortuum, cum iam fere centum esset annorum, et emortuam uuluam Sarre. Scriptum est in Epistola ad Hebreos. Fide, etc., usque ad est mortui. (Id., lib. de Ciu. Dei., XuI. tom. uII, col. 507 et seq.

In repromissione enim Dei, etc., usque ad Dominum nostrum a mortuis. Promittenti credidit Abraham, etc., usque ad non fuerunt 

Cauendum est, etc., usque ad mereatur. 

 Hoc promittit Deus, etc., usque ad debitum. 

Qui traditus est propter delicta nostra et resurrexit propter iustificationem nostram. Qui sanat omnes languores tuos, etc., usque ad in celum. 

Traditus est propter delicta nostra, etc., usque ad resurgat iustitia. 



CAPUT u.

Iustificati ergo, etc., usque ad in spe glorie filiorum Dei. Iustificati autem gratis per, etc., usque ad suscepit. 

Non solum autem, etc., usque ad qui datus est  nobis. Non itaque per nos, etc., usque ad patientiam. 

Nec nos moueat, etc., usque ad nos immutabimur. 

Ut autem mali bonis, etc., usque ad datus est nobis. 

Spes autem non confundit. Quis est qui confunditur? etc., usque ad conscientia sua. 

Quia caritas Dei diffusa est in cordibus nostris per Spiritum sanctum qui datus est nobis. A quo nisi ab illo, etc., usque ad cooperit multitudinem peccatorum. (Id., lib. de Nat. et gra., ex sermone ad populum de blasph. Spiritus sancti.

Ego arbitror, etc., usque ad coagulum non tenent.  

Charitas congregat nos. Quia uero dicit, etc., usque ad Spiritus Dei. 

Unde scimus, etc., usque ad datus est nobis. 

Dedit dona hominibus, etc., usque ad qui dilexit nos. 

Ergo unde tibi caritas, etc., usque ad datus est nobis. 

Prorsus donum est Dei, etc., usque ad et Filio. 

Ut quid enim Christus, etc., quis audeat mori. Aut uero pro minimo, etc., usque ad secuturus es. .

Omnia mihi tradita sunt, inquit, a Patre meo. Fortasse dicturus es. Christo sunt tradita nunquid mihi? Audi Apostolum dicentem: Audi, ut dixi iamdudum, ne desperatione frangaris. Audi quomodo amatus es non amandus. Audi quomodo amatus es turpis, fedus, antequam esset in te quod amari dignum esset. Amatus es prius ut dignus fieres qui amareris. Etenim Christus  pro impiis mortuus est. An forte impius merebatur amari? Quero quid merebatur impius? damnari respondes. Christus tamen pro impiis mortuus est. Ecce quid tibi prestitum est impio. Iam pio quid seruatur? Quid prestitum est impio? Christus pro  impiis mortuus est. Desiderabas autem omnia possidere, noli per auaritiam, sed per pietatem hoc querere. Si enim ita quesieris, possidebis. Tenebis enim eum per quem facta sunt omnia, et cum ipso omnia possidebis

Commendat autem suam caritatem Deus in nobis, etc., usque ad salui erimus in uita ipsius. Incomprehensibilis est dilectio qua, etc., usque ad socii deberemus. 

Testimonia quippe Dei, etc., usque ad nobis donauit. 

Primum nobis persuadendum, etc., usque ad perficerentur.  

Quoniam cum adhuc peccatores essemus, Christus pro nobis mortuus est, etc. Non alium modum possibilem, etc., usque ad fortius est hominibus. 

Si enim, etc., usque ad salui erimus in uita ipsius. Ergo pro impiis Christus mortuus est, etc., usque ad sed pro nobis. 

Multo magis nunc iustificati in sanguine ipsius, salui erimus ab ira per ipsum. Filius Dei, etc., usque ad impium relinquet pium. 

Cur ergo non fieret mors Christi, etc., usque ad spiritaliter regeneratos. 

 Propterea sicut per unum hominem peccatum intrauit in hunc mundum, et per peccatum mors, et ita in omnes homines pertransiit. Prime trangressionis peccatum non propagatione, etc., usque ad sed una caro. 

Sed homo habet et penam propriam, etc., usque ad genus humanum. 

Preter hoc uinculum, etc., usque ad Adam non est natus. 

uidete ergo, fratres, etc., usque ad te inuenit. 

Illud enim ubi uel maxime fides Christiana consistit,  etc., usque ad genus humanum. 

Ille unus unum peccatum, etc., usque ad ad a damnatione liberari. 

Nam iudicium ex uno in condemnationem, etc. Sed cur, inquis, gratia Dei non secundum, etc., usque ad apud Deum inuenitur. 

Igitur sicut per unius delictum, etc., usque ad in iustificationem uite. Quemadmodum enim omnes omnino, etc., usque ad nemo discit. 

 Sicut dictum est, sicut per unius delictum in omnes homines in condemnationem, ut nullus pretermitteretur, sic et in eo quod dictum est, per unius iustitiam in omnes homines in iustificationem uite, nullus pretermissus est. Non quia omnes in eum credunt et baptismo eius abluuntur, sed quia nemo iustificatur nisi in eum credat et baptismo eius abluatur. Itaque omnes dictum est, ne aliquo modo alio preter ipsum quisque saluus fieri posse credatur.

Ego dico paruulum natum in eo loco ubi, etc., usque ad secundum uerba sua. 

Sicut enim per inobedientiam unius hominis peccatores constituti sunt multi, ita per unius obeditionem  iusti constituentur multi. Obedientia est in omnibus, etc., usque ad constituentur multi. 

Hoc proderat superbis, ut abundaret delictum, etc., usque ad per Iesum Christum facta est. 

Etiam temporibus apostolorum, etc., usque ad postea accelerauerunt. 

Legis littera que docet, etc., usque ad uidebimus lumen. 

 Per Moysen data est lex, etc., usque ad queritur medicus. 

Lex data est, etc., usque ad sanandum fuit. 

Consepulti enim sumus cum illo per baptismum in mortem. Ignoratis, inquit, quoniam quicunque baptizati sumus, etc., usque ad in carne uetustatis. 

Ambulamus ergo in re laboris, sed in spe quietis, in carne uetustatis. Semel immolatus est Christus in seipso, etc., usque ad salubriter percipit. 

 Scientes quia uetus homo noster simul crucifixus est. Mortalitas unde sit, notum est, etc., usque ad in cruce triumphata sunt. 

Ut destruatur corpus peccati, etc., usque ad uiuemus cum Christo. Gratia Dei per baptismum eius qui uenit, etc., usque ad seruituti subiicimus. 

Scientes quod Christus resurgens a mortuis iam non moritur, mors illi ultra non dominabitur. Non Lazari resurrectio, etc., usque ad in eternum. 

Unus resurrexit iam non moriturus, etc., usque  ad Christianus. 

Quod autem mortuus est peccato, etc., usque ad in Christo Iesu. Peccatum ei non inerat, etc., usque ad quod nascendo traxerunt. 

Non ergo regnet peccatum, etc., usque ad et membra uestra arma iustitie Deo. Si non potes non habere malitiam, etc., usque ad iam non pugnabis. 

Non ergo regnet peccatum, etc., usque ad nisi Deus. 

Non dixit Apostolus, non sit peccatum, etc., usque ad in te regnat peccatum. 

 Quid est, ne dominetur, etc., usque ad non mihi dominetur omnis iniquitas. 

Peccatum enim uobis non dominabitur, etc., usque ad serui facti estis iustitie. Sub lege enim positis non sub gratia dominabitur peccatum, etc., usque ad excidistis. 

Humanum dico, etc., usque ad in sanctificationem. Apostolus admonet. Humanum, etc., usque ad qui datus est nobis. 

Preponite delectationi carnis, etc., usque ad inuisibilis pulchritudinis. 

 Cum enim serui esselis peccati, liberi fuistis iustitie. Qualis, queso, potest serui addicti, etc., usque ad liberi eritis. 

Est quedam confusio, etc., usque ad eternam habebit. 

Stipendia enim peccati mors. Merito stipendium: quia militie, etc., usque ad corona redditur. 

Ubi autem inuenimus, etc., usque ad sine fine uiuemus. 

 Item lectionis eiusdem breuis et continuata expositio, ab eo ubi dictum est: Propterea sicut per unum hominem peccatum in hunc mundum intrauit, usque ad Gratia autem Dei uita eterna, in Christo Iesu Domino nostro.

Sicut ab illo uno homine, etc., usque ad ille generatis. 

Disputamus enim non de quocunque peccatore, etc., usque ad in mundum. 

Nunquid enim Euam non imitantur, etc., usque ad natus ex femina. 

 In eo quidem loco, etc., usque ad transire supplicium. 

Quid autem aliud indicant etiam sequentia uerba apostolica? etc., usque ad sine fine uicturi sunt. 

Quod uero ait paulo superius. Usque ad legem peccatum in mundo fuit, etc., usque ad fieri omnino non possint. 

uerum est autem quod Apostolus ait, falsum ergo, etc., usque ad uestra falsitate conuincamini. 

Et non sicut, etc., usque ad condemnationem. Ex uno ergo, etc., usque ad nisi ipse. 

Eosdem autem omnes etiam multos, etc., usque  ad qui datus est nobis. 

Ut quemadmodum, etc., usque ad Dominum nostrum. Modo cum dixisset, etc., usque ad iustificatio. 



CAPUT uI.

Quid ergo dicemus? permanebimus in peccato ut Gratia abundet? Dixerat enim superius, etc., usque ad morimur peccato. 

Deinde ut ostenderet mortuos, etc., usque ad cum Christo in Deo. 

Interioris enim hominis, etc., usque ad in corde suo. 

 Quod enim mortuus est peccato, etc., usque ad uita iustorum. 

Non ergo regnet peccatum, etc., usque ad seruio legi Dei. 

Liberum arbitrium usque adeo, etc., usque ad facere. 



CAPUT uII.

An ignoratis, fratres, etc . . . . , quanto tempore uiuit? Usque ad eum locum in quo scriptum est, etc., usque ad deserueramus Deum. 

Item lectionis eiusdem explanatio. Cum enim essemus  in carne, ait Apostolus, passiones peccatorum que per legem sunt, etc., usque ad nec preuaricatio est. 

Scimus, inquit, quia lex spiritalis, ego autem carnalis sum, uenundatus sub peccato, etc., usque ad sed gratia Dei per Iesum Christum Dominum nostrum. 

uita iusti in isto corpore, etc., usque ad ad pacem uenire. 

Nulla ergo condemnatio est nunc his qui sunt in Christo Iesu. Et si habent desideria, etc., usque ad  tollat peccatum lex gratie. 

Igitur ipse ego mente seruio legi Dei, carne autem legi peccati. In qua conclusione, etc., usque ad propter munera sua. 

Ergo euacuati sumus, etc . . . . , in uetustate littere. Quoniam lex littera est, etc., usque ad spiritus autem uiuificat. 

Et quia dixerat euacuati sumus, etc., usque ad possit impleri. 

uera sponsa Christi intelligit quid distet inter litteram et spiritum, que duo dicuntur alio modo  lex et gratia: et non iam in uetustate littere sed in nouitate spiritus Deo seruiens, non est iam sub lege, sed sub gratia. Ita littera cum spiritu, etc., usque ad delectat ipsa iustitia. 

Ecce unde facti sumus, etc., usque ad terras captiuitas Sion. 

Scimus enim quia lex spiritalis est, ego autem carnalis sum, etc. Etiam spiritalis hominis iamque sub gratia constituti, etc., usque ad ista omnia. 

Quod ergo operor, ait, ignoro. Non enim ita dictum est, etc., usque ad de terra memoriam eorum. 

Sed peccatum, etc . . . . , non concupisces. Cum enim dicitur non concupisces, etc., usque ad ubi lex non est. 

Concupiuit anima mea desiderare iustificationes tuas in omni tempore. Laudabilis est ista, etc., usque ad nisi malam concupiscentiam. 

Non enim quod uolo facio bonum, sed quod odi malum hoc ago. Bonum est enim non concupiscere, et hoc bonum, etc., usque ad in membris eius, nulla erit. 

Scio, inquit, quia non habitat in me; hoc est in  carne mea, bonum. Hoc utique ait, etc., usque ad labor nullus. 

Bona itaque opera nostra, etc., usque ad non concupiscere. 

Non enim quod uolo ago bonum, sed quod nolo malum, hoc ago. Si autem  hoc etiam de seipso dicit Apostolus, nec iustorum est in hac uita ad perficiendum bonum tanta libertas proprie uoluntatis, quanta erit in illa uita, ubi non dicetur, non quod uolo ago. Omnis qui proficit, etc., usque ad perfectione tunc erit. 

 Dic, obsecro, Apostole, quando adhuc in carne uiuens in uiis Domini ambulabas, habebas peccatum, an sine peccato eras? Audiamus utrum se ipse seducat, an uero quod beatus Ioannes eius coapostolus sapiat, quoniam ueritas erat in eis. Hic ergo respondet. Nonne legistis ubi confiteor dicens. Non enim quod uolo facio bonum, sed quod nolo malum hoc ago. Et hoc audiuimus. Iam itaque illud interrogamus: quo in uiis Domini ambulabas, si malum quod nolebas hoc agebas. Cum psalmus sanctus insonet dicens. Non enim qui operantur iniquitatem in uiis eius, ambulauerunt. Audi continuo respondentem per sententiam consequentem.

Si quod nolo inquit ego hoc facio, iam ego non operor illud, sed quod habitat in me peccatum. Ecce  quemadmodum, etc., usque ad ipse sanaretur. 

Si autem quod nolo illud facio, non ego operor illud, sed quod habitat in me peccatum. Potest putaris, etc., usque ad in uoluntate committitur. 

Condelector enim legi Dei repugnantem legi mentis mee, etc. Caro, inquit, concupiscit, etc., usque ad concupiscentiis tuis uires. 

Aliud est non pugnare, et esse in pace, etc., usque ad Iesum Christum Dominum nostrum. 

De corpore mortis huius non omnis, etc., usque ad quoniam ipsi saturabuntur. 

Fideles enim orantes dicunt, etc., usque ad corpore mortis huius. 

Ita erat tunc illorum hominum corpus animale, etc., usque ad supplicio fiat meritum. 

Quisquis carnalem delectationem, etc., usque ad consolabuntur. 

Quid est quod te iactas? quid est quod, etc., usque ad egent gloria Dei. 

Liberari est a corpore mortis, etc., usque ad sed ad gloriam. 

Igitur ipse ego mente seruio legi Dei: carne autem legi peccati. Indicitur enim tibi quedam, etc., usque ad habere cum Deo. 

Quod dixerat, sine lege enim, etc., usque ad potius quam edomare. 



CAPUT uIII.

Nam quod impossibile erat legi in quo infirmabatur per carnem. Segregauit itaque hanc pluuiam, etc., usque ad qui datus est nobis. 

Deus Filium suum mittens in similitudinem carnis  peccati, et de peccato damnauit peccatum in carne. Dicet aliquis: Si hec natura pura . . . carnis peccati. 

Cilicium fortasse appellauit Dominus carnis sue mortalitatem, etc., usque ad delenda peccata. 

Quid dicit Pelagianista? Audite quid dicit. uidetur confiteri Christum in carne uenisse, sed discussus inuenitur. Christus enim in carne uenit: que similitudo esset carnis peccati, non esset caro peccati. Apostoli uerba sunt. Misit Deus Filium suum in similitudinem carnis peccati. Non in similitudinem carnis, quasi caro non esset caro, sed in similitudinem carnis peccati, quia caro erat, sed peccati caro non erat. Iste autem Pelagius et ceteram carnem omnis infantis  Christi carni conatur equare. Non ita est, karissimi, non pro magno commendaretur in Christo similitudo carnis peccati, nisi omnis cetera caro esset caro peccati.

Quid ergo prodest quia dicis Christum in carne uenisse, et omnium infantium carni eum conaris equare? Et tibi hoc dico quod Donatiste, non est ipse. Ecce uideo Ecclesiam matrem testimonium reddentem ipsis uberibus suis. Accurrunt matres cum paruulis filiis, ingerunt Saluatori saluandos, non Pelagio damnandos. Mater quelibet mulier pietate currens cum paruulo filio dicit, baptizetur ut saluetur. Pelagius contra.

Quid saluetur? Non est quod in eo sanetur, nichil habet uitii, nichil ex traduce damnationis attraxit.  Si equalis est Christo, quare querit Christum? Ecce dico tibi: Sponsus Filius Dei qui uenit in carne, saluator est maiorum et minorum, saluator est grandium et infantium, et ipse est Christus. Tu autem dicis Saluatorem Christum maiorum et non minorum, non est ipse. Si non est ipse, negas et tu Christum in carne uenisse.

Magnum quid huc attulit mercator iste. De regione sua ueniens iste mercator inuenit in regione nostra quod hic abundat? Nasci et mori, plena est terra his mercibus, nasci et mori. Natus est et mortuus est. Sed qua uia natus est? Ad istam regionem uenit, sed non ea uia qua nos. De celo enim uenit a Patre, et tamen natus est mortalis, natus est de Spiritu sancto ex Maria uirgine. Nunquid nos sic? Nos de  Adam et Eua: illa per concupiscentiam carnis; ille autem non per ipsam. Maria enim uirgo sine uirili amplexu, sine concupiscentie estu: quoniam ne pateretur hunc estum ideo ei dictum est: Spiritus sanctus superueniet in te, et uirtus altissimi obumbrabit tibi .

uirgo ergo Maria non concubuit et concepit, sed credidit et concepit. Natus est enim mortalis mortalibus. Quare mortalis? Quia in similitudinem carnis peccati. Non in carne peccati, sed in similitudinem carnis peccati. Quid habet caro peccati? Mortem et peccatum. Quid habuit similitudo carnis peccati? Mortem sine peccato. Si haberet peccatum, caro esset peccati; si mortem non haberet, non esset  similitudo carnis peccati. Talis uenit Saluator. uenit, mortuus est, sed mortem occidit. Finiuit in se quam timebamus. Suscepit illam, et occidit illam, quomodo summus uenator leonem suscepit et necauit. Nam prudentia carnis mors est; prudentia autem spiritus, uita et pax. uiuificabis nos et nomen tuum inuocabimus. Tu nobis dulcis eris, etc., usque ad premium iustificatorum. 

Quoniam sapientia carnis inimica est in Deum, legi enim Dei non subiicitur, nec enim potest. Nec illud quisquam pro impossibilitate non peccandi, etc., usque ad esse manifestum est. 

Sic autem dixit, mundum non posse accipere Spiritum  sanctum, sicut etiam dictum est, prudentia carnis inimica est in Deum, legi enim Dei non est subiecta, nec enim potest. uelut si dicamus: Iniustitia iustitia non esse potest. Mundum quippe ait hoc loco, significans dilectores mundi: que dilectio non est a Patre. Prudentia carnis inimica est in Deum, legi enim Dei non est subiecta, nec enim potest. Cum enim caritas legem impleat, etc., usque ad uictum pena consequitur. 

Qui autem in carne sunt, Deo placere non possunt. uos autem in carne non estis, sed in spiritu. Lex peccati, quod etiam, etc., usque ad Dei habitat in uobis. 

Et in carne sumus, etc., usque ad sentiamus. 

Si quis autem spiritum Christi non habet, hic non est eius. Hoc Dominus commendauit, etc., usque ad non est eius. 

Si autem Christus in nobis est, corpus quidem mortuum est propter peccatum, spiritus uero uiuit propter iustificationem. Anima iam pia que fuit impia, etc., usque ad spiritum eius in uobis. 

Corpus enim mortuum, etc., usque ad habens animam. 

Ut euidentissime appareat, etc., usque ad spiritum eius in uobis. 

Distinguere autem inter illam generationem, etc., usque ad inde est unde procedit. 

uita que fructu corporis delectata negligit Deum, inclinatur ad nichilum, et ista est nequitia. Hoc pacto autem uita carnalis et terrena efficitur, etc., usque ad mors in uictoria. 

Ergo fratres, etc., usque ad, coheredes autem Christi. Ergo, fratres, accepto adiutorio, etc., usque ad coheredes autem Christi. 

Ergo fratres debitores sumus non carni ut secundum  carnem uiuamus, etc., usque ad, non sunt filii Dei. 

Si autem spiritu facta carnis mortificaueritis, uiuetis. Ut spiritu nostra opera, etc., usque ad et lethaliter infigantur. 

Quicunque enim Spiritu Dei aguntur hi filii sunt Dei. Non se itaque fallant qui dicunt, etc., usque ad quod non acceperunt. 

Filii Dei quandiu mortaliter, etc., usque ad humiliatum Deus non spernit. 

Non enim qui spiritu suo aguntur, sed quotquot Spiritu Dei aguntur, hi filii sunt, non quia ipsi nichil  agunt, sed ne nichil boni agant a bono aguntur ut agant. Nam tanto magis efficitur quisque filius bonus quanto largius ei datur a Patre spiritus bonus.

Plus est procul dubio, etc., usque ad male agere non potest. 

Non enim accepistis spiritum seruitutis iterum in timore, etc. Misisti spiritum tuum, cooperuit eos mare, etc., usque ad sine adiutorio gratie, 

Et illi qui sub lege sunt, etc., usque ad per Spiritus sancti donum. 

Sicut enim sunt duo timores, etc., usque ad quasi  non acceperint. 

Nemo inuitus bene facit etiam si bonum est quod facit, quia nichil prodest spiritus timoris ubi non est spiritus caritatis. Plenitudo legis caritas est, quia per caritatem lex impletur, non per timorem. In tantum enim fiunt mandata iustitie, in quantum adiuuat spiritus gratie. Mandatum Dei si timore, etc., usque ad radice procedit. 

Sed accepistis spiritum adoptionis filiorum, in quo clamamus; Abba, Pater. Qualis res est si pignus tale est; nec pignus sed arrha dicenda est. Pignus enim quando ponitur, cum fuerit res ipsa reddita, pignus aufertur. Arrha autem de ipsa re datur que danda  promittitur, ut res quando redditur impleatur quod datum est non mutetur. Quod autem Marcus non solum Pater, etc., usque ad Abba Pater. 

Ipse est pax nostra, etc., usque ad plebe eius, 

Duo uerba posuit, etc., usque ad unitatem pertineret. 

Ipse spiritus reddit testimonium spiritui nostro quod sumus filii Dei. Ecclesia accipit, etc., usque ad communis. 

Si autem filii, et heredes, heredes quidem Dei coheredes autem Christi, Magna beneuolentia, magna  misericordia. Unicus natus est, etc. usque ad nos possideamus sicut lucem. 

Sicut Apostolus ad Hebreos dicit, etc., usque ad et ipse nobis. 

Talis est enim uia iustorum, etc., usque ad quod non transibit. 

Hereditas in qua coheredes, etc., usque ad quanta omnibus, 

Si tamen compatimur, etc., usque ad que reuelabitur in nobis. Que erit futura gloria nostra, etc., usque ad in nobis. 

uidetis ergo, karissimi, que sint proposita, etc.,  usque ad reuelabitur in nobis. 

Ipse dicit qui patiebatur, et sciebat, etc., usque ad merces sine fine. 

Nam exspectatio creature filiorum Dei exspectat. Hoc capitulum obscurum est, quia non hic, est., usque ad impia et inepta iactasse. 


Item quedam ex eodem capitulo.

uanitati enim creatura, etc., usque ad in spe. Quid est auerte oculos meos, etc., usque ad uanitati subiecti sumus. 

Diligit itaque homo sponte uanitatem, etc., usque  ad et adoptionem gratie. 

Scimus enim quia omnis creatura ingemiscit et parturit usque adhuc. In unoquoque homine omnis creatura, etc., usque ad in singulis omnis est. 

Sed et nos ipsi primitias Spiritus habentes nostri. In nobismetipsis, inquit, ingemiscimus, etc., usque ad peruenies ad rem. 

Audi Apostolum. Spe enim salui facti sumus, etc., usque ad sed certa spes. 

Si redemptor noster ille dicitur, captiui tenebamur, etc., usque ad non sunt deserta. 

In nobismetipsis ingemiscimus adoptionem filiorum, etc., usque ad societate angelorum. 

Spe enim salui facti sumus, etc. Quanto est quisque sanctior et desiderii sancti plenior, tanto est eius in orando fletus uberior. An non est uox ciuis superne Hierusalem: Facte sunt mihi lacryme mee panes die ac nocte, etc.: Lauabo per singulas noctes lectum meum, lacrymis stratum meum rigabo, etc.: Gemitus meus non est absconditus a te, etc.: Dolor meus renouatus est? Aut uero non eius filii sunt qui ingemiscunt grauati, in quo nolunt spoliari sed superuestiri, ut absorbeatur mortale hoc a uita?  Nonne ipsi sunt qui primitias habentes Spiritus in semetipsis ingemiscunt, adoptione exspectantes redemptionem corporis sui? Apostolus saluos nos dicit factos, etc., usque ad sancti esse dicamur. 

Meminerimus in corruptibili corpore, etc., usque ad uita erumnosa. 

Saluos enim nos fecit per lauacrum regenerationis, etc., usque ad et non inuenias. 

Spe salui facti sumus, etc., usque ad et in diuite ardente narrauit. 

Non exstinguetur in nocte lucerna eius, etc.,  usque ad extinguatur. 

Similiter autem, etc., usque ad uocati sunt santi. Oratio quidquid impetrat, etc., usque ad adiuuat iam fideles. 

Quid enim oremus sicut opportet, etc., usque ad aures Dei. 

Quid enim aliud significat, etc., usque ad scire faceret. 

Sic enim dictum est gemitibus, etc., usque ad potuerit ignorare. 

 Beata uita querenda est, usque ad nec gemitibus quereretur. 

Quia ergo in Christo uos amamus, etc., usque ad que Christi sunt querunt. 

Quid oremus sicut oportet, etc., usque ad abba Pater. 

In his ergo temporibus, etc., usque ad uocati sunt sancti. 

Apostolus cum dixisset, Scimus, etc., usque ad pro bona uoluntate. 

 Quamuis enim et ipsa mors, etc., usque ad ut apprehendant ueram uitam. 

Qui uoluntatem Dei sequitur, etc., usque ad omnia cooperantur in bonum. 

Animam Christianam, etc., usque ad nichil ualemus. 

De operante illo, etc., usque ad negauit Christum. 

Hereticorum quoque inquietudine, etc., usque ad cooperantur in bonum. 

 Nam quos presciuit et predestinauit conformes fieri imaginis Filii sui, ut sit ipse primogenitus in multis fratribus. Inimici Ecclesie quolibet errore cecentur, etc., usque ad cooperatur in bonum. 

Certus est ergo Dei prescientie definitus numerus, et multitudo sanctorum, quibus diligentibus Deum, quod eis donauit per diffusum in cordibus eorum Spiritum sanctum, omnia cooperantur in bonum, his qui secundum propositum uocati sunt. Quoniam quos ante presciuit, et predestinauit, conformes fieri imaginis Filii sui, ut ipse sit primogenitus in multis fratribus. Quos autem predestinauit illos, et uocauit. Hic subaudire debemus secundum propositum. Sunt enim et alii uocati, sed non electi, ac per hoc non secundum  propositum uocati. Quos autem uocauit, hoc est secundum propositum, illos et iustificauit: quos autem iustificauit, illos et glorificauit. Hi sunt filii promissionis, hi sunt electi, qui per electionem gratie salui fiunt. Hec sunt uasa misericordie in quibus Deus etiam per uasa ire notas fecit diuitias glorie sue.

Nam quos presciuit, et predestinauit conformes fieri imaginis Filii sui, ut sit ipse primogenitus in multis fratribus. Predestinatio est gratie preparatio, etc., usque ad predestinationis effectus. 

Hec est predestinatio sanctorum, etc., usque ad relinquuntur. 

 Quod ergo ait predestinatos, etc., usque ad pertinet. 

Quos autem presciuit, etc., usque ad cum hec diceret. 

Secundum id quod unigenitus est non habet fratres, secundum id autem quod primogenitus est, fratres uocare dignatus est omnes qui post eius et per eius primatum in Dei gratiam renascuntur per adoptionem filiorum, sicut apostolica disciplina commendat.

Ista igitur sua dona, etc., usque ad est predestinare. 

Quos autem predestinauit, etc., usque ad imo qui  et resurrexit. Ista sanctificatio conceditur iustis, sed, etc., usque ad et tribulationum. 

Sic enim ad eternam, etc., usque ad glorificat. 

Intelligamus ergo uocationem, etc., usque ad ipsos et glorificauit. 

Nouit Dominus qui sunt eius, etc., usque ad quis contra nos? 

Omnium quidem bonorum fidelium, etc., usque ad in hoc seculo timeamus, 

 Apostolum beatum audiuimus exhortantem, etc., usque ad cum proficimus crescit, 

Qui etiam Filio suo proprio non pepercit, sed pro nobis omnibus tradidit illum. Quid dabit eis quos predestinauit, etc., usque ad carnali corruptione substantia. 

Quod autem a Patre sibi dicit datum calicem passionis, profecto illud est quod ait Apostolus: Si Deus pro nobis, quis contra nos? . Qui Filio proprio non pepercit sed pro nobis omnibus tradidit eum. uerum auctor calicis huius est etiam qui bibit. Unde idem Apostolus item dicit: Christus dilexit nos et tradidit seipsum pro nobis oblationem et hostiam Deo in  odorem suauitatis. Dictum est enim ab Apostolo: Qui me dilexit, etc., usque ad laudem gratie. 

Quomodo non etiam cum illo omnia nobis donauit? Quid sibi uult quod cum Pater diceret, Tu mecum es semper, addidit: Et mea omnia tua sunt? etc., usque ad dominandum inferiora. 

Quis accusabit aduersus electos Dei? Deus qui iustificat? Quis est qui condemnet, etc., Quecunque autem de ambiguis distinctionibus diximus, etc., usque ad soluat inspectio. 

Qui est ad dexteram Dei, qui etiam interpellat  pro nobis. Caput nostrum ad dexteram Patris interpellat, etc., usque ad uoluntatem mutat. 

Quis nos separabit a caritate Dei? Tribulatio an angustia, an persecutio, an fames, an nuditas, an gladius? Spes que hic est, ad iustitiam pertinet, etc., usque ad quis contra nos. 

Sicut scriptum est: Quia propter te mortificamur tota die: estimati sumus sicut oues occisionis. Psalmus iste filiis Chore dicitur, etc., usque ad occulta cordis. 

Quesierunt martyres Christum confitendo, etc., usque ad me perdes et te. 

Sed in his omnibus superamus propter eum qui dilexit nos. Preter hec autem mala huius uite, etc., usque ad esse damnatam. 

Certus sum enim, etc., usque ad Domino nostro. Audiamus ergo quem finem bonorum, etc., usque ad presens est. 



CAPUT IX.

ueritatem dico . . . . . . in secula. Amen.

Quid potest abundantius dici? Quid expressius declarari? Quid sanctius commendari? Que est enim  adoptio Isrelitarum nisi per Filium Dei, etc., usque, ad anathema sit. 

Sic ergo pepercit illi genti ut, etc., usque ad propter ipsum. 

Si non Moyses electus eius stetisset, etc., usque ad disperderet eos. 

Ille ergo rex eius qui, etc., usque ad Dominus Dauid. 

Quamuis nec sic quidem  dignum, etc., usque ad de uirgine nasceretur. 

 Non autem quod exciderit uerbum Dei, etc., usque ad et erit Sare filius. Dixerat Abrahe Deus cum de ancilla, etc., usque ad congregantur. 

uolens igitur beatus Paulus ostendere, etc., usque ad potens est et facere. 

Neque enim nesciebat quid loqueretur, etc., usque ad congruenter ministrauerunt. 

Non solum autem illa, etc., usque ad Esau autem odio habui. Quando enim dictum est, etc., usque ad benedicitur Iacob. 

Non itaque misericordie gratuite Dei, etc., usque  ad ut fidelis essem. 

Non solum autem, sed et Rebecca ex uno concubitu habens Isaac patris nostri. Non solum autem, etc., usque ad uno tempore concepti. 

Quod autem dictum est, etc., usque ad et hoc absit. 

Moysi enim dicit, etc., usque ad sed miserentis est Dei. Hoc si attenderes, non extenderes, etc., usque ad et quem uult obturat. 

Sed miseretur utique, etc., usque ad ambulatis. 

Nunquid dicit figmentum, etc., usque ad aliud in  contumeliam? Ubi uniuersa ista massa merito, etc., usque ad uie eius. 

Quid Apostolo responsuri sunt, qui cum et hos geminos, etc., usque ad nec iudicium accuset inuitat. 

Cum enim nondum nati fuissent, aut aliquid egissent bonum aut malum. Cum Isaac Deum roganti ut pareret uxor, etc., usque ad eorum nullum erat. 

An forte illud iam explosum, etc., usque ad minime dubitemus. 

 Neque enim habet ullam cunctationem, etc., usque ad siue boni siue mali. 

Quis porro tam impie desipiat, ut dicat, etc., usque ad in Domino glorietur. 

Multi de isto profundo querentes reddere rationem, etc., usque ad uel boni uel mali. 

Ut secundum electionem propositum Dei maneret, non ex operibus, sed ex uocante dictum est, quia maior seruiet minori. In eo quod Dominus respondet Rebecce, etc., usque ad a ceruice sua deposuerunt. 

 Sicut scriptum est: Iacob dilexi, Esau autem odio habui. Habes aperte Scripturam, etc., usque ad odio habui. 

Quid ergo dicemus? etc., usque ad misertus ero. Ille intelligitur loqui, etc., usque ad ut omnium misereatur. 

Ex prima enim transgressione primi hominis, etc., usque ad nota uobis feci. 

Igitur non uolentis neque currentis, sed miserentis est Dei. Dei gratiam uel misericordiam uolumus impetrare, etc., usque ad sermonibus meis. 

 Ut in Deum credamus, etc., usque ad a Patre meo 

Ne quisquam etsi non de operibus, etc., usque ad ne frustra uelit. 

Nisi Dominus edificauerit domum, in uanum laborauerunt edificantes eam. Quomodo ergo, Deus, etc., usque ad adiuuaret. 

Dicit enim Scriptura Pharaoni, quia in hoc ipsum excitaui te, ut ostendam in te uirtutem, etc. Et propter hoc ipsum conseruatus es, etc., usque ad et exitus docet. 

Nullum Deus uel angelorum, etc., usque ad antithetis honestaret. 

Ergo cuius uult miseretur, et quem uult obdurat. Quando ergo Pater intus auditur, etc., usque ad respondeas Deo. 

Quantum ad iustitiam spectat et gratiam, etc., usque ad iudicia eius. 

Non hoc loco Apostolus sanctos prohibuit, etc., usque ad id quod est. 

An non habet potestatem figulus tuti ex eadem massa facere aliud quidem uas in honorem, aliud uero in contumeliam? Figulus est cum fragiles, infirmos, et  terrenos facit, etc., usque ad oculos fecerat. 

Sic ergo factus est homo rectus, etc., usque ad nec in se. 

Si de mundo, inquit, essentis, mundus quod suum erat diligeret, etc., usque ad iam non est gratia. 

Si qua igitur, etc., usque ad ceteri. 

Ecce Agnus Dei, etc., usque ad posset esse uindicta. 

Quod si Deus, etc., usque ad in gloriam. Cur etiam aliquos Creator uoluit, etc., usque ad merita dici possint. 

Deus meus emonstrauit, etc., usque ad debitum relaxatur. 

Apud illum potestas, etc., usque ad spera misericordiam eius. 

Debita redditur pena damnato, etc., usque ad aliud in contumeliam. 

Si autem uolens Deus ostendere iram, etc., usque uidet supplicia peccatorum. 

Dat quibus uult, etc., usque ad fraude donatur. 

Etenim etiam illud dici potest: cur omnino, etc., usque ad in Domino glorietur. 

Quos et uocauit nos, etc., usque ad misericordiam consecutam . Una est enim ex Adam, massa, etc., usque ad conspersionem. 

Et erit in loco, etc., usque ad uocabuntur filii Dei uiui. Hoc testimonium propheticum de uocatione, etc., usque ad agnoscantur a terra. 

Isaias autem clamat, etc., usque ad faciet Dominus super terram. Neque enim quia fracti sunt infideles, etc., usque ad salue fient. 

Ad misericordiam quippe gratuitam, etc., usque ad ex gentibus. 

Propter quod posuit testimonium de Osee, etc., usque ad testimonio sequenti docet. 

Et sicut predixit Isaias, etc., usque ad et sicut Gomorrha similes fuissemus. Deinde ostendit gentes ex fide, etc., usque ad sequitur et dicit. 

Fratres quidem, etc., usque ad secundum scientiam, etc. Ex persona enim eorum qui inde crediderunt, etc., usque ad obedientium populorum. 

Quid ergo dicemus, etc., usque ad quasi ex operibus. Gentes que non sectabantur, etc., usque ad saluus erit. 

Gentes que non sectabantur iustitiam, etc., usque ad non adiuuantur. 



CAPUT X.

Ignorantes Dei iustitiam, etc., usque ad habere iustitiam. 

Offenderunt in lapidem offensionis, etc. Christus  sperabatur uenturus, etc., usque ad non confundetur. 

Omnes, inquit, peccauerunt et egent gloria Dei, ut qui crediderint in eum non confundantur . Sicut et Psalmus dicit: Accedite ad eum et illuminamini, et uultus uestri non confundentur . Qui ergo in se gloriatur confundetur: Non enim sine peccatis inuenietur. Ille itaque tantummodo non confundetur qui in Domino gloriatur.

Quicunque illum fide exspectant, etc., usque ad cum uenerit. 

Fratres, bona uoluntas, etc., usque ad fit pro illis in salutem. Quid ergo oramus pro nolentibus credere,  etc., usque ad fides ipsa donetur. 

uoluntas ut ad uera credenda moueatur, etc., usque ad in salutem. 

Testimonium perhibeo, etc., usque ad non secundum scientiam. Zelum, inquit, Dei habent, etc., usque ad non sunt subiecti. 

Apostolorum audiuimus eamdem gratiam, etc., usque ad quasi non acceperis. 

Iustitia Dei est, etc., usque ad non sunt subiecti. 

Ignorantes enim Dei iustitiam, etc., usque ad iustitie  Dei non sunt subiecti. Dicitur spiritus Elie qui est spiritus Dei, cuius particeps factus Elias illa potuit: sic dicitur et Dei iustitia que nostra est, sed donata a Deo. De qua loquens Apostolus, Iudeos arguens dicit: Ignorantes enim Dei iustitiam et suam uolentes constituere, id est, tanquam a se sibi paratam. Contra quales dicit: Quid enim habes quod non accepisti ? Ignorantes enim Dei iustitiam et suam uolentes constituere, iustitie Dei non sunt subiecti . De Iudeis hoc dixit, qui de se presumentes gratiam repellebant, et in Christum propterea non credebant. Suam uero iustitiam dicit eos uolentes constituere, que iustitia est ex lege non quia lex ab ipsis est constituta, sed in lege que  ex Deo est suam iustitiam constituerant quando eamdem legem suis uiribus se implere posse credebant. Ignorantes Dei iustitiam non qua iustitia Deus iustus est, sed que iustitia est homini ex Deo.

Que sit autem iustitia Dei, etc., usque ad sanguinis Christi. 

Carnales Isrelite, terrene Ierusalem ciues, etc., usque ad placere se Deo. 

Beati qui esuriunt et sitiunt iustitiam, quoniam ipsi saturabuntur, etc., usque ad qui datus est nobis. 

Est enim iustitia Dei, que et nostra fit, etc., usque  ad omni credenti. 

Discernitur quidem ab operibus fides, etc., usque ad permanebis in patria. 

Finis enim legis Christus ad iustitiam, etc., usque ad ipse finis dicitur. 

Finis enim legis Christus ad iustitiam, etc., usque adnostri finis dicitur. 

Finis enim legis Christus est ad iustitiam omni credenti. Intentio enim dirigitur, etc., usque ad nemo perficit legem. 

 Initium est uetus Testamentum, finis Nouum. Timor enim preualet in lege, et initium sapientie timor Domini. Finis autem legis Christus ad iustitiam omni credenti: quo donante diffunditur caritas in cordibus nostris per Spiritum sanctum qui datus est nobis. Et consummata caritas foras mittit timorem.

Finis legis Christus est, in quo, etc., usque ad et caritatis extendat. 

Finis fidelium Christus est ad quem cum uenerit currentis intentio, non habet in quod possit amplius inuenire, sed habet in quo debeat permanere.

Moyses enim scripsit, etc., usque ad quid dicit Scriptura. Lex autem non est ex fide, sed, etc.,  usque ad sine querela. 

Prope est uerbum in ore tuo, etc., usque ad a mortuis saluus eris. Iam uos mundi estis propter uerbum, etc., usque ad saluus eris. 

Non enim laus fidei Christianorum est quia credunt mortuum Christum, sed, etc., usque ad non adiiciat ut resurgat. 

Hec est fides Christianorum, etc., usque ad loquitur in uobis. 

Sed dum peregrinamur a Domino, etc., usque ad  fit ad salutem. 

Intrare quisquam Ecclesiam potest nolens, etc., usque ad loqueris non confiteris. 

Incipe quicunque me audis uiuere quomodo, etc., usque ad erubescat. 

Cum dictum esset, Corde creditur, etc., usque ad dolum in lingua sua. 

Corde creditur ad iustitiam, ore confessio, etc., usque ad non unde fecit me. 

Scriptum est, et apostolice discipline, etc., usque  ad corde gestamus. 

Querens a Deo pacem, etc., usque ad loquenda. 

Dicit enim scriptura, etc., usque ad quicunque inuocauerit nomen Domini saluus erit. Quia de peccato graui miseria premebatur genus humanum, etc., usque ad dictum est. 

Quomodo ergo inuocabunt, etc., usque ad euangelizantium bona. Degentibus namque dixit non de Iudeis, etc. usque ad esse mittendos. 

Sed non omnes obediunt, etc., usque ad quis credidit  auditui nostro? Quidam inter se mussitant, etc., usque ad non sunt subiecti. 

Ergo fides ex auditu: auditus autem per uerbum Dei Christi. Quamuis enim Deus doceat intrinsecus, etc., usque ad neque rigandum .

Fides quam qui habent, etc., usque ad per dilectionem. 

Sed dico, nunquid non audierunt? etc., usque ad apparui his qui me non interrogabant. Quo pacto ab apostolis est predicatio ista, etc., usque ad crescendo uenturum 

Ad Isrel autem, etc., usque ad et contradicentem mihi. Si in eo quod ait, extendi manus meas, etc., usque ad contradicentem. 



CAPUT XI.

Dico ergo: Nunquid, etc. usque ad plebem suam quam presciuit. Ex illo enim populo Isrel quicunque in Christo, etc., usque ad ceteri uero excecati sunt. 

Aliquando predestinatio significatur, etc., usque ad fuerat ipse facturus. 

 Laus illi, iubilatio illi, etc., usque ad in horreo recondita est. 

uerba Apostoli. Attendite, inquit, quid dicit Elias, etc., usque ad si gratia est, gratis datur. 

Si ergo etc., usque ad salue facte sunt. Non uos me elegistis, etc., usque ad effecit merita. 

Reliquie per electionem gratie salue facte sunt, etc., usque ad ex Aegypto liberati sunt 

Si autem gratia, etc., usque ad iam non est gratia. Aduersus illos qui in operibus legis gloriabantur, Apostolus loquitur, etc., usque ad non est gratia, 

Iudeos de opere suo gloriantes sic arguit, etc., usque ad salutare Dei. 

Gratia pluuia uoluntaria, etc., usque ad coronasti nos. 

Quid ergo? Quod querebat Isrel, etc., usque ad dorsum eorum semper incurua. Ecce misericordia et iudicium, etc. usque ad nisi credite. 

Sitiebam et acetum accepi, id est fidem, etc., usque ad eam curatam erexit. 

Dico ergo: Nunquid sic offenderunt, etc., usque ad  ministerium meum honorificabo. Iudei qui eum occiderunt, etc., usque ad habere non posset. 

Si quomodo ad emulandum prouocem, etc., usque ad si deliberatio sancta est, et massa. Dicit Apostolus: Si quomodo emulari, etc. usque ad perit confessio. 

Et si radix sancta, et rami. Frangantur superbi rami, humilis inseratur oleaster, etc., usque ad tenebras exteriores. 

Quod si aliqui ex ramis, etc., usque ad non tu radicem portas, sed radix te. Apostolus enim gentibus loquebatur, etc., usque ad iste tenuit eam. 

 Gentes iam credentes in Christum, etc., usque ad aduersus ramos. 

Sed dicis, ait: Fracti sunt, etc., usque ad noli altum sapere, sed time. Quid est enim, noli altum sapere? Noli superbire quia insertus es, etc., usque ad radicis pinguedini redditus. 

Iudei olim uocati ex Aegypto, etc., usque ad stridor dentium. 

Hec siue gratanter siue indignanter audiant Iudei, etc., usque ad sed time. 

 Si enim Deus, etc., usque ad nec tibi parcat. Non enim accepistis, inquit Apostolus, spiritum seruitutis, etc., usque ad uelle est operari pro bona uoluntate. 

Noli altum sapere, sed time, etc., usque ad in seculum seculi. 

uide ergo bonitatem, etc., usque ad inserentur sue oliue. Beatus Apostolus doctor gentium in fide et ueritate exhortans, etc., usque ad permanseris in bonitate. 

Salubriter non solum bonitatem, uerum etiam seueritatem Dei, etc.; usque ad seueritatem Dei. 

Nam si ex naturali excisus es, etc., usque ad in bonam oliuam. Dici autem humano more contra naturam esse quod, etc. usque ad contra seipsum non facit. 

Nolo enim uos ignorare, etc., usque ad ex parte contigit in Isrel. In iudicium uenit in mundum ille iudex futurus uiuorum, etc., usque ad peccatores preuaricatores. 

Donec plenitudo gentium, etc., usque ad cum abstulero peccata eorum. Consilium inopis confudistis, etc., usque ad salutare Isrel. 

O stulti, increpastis, insultastis, etc., usque ad  quia ipse cognouit. (Id., tract. in psal. 52, tom. Iu, part. I, col: 619.

Quod uero ait Malachias propheta: Mementote legis Moysi, etc., usque ad eiusdemque renouationem. 

Secundum Euangelium quidem, etc., usque ad sine penitentia sunt dona et uocatio Dei. Cum dixisset: Nolo enim uos ignorare, fratres, sacramentum hoc, etc., usque ad permansissent utique nobiscum. 

Non solum enim dixit, sine me nichil potestatis facere, etc., usque ad inueniet finis. 

Sicut enim aliquando et uos, etc., usque ad ut omnium misereatur. Non hoc ideo dictum est quod sit  neminem damnaturus, etc., usque ad neminem damnaturus. 

O altitudo, etc., usque ad ipsi gloria in secula seculorum amen. Nolunt ut sit ipsi gloria in iustificandis impiis, etc., usque ad per gratiam ipsius. 

O altitudo diuitiarum sapientie, etc., usque ad indignis aliis denogatur. 

Scio quod sicut impossibilitas, etc., usque ad in secula seculorum. Amen. 

Dixit Apostolus: Unus deus Pater ex quo omnia,  etc., usque ad in secula seculorum. Amen. 

Quis enim cognouit sensum Domini, aut quis consiliarius eius fuit? Nec mirum est quod sanctis angelis, etc., usque ad superferebatur super aquam. 

Aut quis prior, etc., usque ad ipsi gloria in secula seculorum amen. Et ipsum igitur initium fidei, etc., usque ad sunt omnia. 

Aliter enim dicimus homini, debes, etc., usque ad ne remaneamus ingrati. 

Quoniam ex ipso et per ipsum et in ipso sunt omnia,  ipsi gloria in secula seculorum amen.

Religet ergo nos religio uni omnipotenti Deo, etc., usque ad in secula seculorum. Amen. 

Res igitur quibus fruendum est, etc., usque ad propter spiritum sanctum. 

Unum scilicet Dominum esse solum, cui seruitus illa debetur que latria, etc., usque ad et illi soli seruies. 

Non enim duos aut tres deos, etc., usque ad sed ipsi gloria. 

Pater non habet patrem de quo sit, etc., usque ad  in secula seculorum. Amen. 

Quia ergo Deus omnia que non de se genuit, etc., usque ad sollicita sint membra. 



CAPUT XII.

Obsecro itaque, fratres, etc., usque ad et beneplacens et perfecta.

uerum sacrificium est omne opus quod agitur etc., usque ad pars in illis opitulatur. 

Et nolite conformari huic seculo, sed reformamini in nouitate sensus uestri. Non ita est accipiendum quasi totum amiserit homo, etc., usque ad uane  conturbatur. 

Qui uero commemorati conuertuntur, etc., usque ad sicut potuit deformare. 

Dominus qui uerbum consummans et breuians fecit, etc., usque ad perducat officio. 

Quid est autem aliud iustitia cum in nobis est, etc., usque ad ad imaginem Dei. 

Ex libro confessionum tertiodecimo cum de initio Genesis, etc., usque ad perfectum est. 

Dico enim per gratiam, etc., usque ad sapere ad  sobrietatem. Intelligamus quam sit Apostolo obtemperandum precipienti, etc., usque ad antequam crescat. 

Et unicuique sicut Deus diuisit, etc., usque ad qui preest, in sollicitudine.

Ecce apertam confessionem illius gratie, etc., usque ad unicuique partitum. 

De fide, hoc est de uoluntate credentis, etc., usque ad Domino Iesu Christo. 

Constat, sine Spiritu sancto Christum nos diligere, et eius mandata seruare non posse, etc., usque ad idem autem spiritus. 

 Ipsam fidem unde omnis iustitia sumit initium, etc., usque ad quia occulta. 

Qui miseretur, in hilaritate, etc., usque ad sollicitudine non pigri. Quoniam in multis offendimus omnes suggerit dominicam tanquam quotidianam, etc., usque ad diligit Deus. 

Spiritu feruentes, domino seruientes. Ait Ioannes inter cetera que locutus est ad eos, etc., usque ad caritas multorum. 

Eloquium domini igniuit eum, etc., usque ad caritas multorum. 

 Spe gaudentes, etc., usque ad idipsum inuicem sentientes. In magna uidetur esse tristitia cum dicit, Concupiscit, etc., usque ad non aufertur. 

Quid sibi uult: Labores fructuum tuorum manducabis, etc., usque ad ubi sempiterna felicitas. 

Non alta sapientes, sed huminous consentientes. Tunc enim erit humilitas uera, si non sola ostentetur in lingua, etc., usque ad quam tumere. 

Qui se exaltat humiliabitur, etc., usque ad inimicus  iniustus. 

Nolite esse prudentes apud nosmetipsos, etc., usque ad cum omnibus hominibus pacem habentes. Sex sunt in isto genere differentie, etc., usque ad hominem sibi expetere. 

Non nosmetipsos defendentes . . . ego retribuam, dicit Dominus. Quod scriptum est in Apocalypsi, sub ara Dei martyres, etc., usque ad uoluntate crudelis. 

Sed si esurierit inimicus . . . super caput eius. Seruabitur ergo in locutionibus figuratis, etc., usque ad  miserie subuenitur. 

Noli uinci a malo, sed uince in bono malum. Contende cum malo, sed, etc., usque ad duo mali. 

Si tu iam non es malus, etc., usque ad unus esset bonus. 



CAPUT XIII.

Omnis anima potestatibus sublimioribus subdita sit. A parte superiore, etc., usque ad, omnis homo. 

Prodest ergo et seueritas uestra, etc., usque ad dilectionis impletur. 

Non est enim potestas nisi a Deo. Que autem sunt, a Deo ordinata sunt. Nocendi autem uoluntas potest esse a suo quoque animo praua, etc., usque ad iniquitas apud Deum. 

Malitia hominum cupiditatem nocendi potest habere, etc., usque ad non diabolo placuit. 

Qui etiam nocentium potestas non est, etc., usque ad angelis eius 

uis autem non timere . . . minister est tibi in bonum. Quid ergo?  sanctus Laurentius malum fecerat ut a potestate occideretur? etc., usque ad  occasionem prebente. 

Si autem malum feceris . . . uindex in iram ei qui male agit. Ex epistola ad Apringium, ubi pro Donatistis, etc., usque ad intercedentibus nobis. 

Ideo necessitate subditi estote . . . cui honorem, honorem. In fide Christi non est distantia Iudei et Greci, etc., usque ad agnitionem ueritatis uenire. 

Nemini quidquam debeatis nisi ut inuicem diligatis. Charitatem tanto magis debemus, etc., usque ad semper debetur. 

 Sanctitati tue salutationem debitam reddo, etc., usque ad inuicem diligatis. 

Qui enim diligit proximum, legem impleuit. Fides enim, sicut Apostolus ait, per dilectionem operatur, etc., usque ad inuicem diligatis. 

Hec est autem uera dilectio, ut inherentes ueritati, etc., usque ad ut precipue Deum diligat. 

Queri potest cur Apostolus solam commemorauerit proximi dilectionem, etc., usque ad moribus facile est. 

 Nam non adulterabis . . . diliges proximum tanquam teipsum. Cur ergo non dicimus qui hanc uirtutem habet, etc., usque ad nichil ex uitio remanebit. 

Nolite itaque putare, fratres mei, in hoc, etc., usque ad tanti capitis simus. 

Tunc quippe est optimus homo, etc., usque ad deriuatione minuatur. 

Decalogus legis decem precepta habet, etc., usque ad societate uersaris. 

Charitatem habens que est de corde puro, etc., usque ad odisse quod diligit. 

Dilectio proximi malum non operatur. Proximum omnem hominem oportet intelligi, etc., usque ad odit animam suam. 

Tenete ergo dilectionem, etc., usque ad ut corrigat. 

Plenitudo ergo legis est dilectio. Plenitudo legis caritas est, etc., usque ad nec proximum diligit. 

Mandatum nouum de uobis, etc., usque ad omnia in omnibus. 

Qui sedes super Cherubin, etc., usque ad Deus  caritas est. 

Et hoc scientes tempus, etc. usque ad dies autem appropinquauit. Et mane oratio mea preueniet te, etc., usque ad fideliter exspectamus. 

Abiiciamus ergo opera tenebrarum, etc., usque ad honeste ambulemus. uita fidelium que in hac carne, etc., usque ad in cordibus nostris. 

uita fidelium in comparatione uite infidelium dies est, etc., usque ad in resurrectione promissum est. 

Non in commessationibus, etc., usque ad Dominum Iesum Christum. Cum Apostolus tria breuiter genera,  etc., usque ad ossa confringeret. 

Et carnis curam ne feceritis in desideriis. Crastinus enim dies, inquit, sollicitus erit sibi ipsi, etc., usque ad sunt necessaria. 

Fames et sitis quidem dolores sunt, etc., usque ad nisi tu des. 

Nec nos terrent quedam more sapientium, etc. usque ad si ipsa non desunt. .

Carnis inquit, prouidentiam, etc., usque ad suas  infirmitates. .



CAPUT XIu.

Infirmum autem . . . olus manducet. Cor hominis nec uidere possumus nec ostendere. Deus dicit, etc., usque ad mercedem equalem accepturus. 

Is qui manducat, etc., usque ad assumpsit. Ea facta que dubium est quo animo fiant, etc., usque ad cogitationes cordis. 

Cum audimus, qui credit in Christum, etc., usque ad sit futurus. 

Tu quis es qui iudicas, etc., usque ad in suo sensu abundet. Quamuis de omnibus regeneratis, etc., usque ad erigit elisos. 

Qui sapit diem, Domino sapit. Nec isti ecclesie deuoti sunt qui uidentur esse intus, etc., usque ad deputandi sunt. 

Et qui manducat, etc., usque ad gratias enim agit Deo. Ita dictum est, annuntiabitur Domino generatio uentura, etc., usque ad Domino uiuere. 

Sic dictum est, qui manducat Domino manducat,  etc., usque ad mysterio celebratur. 

Nemo enim nostrum, etc., usque ad Domini sumus. Sicut Domini magnitudinis non est finis, etc., usque ad uiuorum dominetur. 

In hoc enim Christus, etc., usque ad rationem reddet Deo. Ideo Christus mortuus est et resurrexit, etc., usque ad liber in mortuis. 

Regnant itaque cum illo etiam nunc sancti eius, etc., usque ad regnum Christi. 

Non ergo amplius, etc., usque ad blasphemetur bonum nostrum. Duo sunt in quibus temerarium  iudicium, etc., usque ad uel inuidentia. 

Non est enim regnum Dei, etc., usque ad destruere opus Dei. Quod autem subiunxit, et iustificata est sapientia, etc., usque ad perpetuo retineri 

Omnia quidem sunt, etc., usque ad quia non ex fide. An non uidemus Isrelitas, etc., usque ad propter lenticulam perdidit. 

Audiui aliam uocem tuam, etc., usque ad omnes scribentur. 

 Omne autem quod non est ex fide peccatum. Omnis infidelium uita peccatum est, etc., usque ad in optimis moribus. 



CAPUT Xu.

Debemus autem nos, etc., usque ad ceciderunt super me. Opprobria exprobrantium tibi, ceciderunt, etc., usque ad me inuenerunt. 

Quecunque enim scripta sunt, etc., usque ad in honorem Dei. Nos ergo et ad commemorationem fidei, etc., usque ad habeamus ad Deum. 

Dico enim Christum Iesum ministrum fuisse circumcisionis,  etc., usque ad si uobis primum ex parte fruitus fuero. Secundum speciem corporis quam Iudei, etc., usque ad confitentium relaxauit. 

Propterea confitebor tibi in gentibus, Domine, propterea tibi per me confitebuntur gentes, Domine. Et nomini tuo psallam, et latius innotesces, etc., usque ad spiritus sui. 

Ut inhabitet gloria in terra nostra, etc., usque ad occurrerunt sibi. 

Quoniam populo Isrel etiam, etc., usque ad promissiones  patrum. 

Gentes autem super misericordia glorificare Deum. Rex ergo Iudeorum Christus, etc., usque ad mererentur accedere. 

Dominus qui dixit: Non sum missus nisi ad oues que perierunt, etc., usque ad cum plebe eius. 

Nunc igitur proficiscar, etc., usque ad sit cum omnibus uobis. Amen. Communis cura erat omnibus apostolis, etc., usque ad idcirco ait. 

Nunc autem pergam, etc., usque ad in carnalibus ministrare eis. Qui quia prope inuenti sunt, etc.,  usque ad ministrare eis. 

Cum uiderent Iudei tanta signa fieri, etc., usque ad caritate copularentur. 



CAPUT XuI.

Commendo autem uobis Pheben, etc., usque ad sapientes esse in bono, et simplices in malo. Captiuatus est populus Isrel ex ciuitate, etc., usque ad ceperunt exire. 

Omnis eruditus in sancta Ecclesia, etc., usque ad corpore separandum. 

 Deus autem pacis, etc., usque ad predicationis Iesu Christi. Dictum est mulieri uel potius serpenti, etc., usque ad factus est diabolus. 

Secundum reuelationem mysterii, etc., usque ad et gloria in secula seculorum. Amen. Aeternus autem  ignis non sicut Deus, etc., usque ad est uera eternitas. 

In illo etiam testimonio ubi ait Apostolus, etc., usque ad atque immobilitate nature. 



IN EPISTOLAM I AD CORINTHIOS.



ARGUMENTUM.


Corinthii sunt Achaici, et hi similiter ab Apostolo  audierunt uerbum ueritatis, et subuersi sunt multifarie a falsis apostolis, quidam a philosophie uerbosa eloquentia, alii secta legis Iudaice inducti sunt. Hos reuocat Apostolus ad ueram fidem et euangelicam sapientiam, scribens eis ab Epheso per Timotheum.



CAPUT PRIMUM.

Paulus uocatus apostolus Iesu Christi, etc., usque ad in Christo Iesu uocatis sanctis. Paulus primo Saulus, hoc est primo superbus, etc., usque ad plus omnibus sanauit. 

Cum omnibus qui inuocant, etc., usque ad Domino Iesu Christo. Qui deuorant populum meum ut cibum panis, etc., usque ad inuocant Deum. 

Et multum misericors omnibus, etc., usque ad inuocantibus te. 

Prope est Dominus omnibus inuocantibus eum, etc., usque ad inuocat Deum in ueritate. 

Inuocat te, Domine, fides mea, etc., usque ad cum inuocabo eum. 

Gratias ago Deo meo, etc., usque ad aduentus Domini nostri Iesu Christi. In quacunque die inuocauero te, etc., usque ad ipse sit noster. 

Fidelis Deus, etc., usque ad Iesu Christi Domini  nostri. Fidelis Deus, qui se nostrum debitorem fecit, etc., usque ad gratis daretur. (Idem, tract. in psal. CIX, tom. Iu, part. II, col. 1445 et seq.

Obsecro autem uos, etc., usque ad in eadem scientia. Multi erant apostoli et uni dicitur: Pasce, etc. usque ad contristabuntur. 

Significatum est enim mihi, etc., usque ad ego autem Christi. Agebat Apostolus, ne quisque gloriaretur, etc., usque ad aduersus alterum. 

ue illis qui oderunt unitatem, etc., usque ad est uobiscum Paulus. 

Nemo nouit Filium nisi Pater. etc., usque ad inuenerant  ostium. 

 Discite quantum presumatis de Deo, etc., usque ad mysteriorum Dei. 

Ecclesie filie apostolorum, etc., usque ad gloriam querere. 

Excellentes quippe in ecclesia, etc., usque ad celum et terram.  Et ego dico tibi: Tu es Petrus, etc., usque ad baptizati estis. 

Diuisus est, etc., usque ad baptizati estis? Baptismus Domini diuinus, quia dominus Deus. Potuit autem iehsu Christus, etc., usque ad baptizandi potestatem.  

Ergo boues illi, Dominum magnificabant non se, etc., usque ad incrementum dat Deus. 

Scribo uobis, filioli, quia remittuntur uobis peccata, etc., usque ad schismata faciebant. 

Hoc ipsorum erat proprium detestabile uitium. Quod uero sciebant, etc., usque ad non credebant. 

uide quemadmodum magnus ille miles Christi,  etc., usque ad non sexum 

Illuminans tu mirabiliter a montibus eternis, etc., usque ad illuminatus a Domino. 

Gratias ago Deo meo, etc., usque ad alium uestrum baptizauerim. Poterat si uoluisset Dominus iehsu, etc., usque ad et maiore baptizetur. 

Non enim misit me, etc., usque ad euacuetur crux Christi. Miserabiles tenebras in animo humano. Qui scit quemadmodum debeat leonem domare, etc., usque ad ad iustitiam omni credenti. 

Non usque adeo, inquam, duci me putes laudibus  meis, etc., usque ad quam ratione redditur. 

uerbum enim crucis, etc., usque ad prudentiam prudentium reprobabo. Si secundum Scripturas sapiamus, etc., usque ad perueniri posse dicatur. 

Perdam sapientiam sapientium, etc., usque ad miseriam confitentes. 

Ubi sapiens? ubi scriba? ubi conquisitor huius seculi? Audiuimus Filium Dei dicentem: Confiteor tibi, Pater, etc., usque ad tradita sunt a Patre meo. 

Nonne stultam fecit Deus sapientiam huius mundi?  Dicitur aliquando in Scripturis sapientia, etc., usque ad quoniam uane sunt. 

Turbetur plane animus Christianus, non miseria, etc., usque ad doloris amiserit sensum. 

Nam quia in Dei sapientia, etc., usque ad saluos facere credentes. Cum in carne manifestatus est Filius Dei, etc., usque ad habitaret in nobis. 

Quoniam Iudei signa, etc., usque ad et Dei sapientiam. Omnia, Domine, in sapientia fecisti, etc., usque ad et Dei sapientiam. 

 Deus uerbo fecit omnia. Omnia per ipsum facta sunt, etc., usque ad factum est nichil. 

Si enim solus ibi Filius intelligit, etc., usque ad quod est Pater. 

uocat enim Deus predestinatos multos filios suos, etc., usque ad et uocatio Dei. 

Quia quod stultum est, etc., usque ad fortius est hominibus. Non enim ad eum qui ubique presens est, etc., usque ad imprudentiam meam. 

Que imprudentia in Christo, etc., usque ad crucifixissent. 

Infirmus carne iehsu, etc., usque ad nostra est fortitudo. 

uidete enim uocationem . . . que sunt destrueret. Humiliatus est Dominus Christus, etc., usque ad in pudoris arce constituunt. 

Quare autem primo ignobiles, etc., usque ad nisi per superbiam. 

Sed forsan diceret aliquis, etc., usque ad falsa non erit. 

Descendit Dominus Deus noster iehsu Christus, etc.,  usque ad minueretur. 

Petrus iste qui sic loquitur piscator fuit, etc., usque ad euacuentur. 

Ut non glorietur omnis caro in conspectu eius. uidete quemadmodum nobis abstulit gloriam, ut daret gloriam, etc., usque ad in Domino glorietur. 

Ex ipso autem uos, etc., usque ad sanctificatio et redemptio. Filius factus est nobis a Deo sapientia, etc., usque ad potissimum insinuatur. 

Ea porro iustitia, que uiuit, etc., usque ad plena  iustitia. (Id., epist. ad Consent. de Trinit., tom. II, col. 461.

Ut quemadmodum scriptum est, qui gloriatur in Domino glorietur. Sic enim qui gloriatur non nisi in Domino, etc., usque ad preceptum est. 

Et hoc preceptum obedienter audire, etc., usque ad inaniter habet. 

Cum dixisset, Laudamini  addidit: In nomine sancto eius, etc., usque ad et letentur. 



CAPUT II.

 Et ego cum uenissem ad uos, etc., usque ad principum huius seculi qui destruuntur. uide amatores ueritatis, non accipientes in uanum nomen Domini Dei sui, etc., usque ad non cibum mentibus. 

Necessaria est purgatio mentis nostre, etc., usque ad et hunc crucifixum. 

Eis autem loquebatur, etc., usque ad hominibus loquuntur. 

Hoc est enim euangelizare Christum, etc., usque ad bene uiuit per Euangelium. 

Sed loquimur Dei sapientiam, etc., usque ad Dominum glorie crucifixissent. Gratia ista Christiana   omnes latuit, etc., usque ad trementibus uerba eius. 

Nisi ipse esset et filius hominis, etc., usque ad cum loqueretur in terra. 

Una persona est Christus Deus et homo, etc., usque ad cum loqueretur in terra. 

Sicut scriptum est, etc., usque ad iis qui diligunt eum. Spes nostra non de isto tempore, etc., usque ad ab origine mundi. 

 Dedit nobis naturam ut essemus, dedit animam, etc., usque ad et sufficit nobis. 

Qui autem susceperunt pacem, etc., usque ai amittamus quod sumus. 

Nobis autem reuelauit, etc., usque ad etiam profunda Dei. Spiritus enim omnia scrutatur, etc., usque ad tu non faceres. 

Quis enim scit, etc., usque ad nisi spiritus Dei. Humana natura constat ex corpore, etc., usque ad per gratiam Dei. 

Cum quisque uenerit ad eam etatem ut iam possit  capax esserationis, etc., usque ad possis accipere. 

Unusquisque homo non habet, in se, etc., usque ad donata sunt nobis. 

Quod enim de patre natum est, ad patrem, etc., usque ad iam tibi dedi. 

Nemo enim scit quid agatur in homine, etc., usque ad noti sumus. 

Hec est autem uita eterna, ut cognoscant te, etc., usque ad et renes Dei. 

 Nos autem spiritum, etc., usque ad que a Deo donata sunt nobis. Ait Dominus, quia seruus nescit quid faciat, etc., usque ad in Domino glorietur. 

Hec dona Dei esse quanto magis nosti, etc., usque ad commendentur agnoscis. 

Qui enim habet dabitur ei, etc., usque ad sunt infelices. 

Que et loquimur, etc., usque ad spiritalia comparantes. Intelligitur iehsu discipulos suos de carnalibus, etc., usque ad omnino esse conuincunt. 

Tuus est dies. Qui sunt isti, etc., usque ad luna consolans noctem. 

Animalis autem, etc., usque ad spiritaliter examinatur. In ipsa sorte mortalitatis nostre ex qua de Adam nascimur, etc., usque ad omnes scribentur. 

Quis autem carnalis et animalis homo, etc., usque ad omni uento doctrine. 

Qui ergo uiuit ex corpore, carnalis homo, etc., usque ad nullam patietur. 

 Hunc spiritum quod illi non habeant, etc., usque ad alendos, non esca. 

In libro qui inscribitur contra Donatistas, commemorato Iude apostoli testimonio, etc., usque ad et inuentus est. 

Spiritalis autem iudicat, etc., usque ad sensum Christi habemus. Ut enim nos omnes anime rationales, etc., usque ad non fas est. 

Spiritales ergo siue qui presunt, siue qui obtemperant, etc., usque ad potestatem corrigandi habet. 



CAPUT III.

 Et ego, fratres, non potuiloqui uobis quasi spiritalibus, sed quasi carnalibus. Est autem questio, utrum spiritales homines habeant aliquid in doctrina, etc., usque ad ego sum Christi. 

Filium hominis, id est hominem nouum, penitentia ueteris parturit, etc., usque ad secundum hominem ambulatis. 

Ipsis libenter audientibus, etc., usque ad cresce ut capias. 

Audistis cum Apostolus legeretur: Non potui uobis loqui quasi spiritalibus, etc., usque ad et cresces ad  id quod est. 

Tanquam paruulis, etc. usque ad adhuc enim estis carnales. Ubi dicitur, nondum uel non adhuc, profecto non desperatur, etc., usque ad fugiet fictum. 

Non omnes quos ecclesia generat, ad eius pertinent unitatem, etc., usque ad uinculum pertinerent. 

Hoc a magnis et spiritalibus uiris Ecclesie catholice aluminis, etc., usque ad inferiores adiuuerit. 

Aetas corporis non est in uoluntate, etc., usque ad ut pane pascat. 

Quibusdam infirmis dicit Apostolus. Lac uobis potum dedi, etc., usque ad non recedamus a fide lactis nostri. 

Cum enim sit inter uos zelus . . . . nonne homines estis? Quod ergo est ambulare secundum hominem, hoc est esse carnalem, etc., usque ad si uixeritis, dii estis. 

Quid igitur est Apollo . . . Deus incrementum dedit. Ego sum, inquit Dominus, uitis uera, etc., usque ad ad agricolam Trinitatem. 

 Interior ergo magister est qui docet. Christus docet, etc., . . . qui diabolo non prebent. 

Apostolus discernens interius Deum creantem atque formantem, etc., usque ad terre agriculturam. 

Si fuerit iustus minister, computo illum cum Paulo, etc., usque ad non tamen inquinat. 

Quid uolebat Simon, nisi laudari in miraculis, etc., usque ad edificare cupiebat. 

Itaque neque qui plantat, etc., usque ad incrementum dat Deus. Omnes regni illius homines docibiles  Dei erunt, etc., usque ad incrementum dat Deus. 

Quidam putant, cum aliquos ad iustitiam pietatemque exhortantur, etc., usque ad latenter operaretur. 

Qui plantat . . . . secundum suum laborem. Nescio utrum inueniatur in Scripturis dictum, ut unum sint, etc., usque ad et nos unum sumus. 

Dei enim . . . . edificatio estis. Apertissime Deus Pater dictus est agricola., etc., usque ad agricola noster est. 

Secundum gratiam . . . . quod est Christus iehsu. Certum propriumque catholice fidei fundamentum Christus est, etc., usque ad monstrandum est. 

Fundamentum quando ponitur in terra, etc., usque ad ubi edificemur. 

Sicut fundamentum corporee fabrice, etc. usque ad crescit exordio. 

Si quis autem superedificat . . . . mercedem accipiet. Beatus Petrus apostolus, sciens etc., usque ad eterno igne torquebitur. 

Antequam ueniat dies dedicationis domus, uideamus quia iam dedicatum est caput nostrum, etc., usque ad ad dextram Patris. 

Ligna quippe, et fenum, et stipula non absurde accipi possunt rerum secularium usque ad in ignem eternum. 

Non sibi polliceatur unusquisque habens facta nefaria usque ad per idoneum fundamentum. 

Si cuius opus arserit, detrimentum patietur: ipse autem saluus erit, sic tamen quasi per ignem. Habent, inquiunt Christiani, catholici in fundamento Christum  usque ad forsitan uerum est. 

Domine, ne in indignatione arguas me, usque ad ne illa grauiora patiantur. 

Aues autem non diuisit. Spiritales non habent diuisionem usque ad quodammodo eliquabit. 

Nescitis quia templum Dei estis, et spiritus Dei habitat in uobis. Omnes adhuc infirmi, et secundum fidem ambulantes, secundum fidem templum Dei sunt usque ad ipse illos continet. 

Suscipere te dicis quod protuli. Nescitis usque ad sede efficit dignos. 

Deum esse Spiritum sanctum, Scriptura clamat usque ad in corpore uestro. 

Qui supplicaturus Deo locum sanctum usque ad ibi habitat. 

Si anima in corpore constituta non solum nullas angustias usque ad per fidei pietatem. 

Si quis autem templum Dei uiolauerit, disperdet illum Dominus. Templum enim Dei sanctum est, quod estis uos. Apostolum audite usque ad domui ipsius. 

Iam nosti pretium tuum, iam nosti quo accedis usque ad quod estis uos. 

Apostolus dicit: Templum enim Dei sanctum est, quod estis uos usque ad societate disiungitur. 

Duo sunt precepta et duo genera peccatorum usque ad per intemperantiam uulneratur? 

uerum templum Dei agnoscimus usque ad mortuus est pro te. 

Nemo se seducat usque ad quoniam uane sunt. Tu  nescis cogitationes Dei quoniam iuste sunt usque ad que sapientes sunt. 

Qui hic beati esse, et a seipsis beati fieri mira uanitate uoluerunt, irrisit hos ueritas usque ad sapientiam huius mundi. 

Nolite gloriari, et nolite loqui excelsa usque ad et ab illo non sunt. 

Nemo itaque glorietur in hominibus, omnia enim uestra sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura. Omnia enim uestra sunt, uos autem Christi.  Christus autem Dei. Si a capite numerentur, inueniuntur unum duo, tres quatuor usque ad mercedis nomine. 

Cum dictum est, Quoniam Deus spiritus est usque ad ipsa connexio. 



CAPUT Iu.

Sic nos existimet homo usque ad quis inueniatur. Dispensator plane salutis eterne usque ad mensuram fidei. 

Mihi autem pro minimo est usque ad Qui autem iudicat me Dominus est. Unusquisque enim pro se rationem reddet usque ad nisi spiritus hominis. 

 Mihi autem minimum est usque ad Deus quam ego. 

Sancti predicatores uerbi Dei et ipsi abyssus usque ad ipse ignorabat. 

Mihi minimum usque ad salutem uestram. 

Itaque nolite ante tempus iudicare usque ad unus aduersus alterum infletur pro alio. Plerumque in his nostra credulitas fallitur usque ad uenialis est humana tentatio. 

Nondum reuelatum est iudicium. Nox est usque ad cor tuum nox est. 

Non enim scimus mortales corda mortalium usque ad ab ipso illuminabitur Deo. 

Notitia nostri certior intus est, ubi usque ad neque tunc poterit. 

Ita Deus nobis erit notus atque conspicuus usque ad seculorum laudabunt te. 

Quis enim te discernit? usque ad tanquam morti destinatos. Prohibet apostolus dicens: Nemo glorietur in homine usque ad non in Domino gloriantur. 

 Euntibus omnibus ex uno in condemnationem, discernuntur non meritis suis usque ad nostrum nichil sit. 

Propterea dixi uobis, inquit, quia nemo potest uenire ad me usque ad quod non accepisti. 

Misericordia eius preueniet me. Cogitate quod dictum est, preueniet me usque ad Deus meus misericordia mea. 

Arguens enim superbiam Apostolus, non ait, non habes, sed ait usque ad nec ingratus. 

 Quia spectaculum facti sumus mundo usque ad omnium peripsema usque adhuc. Opprobrium, inquit, insipienti dedisti me usque ad si non frangor. 

Non ut confundam uos hec scribo, usque ad sed in ueritate. Quod Psalmista dicit usque ad esse quod Dei est. 

Quid uultis? In uirga ueniam ad uos, an in caritate et spiritu mansuetudinis? uisitabo in uirga iniquitates eorum usque ad perire predonis. 



CAPUT u.

Omnino auditur usque ad Domini nostri Iesu Christi.  Quid crudele Moyses aut mandauit, aut fecit usque ad ut discerent non blasphemare. 

Magni et sancti uiri qui iam optime scirent usque ad ut anima salua sit. 

Non est bona gloriatio uestra. Nescitis quia modicum fermentum totam massam corrumpit? Quid sibi uult tantus furor separationis usque ad ab Ecclesie unitate discedunt. 

Expurgate uetus fermentum usque ad immolatus est Christus. Pascha, fratres, non sicut quidam existimant Grecum nomen est usque ad transitus noster. 

Innouatio est uite nostre. Et est quidam transitus usque ad in uicesimam primam. 

Itaque epulemur usque ad et ueritatis. Quid, quod et pascha a nobis obiicit celebrari usque ad uenturi ueri prefiguratio. 

Scripsi uobis in epistola usque ad cum huiusmodi nec cibum sumere. Ioannes dicit, aliene doctrine hominibus usque ad satis dictum est. 

Multi Christiani catholici uocantur, et sunt adulteri usque ad massam frumenti facit. 

 Plerique autem boni Christiani propterea tacent usque ad crimine nominantur. 

Quid enim mihi de iis qui foris sunt iudicare? usque ad Deus iudicabit. Fratres, ad nos pertinet, uobis dicere: ad nos pertinet, Christianis loqui. Quid enim mihi de eis qui foris sunt iudicare, ipse Apostolus ait. Illos aliter alloquimur tanquam infirmos. Blandiendum est illis ut audiant ueritatem. In uobis secanda putredo est.

Auferte malum ex uobisipsis. Aliqui id quod dictum est, ex uobisipsis, ita intelligunt, ut ex seipso unusquisque usque ad corripite ut fratrem. 

 Quod ait Apostolus: Auferte malum ex uobisipsis usque ad non hoc malum. 



CAPUT uI.

Audet aliquis uestrum habens negotium usque ad et hoc fratribus. Hic posset putari iudicium habere aduersus alterum usque ad quanto magis secularia. 

Sacramentum magnum est duodenarii numeri usque ad ueritas et iudicium. 

Teneatur ueritas ab iis qui iudicantur hic usque ad nuditas, gladius. 

Secularia igitur iudicia si habueritis, contemptibiles  qui sunt in Ecclesia, illos constituite ad iudicandum, etc. Dominum Iesum  usque ad membra simus. 

Quare non magis iniuriam accipitis? usque ad hoc fratribus. Faciens iudicium iniuriam accipientibus usque ad ius pateris. 

An nescitis . . . regnum Dei possidebunt. Illud quale est in quo sibi blandiuntur qui sua se uanitate seducunt usque ad naturamque mereatur. 

Et hec quidem fuistis, sed abluti estis, sed sanctificati estis, sed iustificati estis in nomine Domini nostri  Iesu Christi, et in spiritu Dei nostri. Sanctus sum cum audio, uocem Domini agnosco usque ad in illo lux fieretis. 

Omnia mihi licent, sed non omnia expediunt. Omnia mihi licent, sed ego sub nullius redigar potestate. De quibusdam que ad escam pertinent, Omnia, inquit Apostolus, mihi licita sunt usque ad beneficentia caueantur. 

Esca uentri et uenter escis usque ad suscitabit per uirtutem suam. Et alia malitia diei, que utinam sufficiat ei usque ad corruptione sempiterna. 

Cum fuerit salus perfecta in isto corpore usque ad  reficit nec deficit. 

Nescitis usque ad duo in carne una. Corpora nostra membra esse Christi, dixit, quoniam Christus caput nostrum est usque ad cuius templum es. 

Nec isti ergo dicendi sunt manducare corpus Christi usque ad reconciliatione redierint. 

Qui autem adheret Domino, unus spiritus est. Corporalia adiunctione sui crescunt usque ad qui Domino adheret. 

Mens diligere seipsam non posset si se omnino  nesciret usque ad nunquam peccare delectet. 

Commemorans apostolicum testimonium quod a me positum est usque ad si quid huiusmodi est. 

Adherens Deo usque ad sed probatur. 

Fugite fornicationem usque ad in corpus suum peccat. Hic nichil uidetur pretermisisse peccati usque ad in corpus proprium peccat. 

Totum istum locum apostolus propter ipsum corpus usque ad desolatus atque derelictus. 

Cum mens humana bona uoluntate ad interiora  usque ad inanitur uiribus. 

An nescitis quia membra uestra templum sunt Spiritus sancti qui in uobis est, quem habetis a Deo? Unum Dominum nouimus esse solum, cui seruitus illa debetur usque ad sed sumus. 

Spiritus sanctus si creatura non creator usque ad in celo et in terra. 

Si Deus, spiritus sanctus non esset, templum usque ad et de membris Dei. 

Et non estis uestri. Empti enim estis pretio magno, glorificate et portate Dominum in corpore uestro. Duo  sunt peccata, et duo genera peccatorum usque ad disperdet illum Deus. 



CAPUT uII.

De quibus autem usque ad similiter autem et uxor uiro. Fratres mei, audiunt me uiri, audiunt me femine usque ad tabulas legat. 

uehementer dolui, sic te uoluisse agere cum marito, ut edificium continentie usque ad secundum ipsius uoluntatem. 

Quis enim nescit uxorem marito tanquam domino  debere seruire usque ad et uxor in uirum. 

Fratres mei, filii mei, sufficiant uobis uxores uestre usque ad et uos eritis. 

Nolite fraudare inuicem usque ad non secundum imperium. uenerabilis Paulus coniugibus ait: Nolite fraudare inuicem, etc., usque ad debitoribus nostris. 

uolo autem omnes homines usque ad alius uero sic. De ipsa quoque pudicitia coniugali nempe Apostolus ait usque ad alius autem sic. 

uellem, inquit, omnes homines sicut meipsum  usque ad est donum obedientis. 

uirgo Christi, que pie intelligit propriam paupertatem cordis humani, etc., usque ad ne putetur esse ex nobis. 

Dico autem non nuptis et uiduis, bonum est illis si sic permanserint, sicut et ego. Sancta Scriptura nostre doctrine regulam figit, ne audeamus sapere, etc., usque ad non secundum imperium. 

Quod si se non continent, nubant. Melius est enim nubere quam uri. Utriusque sexus infirmitas propendens in ruinam turpitudinis, etc., usque ad regitur prauitas. 

 Qui potest capere capiat. Sed non possum, etc., usque ad debitoribus nostris. 

His autem qui matrimonio iuncti sunt, etc., usque ad et uir uxorem ne dimittat. His qui sunt in coniugio precipit per Apostolum Dominus, etc., usque ad stupra committere. 

Si Dominus dimittende coniugis solam causam fornicationis admittit, etc., usque ad si fideles ambo essent. 

Quod a Domino in Euangelio dictum est, etc., usque ad siue improbent homines. 

Nam ceteris ego dico, etc., usque ad non dimittat  uirum. Ceteris autem ego dico, non Dominus, etc., usque ad possit fieri fidelis. 

Quia enim coniux fidelis relinquere coniugem licite potuit infidelem, etc., usque ad propter liberam beneuolentiam. 

Sanctificatus est enim uir infidelis, etc., usque ad nunc autem sancti sunt. Sanctificatus est enim, inquit, uir infidelis in uxore, etc., usque ad reddam tibi. 

Quod ait Apostolus, etc., usque ad minus possunt. 

Alioquin filii uestri immundi essent, nunc autem sancti sunt. Non uniusmodi est sanctificatio, etc., usque ad dictus est in uxore. 

Quod si infidelis discedit, etc., usque ad uocauit uos Deus. Id est ut propter fidem Christi etiam ipsa uxor, etc., usque ad fortiter amputat. 

Quod si infidelis discedit, discedat, etc., usque ad amittat infidelem. 

Reddit enim rationem cur fieri non expediat, quamuis liceat, etc., usque ad ut plures lucrifacerem. 

Et sicut in omnibus ecclesiis doceo, etc., usque ad sed obseruatio mandatorum Dei. Seruabat utique quod congruere uidebat, etc., usque ad obseruatio mandatorum  Dei. 

De uirginibus autem preceptum Domini non habeo, etc., usque ad ut sim fidelis. Non ut consilium alienum existimemus a Domino, etc., usque ad difficillime resoluuntur. 

Maior amor imposuit maius onus uirginibus, etc., usque ad quod non licet. 

Quatuor enim retributiones sunt, etc., usque ad uitam pro morte. 

Existimo ergo hoc bonum esse propter instantem necessitatem, quoniam bonum est homini sic esse. Dicit nobis Euangelium: Obseruate nouissimum diem uenturum, etc., usque ad in his uerbis. 

Unde enim magnum, magnique honoris, etc., usque ad non postulat. 

Alligatus es uxori, etc., usque ad Ego autem uobis parco. Nihil ergo expedit quod illicitum est, et nichil quod prohibet Dominus licitum est, etc., usque ad nubere in Domino. 

Hoc itaque dico, fratres, etc., usque ad tanquam non utantur. Qui gaudium totum suum, etc., usque ad sed ad finiendas molestias. 

Beatiora sane coniugia iudicanda sunt, etc., usque  ad tanquam non habentes sint. 

Si uir fortis es, uince cupiditates, quibus iste diligitur mundus, etc., usque ad pereuntibus fiunt. 

Preterit enim figura huius mundi, etc., usque ad quomodo placeat uxori, et diuisus est. Peracto quippe iudicio, tunc esse desinet hoc celum et hec terra, etc., usque ad carne innouatis. 

Et mulier innupta, etc., usque ad quomodo placeat uiro. Quod de innuptis dixit, ut sit sancta corpore et spiritu, etc., usque ad discernat inscienter. 

 Que innupta est, inquit, sollicita est, etc., usque ad tali amate amari. 

Porro hoc ad utilitatem, etc., usque ad Dominum obsecrandi. Non quia innuptarum bonum honestum dixit, etc., usque ad non timentes ullam perturbationem. 

Si quis autem turpem se uideri existimat, etc., usque ad non peccat si nubat. Si se non continet, nubat. Hac itaque conditio ne non continere permittitur, etc., usque ad non esse damnabile. 

Nuptiarum igitur bonum, semper est quidem bonum, etc., usque ad subtrahatur oblatio. 

 Nam qui statuit in corde suo firmus, etc., usque ad bene facit. uidetur Apostolus de patre loqui, etc., usque ad inusitatissima. 

Sepe autem accidit ut quisquis in meliore gradu, etc., usque ad non potest erigi. 

Igitur et qui matrimonio iungit uirginem suam bene facit, et qui non iungit melius facit. In his duabus causis una de nubendo uel non nubendo, altera de infideli coniuge dimittendo uel non dimittendo, etc., usque ad quod licet nec expedit. 

Mulier alligata est, etc., usque ad meum consilium. Satis ostendit beatum esse in Domino, etc., usque ad melius seruiretur. 

Si uero etiam sciebat Ruth per suam carnem propagari semen, etc., usque ad uouendi necessitatem. 

De tertiis, et de quartis, et de ultra pluribus nuptiis, etc., usque ad si sic permanserit. 

Puto autem quod et ego spiritum Dei habeo. Cum dixisset de muliere cuius uir mortuus fuerat, Beatior autem erit, etc., usque ad opera Trinitatis. 

Si enim me sciretis, et Patrem meum forsitan sciretis, etc., usque ad fidem in terra. 



CAPUT uIII.


De iis autem que idolis sacrificantur, scimus quia omnes scientiam habemus. Humilium uirtus est de scientia non gloriari, etc., usque ad participatio ueritatis. 

Scientia inflat, caritas uero edificat. Non est mirum si lux lucet in tenebris, etc., usque ad non inflatur. 

Quid autem est pietas nisi Dei cultus, etc., usque ad sed per caritatem. 

Ipsa origo nominis demonum, etc., usque ad reuelatio. 

 Scientiam terrestrium, celestiumque rerum, etc., usque ad beati Dei sui. 

Scientia inflat, etc., usque ad probata est. 

Si quis se existimat scire aliquid, nondum cognouit quemadmodum oporteat eum scire. Si quis autem diligit Deum, hic cognitus est ab eo. Nescientes unde habeant quod sunt, stulte uirgines sunt, etc., usque ad in Domino glorietur. 

De escis autem que idolis immolantur, scimus quia nichil est idolum in mundo. Neque enim uos paganos dicimus, aut schisma paganorum, etc., usque ad  sed tamen uera. 

Solent multi male intelligentes, etc., usque ad sunt in creaturis. 

Et quod nullus Deus nisi unus. Nulla fit partium in deitatis unitate diuisio, etc., usque ad fidem catholicam dicis. 

Nam et si sunt qui dicuntur dii, etc., usque ad et conscientia ipsorum cum sit infirma polluitur. Addendo sicuti sunt, etc., usque ad honorari. 

Quoniam Deus magnus Dominus, et rex magnus super omnes deos, etc., usque ad quos homo facit. 

 Confitemini Domino dominorum, quoniam in eternum misericordia eius, etc., usque ad et nos per ipsum. 

Illud uero ubi dicitur, Deus deorum, etc., usque ad et nos per ipsum. 

Unus, inquit, Deus Pater ex quo omnia, et nos in ipso, etc., usque ad autem Christi Deus est. 

Esca autem nos non commendat Deo, etc., usque ad deficiemus. Audiui, Domine Deus, uocem, etc., usque ad in Domino glorietur. 

uidete autem, etc., usque ad ne fratrem meum  scandalizem. Attendite, fratres. Hoc enim estis, ex hoc populo estis, etc., usque ad crubescant falcitati sue. 

Ipsa est ergo lex Christi, ut inuicem onera nostra portemus, etc., usque ad diligere propter Christum. 

Quid est ergo quod plerique homines ista peccata contemnunt, etc., usque ad remedium cito inuenisti. 



CAPUT IX.

Non sum liber? usque ad fratres Domini et Cephas? uide quemadmodum primo ostendat quid sibi liceat, per librum integrum. 

Quis militat, etc., usque ad de lacte gregis non manducat? Inuenimus ergo esse lac gregis, quidquid a plebe., etc., usque ad et isti salutem. 

Scriptum est, etc. usque ad de bobus cura est Deo? Quod attinet ad precepta, etc., usque ad consulat. 

Fecit enim, etc., usque ad patris uestri. 

Ut he anime, etc., usque ad acceperunt. 

Si nos uobis spiritalia, etc., usque ad carnalia metamus? Quis sicut Dominus Deus noster, qui in altis  habitat, et humilia respicit in celo et in terra? Celos nunc arbitror significare, etc., usque ad per Domini gratiam. 

Bona sunt ministeria circa pauperes, etc., usque ad susceperunt. 

Nescitis, quoniam qui in sacrario, etc., usque ad participantur, et cetera. Altare spiritaliter, etc., usque ad cordibus uestris. 

Et illis immortalibus, etc., usque ad fide perfecti. 

Quid intersit inter bonum quod appetendum est, etc., usque ad temporalium cogitare. 

Ita et Dominus ordinauit, etc., usque ad nullo horum usus sum. uideo et alia iumenta, etc., usque ad lucrifacerem. 

Producens, inquit, propheta, etc., usque ad saluos facerem. 

Et factus sum Iudeis tanquam Iudeus, ut Iudeos lucrarer, etc., usque ad saluos facerem. Hoc totum dixit, non ut fallaciter, etc., usque ad intelligi. 

Factus sum, inquit, Iudeis, etc., usque ad si ipse egrotaret. 

Quod autem dixi, factum Iudeis tanquam Iudeum, etc., usque ad ut omnes lucrifaceret. 

Hoc ergo exhibeamus ei cuius infirmitatem, etc., usque ad patrocinium querunt. 

Iusto lex posita non est, etc., usque ad indiget litteris. 

Nescitis quod ii qui in stadio currunt omnes quidem currunt, sed unus accipit, etc., usque ad nos autem incorruptam. Omnes quidem currunt, etc., usque ad cursus est. 

Ego igitur sic curro, etc., usque ad quasi erem uerberans. Non undecunque datur, etc., usque ad tenebrosa cauerna. 

 Sed castigo corpus meum, etc., usque ad ipse reprobus efficiar. Suo timore nos terruit. Quid enim faciet agnus, ubi aries tremit?



CAPUT X.

Nolo enim uos ignorare, etc., usque ad petra autem erat Christus. Exponendo unum, etc., usque ad uitam eternam. 

Aegyptus autem quoniam interpretatur, etc., usque ad cognoscuntur. 

Quid est karissimi, etc., usque ad Dei fieri. 

Et omnes per mare transierunt, et omnes, etc., usque  ad eumdem potum spiritalem biberunt. Quando autem manducauit, etc., usque ad credat iehsu. 

Patres uestri, inquit, manducauerunt manna, et mortui sunt. Quid est, etc., usque ad premit dente. 

Et omnes per mare transierunt, etc., usque ad spiritalem biberunt. 

Profecto erant etiam in illo populo qui, etc., usque ad aliquid significantem. 

Bibebant autem de spiritali, etc., usque ad petra  autem erat Christus. Sicut enim mos est diuinorum, etc., usque ad erat Christus. 

Quod de petra, aqua educta est, etc., usque ad ligna sunt crucis. 

Namque disrupit mare, et traiecit eos, et statuit aquas quasi in utres, etc., usque ad credentibus gratia. 

Non est dictum, Petra significabat Christum, etc., usque ad appellans. 

Multum hec locutio notanda est, ubi aliqua significantia, earum rerum quas significant nomine appellantur. Inde est quod ait Apostolus: Petra autem  erat Christus. Non ait, Petra significabat Christum. Solet res que significat, etc., usque ad per significationem. 

Omnia significantia uidentur, etc., usque ad Christum. 

Sed non in pluribus eorum beneplacitum est Deo. Nam prostrati sunt, etc., usque ad eorum murmurauerunt, et perierunt ab exterminatore. Cum dicit, Non in pluribus eorum, erant ergo ibi, etc., usque ad nichil sunt. 

Euangelium legi ueteri comparans Dominus, etc., usque ad nusquam crudelem. 

 Ita est in omnium hominum, etc., usque ad sunt ignibus. 

Quis autem utriuslibet sexus, etc., usque ad ignis eterni. 

Neque idololatre efficiamini, etc., usque ad bibere, et surrexerunt ludere. Consurrexit populus in Aaron, etc., usque ad quidam illorum. 

Facilis ad lusum pueritia, etc., usque ad ludere? 

Neque tentemus Christum, etc., usque ad perierunt. Satis apparet Patris et Filii, usque ad immutabilis ueritas? 

Qui nos super omne genus serpentium, etc., usque  ad corporum figurauit. 

Hec autem omnia, etc., usque ad seculorum deuenerunt. Temporalium quidem promissiones, etc., usque ad significabantur futura. 

Isti omnino nesciunt quid, etc., usque ad futura predicebantur. 

Longum est singula commemorare, etc., usque ad similitudinem Dei. 

Itaque qui se existimat stare, uideat ne cadat. Multos enim a perniciosa elatione reprimit, etc., usque ad sed timere. 

 Tentatio uos non apprehendat, nisi humana. Fiunt igitur tentationes per Satanam, non potestate eius, etc., usque ad non capitur. 

Homines enim sumus, etc., usque ad in eo ambulemus. 

Fidelis autem Deus est, etc., usque ad uosipsi iudicate quod dico. Aliter dicimus, non mihi habuit fidem: aliter, etc., usque ad quod potestis. 

Ne futuris tentationibus deficiat infirmus, nec falsa spe, etc., usque ad sanantem. 

Diabolus, potestas quedam est. Plerumque, etc., usque ad quod potestis. 

Et potum dabis nobis in lacrymis in mensura. Quid est, etc., usque ad non opprimaris. 

Hec spes data est corpori Christi, etc., usque ad ab orantibus. 

Dominus proteget te super manum dextere tue. Fides tua, etc., usque ad dextere protegat. 

Custodiat Dominus introitum tuum et exitum tuum, ex hoc nunc et usque in seculum. Exitum, idem custodiat, usque ad ut possitis sustinere. 

Non autem solum per cupiditates diabolus tentat,  etc., usque ad possint sustinere. 

Feramus ergo quod Deus nos ferre, etc., usque ad sustinere possitis. 

Calix benedictionis cui benedicimus, etc., usque ad corporis Christi. Audiamus ueracem magistrum, etc., usque ad spiritaliter bibatur. 

Qualem uocem Domini audistis inuitantis nos? Quis inuitauit? quos inuitauit? et quid preparauit? Inuitauit Dominus seruos, etc., usque ad fieret homo. 

Hoc quod uidetis in altare Dei, etiam transacta,  etc., usque ad contra se. 

Quoniam unus panis et unum, etc., usque ad calice participamus. Quia Christus passus est pro nobis, commendauit, etc., usque ad simul uiuimus. 

Siquis manducauerit ex hoc pane, uiuet in eternum, etc., usque ad regnat in celo. 

Hunc itaque cibum et potum, societatem uult intelligi, etc., usque ad et bibit. 

uidete Isrel secundum carnem, etc., usque ad sunt altaris? Est Isrel secundum carnem, et secundum  spiritum. Nam si Isrel, etc., usque ad cordis. 

Ideo quippe addidit secundum carnem, quia est Isrel secundum, etc., usque ad sunt sanctorum. 

Quid ergo? Dico quod idolis immolatum sit aliquid? aut quod idolum sit aliquid? etc., usque ad fortiores illo sumus? Ait Apostolus. Sed quia que immolant, demoniis immolant etc., usque ad speluncam latronum. 

uerum sacrificium, quod uni uero, etc., usque ad Christus obtulit. 

 Unde iam Christiani, peracti eiusdem sacrificii memoriam celebrant sacrosancta oblatione, et participatione corporis et sanguinis Christi. Exstitit nescio quis disputator, etc., usque ad persuadet. 

Nolo autem uos socios fieri demoniorum. Cur non expediat immolatio uesci Christiano, Apostolus dicit, etc., usque ad uideatur. 

Superstitiosum est quidquid institutum est ab hominibus, etc., usque ad eius uident. 

Omnia mihi licent, sed non omnia expediunt, etc., usque ad sed quod alterius. De quibusdam que ad escam pertinent, etc., usque ad consilio caritatis.  (Idem, lib. ad Pollentium, tom. XI, col. 460.

Omne quod in macello uenit manducate, nichil interrogantes propter conscientiam. Domini est terra et plenitudo eius, etc., usque ad quod gratias ago? Olus uel quilibet fructus in quolibet, etc., usque ad assumitur. 

Siue ergo manducatis, siue bibitis, etc., usque ad Dei facite. uis ergo psallere? Non solum uox tua sonat laudes, etc., usque ad laudat Deum. 

Sine offensione estote Iudeis et gentibus etc., usque ad ut salui fiant. Nunquid qui hoc dixit, placebat etiam tam multis, etc., usque ad in eum 

Si adhuc, inquit, hominibus placerem, Christi seruus non essem . Qui hominibus propter ueritatem placet, iam non ipse illis, sed ueritas placet, etc., usque ad repellet intrantem. 



CAPUT XI.

Imitatores mei estote sicut et ego Christi. Laudo autem, etc., usque ad mea tenetis. In Ecclesia iste ordo est, etc., usque ad sicut et ego Christi. 

uolo autem uos scire, quod omnis uiri caput Christus est. Caput autem, etc., usque ad ac si decaluetur. Ita post peccatum primi hominis nati sumus,  etc., usque ad aquam possis accipere. 

De Patre quidem ac Filio multis libris disseruerunt docti, etc., usque ad quidquid est. 

Omnia uestra, uos autem Christi, etc., usque ad non possit. 

Nam si non uelatur mulier, tondeatur. Si uero, etc., usque ad caput suum. Nolo de ornamentis aureis, uel uestibus preproperam habeas, etc., usque ad Neptuno legimus. 

uir quidem non debet uelare caput suum, quia imago et gloria Dei est, etc., usque ad propter angelos. Apostolus dicit uirum esse imaginem Dei, et propterea,  etc., usque ad celestes angelorum. 

Figurate ac mystice de uelando muliebri capite, etc., usque ad turpitudinem suam. 

Licet subtilissime disseratur ipsam mentem hominis, etc., usque ad benedixit eos. 

Faciamus hominem ad imaginem et similitudinem, etc., usque ad creauit eum. 

Neque inscite distinguitur, quod aliud sit imago, etc., usque ad imaginem. 

Non enim uir ex muliere est, etc., usque ad propter uirum. Fecit Deus hominem ad imaginem suam. Ut  quemadmodum, etc., usque ad sapientiam sequeretur. 

Femina facta dicitur in adiutorium, etc., usque ad Dei est. 

Si pariat ista filios, etc., usque ad ex Deo esse. 

uerumtamen neque uir sine muliere, neque mulier sine uiro in Domino. Nam sicut mulier, etc., usque ad ei dati sunt. Sicut enim mulier ex uiro, ita et uir per mulierem, etc., usque ad habent ut sint. 

Si quis autem uidetur contentiosus esse, nos talem, etc., usque ad sed in deterius conuenitis.  Quid autem iniquius, quam uelle sibi obtemperari a minoribus, etc., usque ad coma uelabatur. 

Primum quidem conuenientibus uobis in ecclesia, audio scissuras esse? et ex parte credo, etc., usque ad fiant in uobis. uidens diabolus templa demonum deseri, et in, etc., usque ad nocere permittitur. 

Hereticorum genus, callidum: non spiritu sapientie, etc., usque ad malis boni. 

Quoniam uerissime dictum est: Oportet hereses esse multas, ut probati manifesti fiant inter uos, utamur etiam, etc., usque ad non possumus. 

 Quamuis inter se dissentiant, et Iudei, etc., usque ad interuos. 

uasa mortis in arcu suo Dominus parauit. Queri potest que sunt uasa, etc., usque ad sint Deo. 

Multi qui optime possunt Scripturas dignoscere, etc., usque ad fiant inter nos. 

Congregatio taurorum inter uaccas populorum ut, etc., usque ad manifesti fiant.

Oportet enim et hereses esse, ut probati, inquit, manifesti fiant in uobis. Sic uasa, etc., usque ad sincerissime ueritati. 

 Ideo diuina prouidentia multos diuersi erroris hereticos, etc, usque ad pulsantibus aperiatur. 

Hereticus est qui alicuius temporalis, etc., usque ad pietatis illusus. 

Conuenientibus ergo uobis in unum, iam non est Dominicam cenam manducare. Unusquisque enim, etc., usque ad alius autem ebrius est. Ipsam acceptionem Eucaristie, Dominicam cenam uocat. Illud itaque mouere, etc., usque ad hunc locum. 

Nunquid domos non habetis ad manducandum et bibendum? aut Ecclesiam Dei, etc., usque ad non  laudo. Ecclesia homines sunt, de quibus dicitur. Ut exhiberet sibi, etc., usque ad continetur. 

Ego autem accepi a Domino quod et tradidi uobis, quoniam Dominus noster iehsu Christus in qua nocte tradebatur accepit panem, et gratias agens fregit et dixit. Hoc est corpus meum, etc., usque ad in meam commemorationem. Locutus est Dominus ad Moysen et Aaron dicens. Ista distinctio legis, etc., usque ad distinctione declarauit. 

Hoc ergo sacrificium, ubi sacerdos est uictima, redemit, etc., usque ad in nobis. 

 Quomodo nos amasti, Pater bone, qui Filio tuo unico, etc., usque ad nobis seruiendo. 

Quando hoc Dominus commendauit, de carne inuisibiliter intelligi. 

Ego sum panis uiuus qui de celo descendi. Dixit se panem, etc., usque ad propter me. 

Exposuit itaque modum attributionis huius et doni sui, etc., usque ad in regnum successit. 

Quotiescunque enim manducabitis panem hunc, etc., usque ad donec ueniat. Significat finem seculi, quando erit sanctorum requies, etc., usque ad egeamus.  

Itaque quicunque manducauerit panem, uel biberit calicem Domini indigne, reus erit, etc., usque ad et de calice bibat. Et sancta possunt obesse. In bonis, etc., usque ad pacatus accepit. 

Scio, karissimi, moneri posse nonnullos, siue pios, etc., usque ad de calice bibat 

Quam multi de altari accipiunt, et moriuntur, et accipiendo, etc., usque ad aut coronat. 

Dixerit aliquis non quotidie accipiendam Eucaristiam, etc., usque ad attendatur apparet. 

 Quid est Christum manducare? Non hoc solum est in sacramento corpus eius accipere. Multi enim accipiunt indigni, de quibus dicit apostolus: Qui manducat panem et bibit calicem Domini indigne, iudicium sibi manducat et bibit. Sed quomodo, etc., usque ad discreuerit causam suam. 

Qui enim manducat et bibit indigne, etc., usque ad corpus Domini. Talis erat et Iudas, etc., usque ad in penam malorum. 

Quam multos Iudas implet Satanas indigne, etc., usque ad quod bonum est. 

Illud etiam quod ait: Qui manducat meam carnem, etc., usque ad ista dicebat. 

Sicut enim Iudas, cui buccellam tradidit Dominus, etc., usque ad et bibit. 

Quisquis a catholica Ecclesia fuerit separatus, etc., usque ad non habet criminis 

Escam uite accipit, eternitatis poculum bibit, etc., usque ad indifferenter accipiat. 

Ideo autem inter nos multi infirmi et imbecilles, et dormiunt multi. Mortem istam temporalem et uisibilem, somni, etc., usque ad inquit, moriuntur. 

 Quod si nosmetipsos diiudicaremus, non utique iudicaremur. Pro illis peccatis que legis decalogus continet, et de quibus, etc., usque ad dedignatur agnoscere? 

Peccata, siue parua, siue magna, impunita esse non possunt, quia aut homine, etc., usque ad iudicant, non iudicare. 

Cum iudicamur autem a Domino, corripimur, ut non cum hoc mundo damnemur. Multa etiam hic uidentur ignosci, etc., usque ad hoc mundo damnemur. 

Inuenitur in Regnorum libris Deus per prophetam minari, etc., usque ad hoc mundo damnemur. 

Modo parcit malis, adducens illos ad penitentiam flagellat, etc., usque ad angelis eius. 

Tu propitius fuisti illis, et uindicans in omnes affectiones, etc., usque ad damnaret eiectum. 

Itaque, fratres mei, cum conuenitis ad manducandum, inuicem exspectate. Si quis autem esurit, etc., usque ad disponam. Cum dixisset de hoc sacramento loquens: Propter, etc., usque ad diuersitate uariatur. 



CAPUT XII.

De spiritalibus nolo uos ignorare fratres. Scimus quoniam, etc., usque ad ducebamini euntes. Omnes  gentes in uno una, etc., usque ad totius orbis. 

Ideo notum uobis facio, quod nemo in spiritu Dei loquens, etc., usque ad nisi in Spiritu sancto. Non omnis qui dicit mihi, Domine, Domine, intrabit in regnum, etc., usque ad uocis enuntiat. 

Apostolica uox est. Nemo dicit Dominus iehsu, etc., usque ad qui diligit. 

Aliter dicuntur uerba que spatia temporum syllabis tenent, etc., usque ad in regnum celorum. 

 Diuisiones uero gratiarum sunt: idem aut Spiritus. Et diuisiones ministrationum sunt, etc., usque ad in omnibus. Deus, natura incorporea, et immutabiliter uiua, etc., usque ad cothurnus eorum. 

Scriptum est de Spiritu sancto, quod omnia in omnibus operatur. Et que operatur, etc., usque ad unus Deus est. 

Unicuique autem datur manifestatio Spiritus ad utilitatem. Accepimus et nos Spiritum sanctum, si amamus Ecclesiam, etc., usque ad currat ad Deum. 

Alii quidem datur per Spiritum sermo saptentie,  etc., usque ad eumdem Spiritum. Habet enim et scientia modum suum bonum, si quod, etc., usque ad corporis sensibus. 

Fecit Deus in intellectu celos spiritales, sanctos suos: quibus non, etc., usque ad ista non erunt. 

Aeterno Deus meus consilio, bona celestia propriis, etc., usque ad contentus sit. 

Alteri fides in eodem Spiritu, alii gratia sanitatum in uno Spiritu, alii operatio uirtutum, alii prophetia. uide etiam ipsam fidem inter Dei munera reperiri, etc., usque ad Iesu Christo. 

 Alii discretio spirituum, alii genera linguarum, alii interpretatio sermonum. Discretio sane difficillima est, cum spiritus malignus, etc., usque ad malus sit. 

Hec autem omnia operatur unus atque idem Spiritus diuidens singulis prout uult. Spiritus sanctus cooperator est Patris et Filii. Unde Apostolus, etc., usque ad operetur. 

Omnia autem hec operatur unus atque idem Spiritus, diuidens unicuique propria prout uult. Alii illud, alii hoc, diuisiones sunt operationis. Omnia hec operatur unus atque idem Spiritus, radix est unitatis. Nec possumus dicere quod spiritus, etc., usque  ad significationis fuit. 

Admonendi sunt legentes, quandoquidem donum Dei, etc., usque ad et dantium. 

Forte quis dicat Spiritum sanctum dari potius a Patre et Filio, etc., usque ad se ipse diuersus. 

Sicut enim corpus unum est, et membra habet multa, omnia autem membra corporis cum sint multa, unum tamen, etc., usque ad uocati sumus. Loquens de membris Christi, hoc est de fidelibus, non ait, etc., usque ad potestis facere. 

Omnia autem membra corporis cum sint multa,  unum est corpus, ita et Christus. Non ait ita et Christi, sed corpus unum, etc., usque ad et ille, et nos. 

Nam et corpus non est unum membrum, sed multa. Si dixerit pes, quia non sum manus, non sum de corpore, non ideo non est de corpore: et si dixerit auris, quia non sum oculus, etc., usque ad non estis mihi necessarii. Oculi mei infirmati sunt ab inopia. Quos oculos eius, etc., usque ad lumine suo. 

Sunt homines, quos delectat miraculum facere, et ab eis, etc., usque ad ibi magnificari. 

Apostolus, cum de spiritalibus diuersis muneribus,  etc., usque ad anathematizetur. 

Sed multo magis que uidentur membra corporis infirmiora esse, necessaria sunt. Et que putamus ignobiliora membra esse corporis, etc., usque ad ut non sit schisma in corpore. Absit autem, ut sit in membris sanctorum, etc., usque ad rationi seruiret. 

uos enim, fratres, populus Dei estis, sicuti ipse dixit, et oues pascue eius. Habetis in nomine Dei pastores, etc., usque ad in corpore. 

Sed in idipsum pro inuicem sollicita sunt membra, et si quid patitur unum membrum, etc., usque ad et membrum de membro. Plus sane quam dici potest  miratus sum, quod nec tanta, etc., usque ad dona uictoribus. 

Et quosdam quidem exposuit Deus in Ecclesia, primum apostolos secundo prophetas, tertio doctores, deinde uirtutes, etc., usque ad nunquid omnes interpretantur? Lex enim per Moysen data est, gratia autem et ueritas per Iesum Christum facta est. Ex cuius, etc., usque ad posset prophetari. 

Illud quoque sicut imperitissimus, non, etc., usque ad secundum carnem. 

Aemulamini autem carismata meliora, et adhuc excellentiorem uiam uobis demonstro. Respice ad munera  ipsius Ecclesie. Munus sacramentorum, etc., usque ad regnum celorum. 

Quoniam egenus atque indigus amor ita diligit, etc., usque ad caritatem Christi. 

Oliue fructus caritatem significat. Unde hoc, etc., usque ad ceciderunt. 

Fortassis Scripture scrutate indicant quod, etc., usque ad mortua deputabitur. 

Finis enim precepti est caritas de corde puro. Quando isto, etc., usque ad opere requiruntur. 

 Et omnibus, inquit, nomina uocans. Ibi est totum premium, etc., usque ad in celo. 

Qui dicit se in Christo manere, debet sicut ipse ambulauit et ille ambulare. Que est ista uia, etc., usque ad tribuat peccatorum. 



CAPUT XIII.

Si linguis hominum loquar et angelorum, caritatem autem non habeam, factus sum uelut es sonans, aut cymbalum tinniens. uideant a caritate Ecclesie separati, quam multa, et quam magna, etc., usque ad non possunt. 

Dilectio fortis res, fratres. Dilectio fortis res, etc.,  usque ad impar caritas. 

Quid est uestis nuptialis? Queramus illam in litteris sanctis, etc., usque ad et pedum. 

Deus igitur Spiritus sanctus, qui procedit ex Deo, etc., usque ad non perducit ad Deum. 

Et si habuero prophetiam, et nouerim mysteria omnia, et omnem scientiam. In hoc, inquit Dominus, cognoscent omnes, quia mei discipuli estis, si dilectionem habueritis in inuicem. Tanquam diceret, etc., usque ad in deliciis. 

 Ecce accepit sacramentum natiuitatis homo baptizatus, etc., usque ad nichil sum. 

Apostolus item dicit: Et si sciero omnia sacramenta, etc., usque ad iniquitate tenuerit. 

Et si habuero omnem fidem, ita ut montes transferam, caritatem autem non habuero, nichil sum. Ego, inquit Ecclesia, si sponsa sum, si arrhas accepi, etc., usque ad de corpore. 

Et si distribuero in cibos pauperum omnes facultates meas, et si tradidero corpus, etc., usque ad nichil mihi prodest. Quid ergo uos tanquam de Christiana paupertate, etc., usque ad non ficta. 

Non diligamus uerbo tantum et lingua, sed opere et ueritate. Querimus in quo, etc., usque ad conscientia propria. 

Pascit misericordia, pascit et superbia. Hospitem, etc., usque ad procedere potest. 

Ipse nouit occulta cordis. Quid est nouit, etc., usque ad occulta cordis. 

Galaad habet interpretationis sue, etc., usque ad mihi prodest. 

Sunt quidam qui facilius omnia sua pauperibus,  etc., usque ad sunt nobis. 

Omnis consummationis uidi finem, etc., usque ad uestigia mea. 

Pastor ergo bonus Christus. Quid Petrus? Nonne pastor, etc., usque ad inferre debuisti. 

Audiui quod dixeris apostolum Paulum significasse, etc., usque ad mihi prodest. 

Charitas patiens est, benigna est. Quid ergo de caritate maius aut uberius possum dicere, etc., usque ad nunquam cadit. 

Charitas non emulatur, non agit perperam, non inflatur, non est ambitiosa. Ubi est inuidia, amor fraternus esse non potest. Intendat caritas, etc., usque ad sacrificium eius 

Charitas non emulatur. Queris causam? attende, etc., usque ad non inflatur. 

Dilectio enim non inflatur, et Deus dilectio est, et fideles, etc., usque ad est dilectione. 

Non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert. Neque enim essent  etiam homines amatores pecunie, etc., usque ad et non inflatur. 

Charitas omnia credit, omnia sperat, omnia sustinet. Inter eos utique quos connexos sibimet unum facit, non enim quodlibet, etc., usque ad omnibus credit. 

Charitas nunquam excidit. Siue prophetie euacuabuntur, siue lingue cessabunt, siue scientia destruetur. Deus dilectio est, et qui manet  in dilectione, in Deo manet, etc., usque ad continet Deus. 

Ex parte enim cognoscimus, et ex parte prophetamus.  Cum autem uenerit quod perfectum est, euacuabitur quod ex parte est. In illo corpore spiritali uidebunt sancti omnia non solum si oculos, etc., usque ad non erat. 

Apostolus dicit: Ex parte scimus, et ex parte, etc., usque ad Deum uidebunt. 

Cum essem paruulus loquebar ut paruulus, etc., usque ad que erant paruuli. Apostolus ad illa ineffabilia, qualecunque adhibens de notis, etc., usque ad cognitus sum. 

Mirificata est scientia tua ex me. Inualuit, et non potero ad illam. Ex me quippe intelligo quam, etc.,  usque ad facilitas uisionis. 

Dico enim uobis quod angeli eorum semper in celis uident, etc., usque ad Domini spiritu. 

ueritate itaque perfruentur, cum uiderimus facie, etc., usque ad sequere. 

Unigenitus Filius idemque mediator Dei et hominum, etc., usque ad sicuti est. 

Et si exterior homo noster corrumpitur, interior tamen renouatur de die in diem, ita sane ut in hac uita, etc., usque ad positum est; facie ad faciem.  

Perfectam cognitionem Dei  in futura uita sperat apostolus, que sola beata uita dicenda est, ubi et corpus incorruptibile atque immortale spiritui suo, sine ulla molestia, uel reluctatione subdetur. Non quia in hac uita, etc., usque ad cupimus peruenire. 

Quod Dominus noster iehsu Christus sorores Lazari interrogat, etc., usque ad dicit Apostolus. 

Nunc autem manent fides, spes, caritas, tria hec, maior autem his est caritas. Tria hec sunt quibus et scientia omnis, etc., usque ad certior permanebit. 

 Cum iustus ex fide uiuat, finisque precepti, etc., usque ad in uaniloquium. 

Pia fides sine spe et sine caritate, etc., usque ad conspicimus. 

Cum uenerit quod perfectum est, quod ex parte est, etc., usque ad concupiscit. 

Nullum aliud canticum docet nos Deus, nisi fidei, etc., usque ad cum uiderimus. 

Incipit homo a fide, quid pertinet ad fidem, usque ad horum est caritas. 

 Dilectione instandum est ad illud, et inherendum illi, usque ad dicit Apostolus. 

Non enim hoc est habere oculos, quod aspicere, Aut item hoc est, usque ad non poterit. 



CAPUT XIu.

Sectamini caritatem. Dulce et salubre uinculum mentium, sine qua diues, usque ad ad ignoscendum. 

Aemulamini spiritalia, magis autem ut prophetetis. Qui enim loquitur lingua, non hominibus loquitur, sed Deo. Nemo enim audit. Spiritus autem loquitur mysteria. Nam qui prophetat, usque ad supplet locum  idiote? Hic spiritus a mente distinguitur euidentissimo, usque ad cogitamus. 

Quomodo dicet amen super tuam benedictionem? Quoniam quidem nescit quid dicas. Nam tu quidem, usque ad, uerborum in lingua. Amen quippe interpretatur uerum, usque ad uilesceret nudatum. 

Fratres, nolite pueri effici sensibus, sed malitia paruuli estote, sensibus autem perfecti estote. In populo Noui Testamenti, qui non perdurant, usque ad ad numerum. 

 Apostolus dicit. Nolite pueri effici mentibus. Et quia Dominus, usque ad sed innocentia. 

Proponitur enim pueritia propter imitandam, usque ad perfecti sitis. 

Nostis fratres et sepissime audistis in Euangelio, usque ad pueri Dominum. 

In lege enim scriptum est: Quoniam in aliis linguis et labiis aliis loquar populo huic, et nec sic exaudient me, dicit Dominus. Itaque lingue in signum sunt non fidelibus, sed infidelibus; prophetie autem non infidelibus, sed fidelibus. Si ergo conueniat uniuersa Ecclesia in unum, et omnes linguis loquantur, usque  ad An a uobis uerbum Dei processit? aut in uos solos peruenit? In legis nomine aliquando simul omnia ueteris, usque ad preter psalmos. 

Si quis uidetur propheta esse, aut spiritalis, cognoscat que scribo uobis, quia Domini sunt mandata. Si quis autem, usque ad secundum ordinem fiant in uobis. Illa que scripsit Apostolus ad Corinthios aliter utique ab ipsis paruulis, usque ad, cognoscere fecerat. 

Nequaquam ut scribis, qui ignorat ignorabitur, usque ad sint cuncta perspicua. 



CAPUT Xu.


Notum autem uobis facio fratres Euangelium quod predicauit uobis, quod et accepistis, in quo et statis, per quod et saluamini, qua ratione predicauerim, usque ad et quia uisus est Cephe. Resurrexit, inquit, tertia die secundum Scripturas, et, usque ad Euangelio legitur. 

Et post hoc, inquit, undecim. Qua libuit hora, ipso tamen resurrectionis die. Per synecdochen autem, usque ad non pertinet. 

Nam non duodecim, sed undecim nonnulli etiam codices habent, usque ad ascensionis sue. 

Nouissime autem omnium tanquam abortiuo uisus est et mihi. Sed hoc iam de celo, post paruum tempus ascensionis sue. Pater noster Abraham, cuius iustitia fidei, usque ad perfectique nascamur. 

Ego enim sum minimus apostolus qui non sum dignus, usque ad uacua non fuit. Pluuiam uoluntariam segregans Deus hereditati sue. Etenim infirmata est, tu uero perfecisti eam, quia pluuiam uoluntariam, usque ad perfecisti eum. 

Laborant Pelagiani quantum possunt ostendere, gratiam Dei secundum, usque ad dicitur in Psalmo.  

Sed abundantius omnibus illis laboraui, non ego autem, sed gratia Dei mecum. Ciues sancte ciuitatis Dei in huius uite peregrinatione, usque ad fornicationibus suis. 

Quid est quod nunc, quasi apostolatu relicto, Apostoli fiunt, usque ad augeret. 

Non ego autem, sed gratia Dei mecum. Non quia ipse nichil, etc., usque ad adiuuaret. 

Siue enim ego, siue illi, sic predicamus, et sic credidistis. Inter medium montium pertransibunt  aque. Putemus hoc ita, etc., usque ad apostoli retinebant. 

Quod autem erat apostoli Pauli euangelium, hoc etiam, etc., usque ad Saluatoris. 

Si autem Christus predicatur quod resurrexit a mortuis, quomodo quidam dicunt in uobis, quoniam resurrectio, etc. usque ad mortui non resurgunt. Attendamus Apostolum, cum ingenti cura ueritatis, etc. usque ad ueritatem recuperari. 

Nam si mortui non resurgunt: neque Christus resurrexit, quod si Christus non resurrexit, uana est fides nostra, etc., usque ad hominibus. Sunt uere connexiones  ratiocinationis, falsas habentes, etc. usque ad mortuorum. 

Nunc autem Christus resurrexit a mortuis primitie dormientium: quoniam quidem per hominem mors, etc., usque ad eius crediderunt. Homo et homo. Homo ad mortem. Homo, etc., usque ad Domini tui. 

Quia ego uiuo, inquit, et uos uiuetis. Quia uiuit: ideo, etc., usque ad, nisi per Christum. 

Sicut enim in Adam omnes, etc., usque ad filii Dei. 

Neque enim alio sensu dictum est, etc., usque ad in Christo. 

Duo ista, que in uno fiunt homine, nasci et renasci, etc., usque ad significans. 

Ut ergo sicut per unum hominem mors: ita et per, etc., usque ad mortuorum. 

Sicut enim in Adam omnes moriuntur, sic et in Christo omnes uiuificabuntur. Per hanc enim Apostolicam, etc., usque ad nouitate displicet. 

Propter hoc exemplum future nostre resurrectionis, etc., usque ad glorie sue. 

 Deinde finis cum tradiderit regnum Deo et Patri: cum ouacuauerit omnem principatum, et potestatem, et uirtutem. Quid putabimus esse domum Dei, nisi templum, etc., usque ad regnum tuum. 

Erit ergo regnum christianorum, quod modo colligitur, etc., usque ad ab initio mundi. 

Nec sic arbitremur Christum, regnum traditurum Deo et Patri, ut adimat sibi. Nam et hoc quidam, etc., usque ad omnia in omnibus. 

Commemorabuntur, inquit, et conuertentur, etc., usque ad a patre. 

 Oportet autem illum regnare donec ponat omnes inimicos suos sub pedibus suis. Diuinarum Scripturarum incuriosos, etc., usque ad sub pedibus. 

Nouissime autem inimica destruetur mors. Quandiu sumus in corpore: peregrinamur a Domino, etc., usque ad mortuorum. 

Dictum est: Cum tradiderit regnum Deo et patri. Quasi nunc non teneat, etc., usque ad in omnibus. 

Quod ait Apostolus: Cum autem ei, etc., usque ad equalis est Filius. 

Et nunc clarifica me tu Pater apud temetipsum,  claritate quam habui priusquam mundus esset apud te. Ordo uerborum est, etc., usque ad in ipso. 

Scimus dictum esse: Patrem Filio esse maiorem, etc., usque ad minor Patre. 

Ad horam quippe apparuerunt illa, etc., usque ad subiectas in ea. 

Non autem, ut putas, corpus tantum filii, id est etc., usque ad esse subiectum. 

Nec quisquam ita existimet de Patre intelligendum, quod subiecerit omnia Filio, ut ipsum Filium sibi omnia subiecisse non putet. Inseparabilis est, etc.,  usque ad qui euacuat. 

Ut sit Deus omnia in omnibus. Premium uirtutis erit ipse qui uirtutem dedit, etc., usque ad communis. 

Perniciosum autem est consilium hominis ipsi, etc., usque ad quibus dicitur. 

Iustorum desideriorum satietati, tunc nichil deerit, quando Deus omnia in omnibus erit. Ad quam beatitudinem ii perueniunt, qui huic seculo ante separationem anime a carne moriuntur: nec in eis, etc. usque ad corpus implebit. 

 Quotidie morior per uestram gloriam, fratres, quam habeo in Christo Iesu Domino nostro. Ut noueritis uerum iurare non esse peccatum, inuenimus, etc., usque ad adhibet Deum. 

Iurationem autem caue quantum potes, etc., usque ad consueuit iurare. 

Qui dicit: Ecce coram Deo, quia non mentior, etc., usque ad ad fidem. 

Si secundum hominem ad bestias pugnaui Ephesi, quid mihi prodest si mortui non resurgunt? Manducemus, etc., usque ad uobis loquor. Apostolorum temporibus inuenimus fuisse, etc., usque ad non est.  

Sunt homines qui dicunt: Non est homini bene, nisi cui assunt carnis delicie, etc., usque ad moriatur. 

Animaduertimus cum apostoli epistola legeretur, etc., usque ad securi moriamur. 

Nolite seduci, corrumpunt mores bonos colloquia mala. Fratres mei, qui timetis Deum, mementote quod ait, etc., usque ad Deo uestro. 

Sed dicet aliquis: Quomodo resurgunt mortui? quali autem corpore uenient? Cum resurrectionem mortuorum persuadere uellet eis, etc., usque ad continuo  additum est. 

Manifestum est, quod per celestem hominem Christum uelit accipi, etc., usque ad ascendit in celum. 

Alia claritas solis, et alia claritas lune, et alia claritas, etc., usque ad resurrectio mortuorum. Et si alius est alio fortior, alius alio sapientior, alius alio iustior, etc., usque ad non sit in regno. 

Comparata est resurrectio mortuorum, etc., usque ad Celum commune. 

 Seminatur corpus animale, surget corpus spiritale. Resurgent sanctorum corpora sine ullo, etc., usque ad inimicos. 

Sicut enim spiritus carni seruiens, non incongrue carnalis: ita caro, etc., usque ad scriptum est. 

Corpora ergo iustorum, que in resurrectione futura sunt, neque ullo, etc., usque ad qualitate conueniat. 

Erit ergo spiritui subdita caro spiritalis, etc., usque ad spiritale. 

Gentiles, plerumque philosophorum argumentis  nobiscum agere student, etc., usque ad fruemur. 

Si est corpus animale, est et spiritale, sicut scriptum est. Factus est, etc., usque ad uiuificantem. Primus homo de terra terrenus in animam uiuentem factus est., etc., usque ad Christo uiuificatur. 

Pristina stabilitas corporis quam peccando amisimus, habebat tantam felicitatem, in defectum, etc., usque ad spiritum uiuificantem. 

Primus de terra terrenus, secundus de celo celestis. Primus homo de terra terrenus, ille Adam de limo formatus, etc., usque ad refecti sumus. 

 Primus homo Adam sic olim defunctus est, etc., usque ad et secundus. 

Hoc autem dico fratres, quoniam caro et sanguis regnum Dei possidere non possunt: neque corruptio, incorruptionem possidebit. Nolebat eos ad hoc edificari: ut arbitrarentur, etc., usque ad de resurrectione. 

Credimus et carnis resurrectionem, non tantum qua, etc., usque ad quod scriptum est. 

Dixit Apostolus, cum inde loqueretur, etc., usque ad continuo subdidisse. 

 Quod ergo ait Apostolus: Caro et sanguis regnum Dei non possidebunt, etc., usque ad ista dilexerint. 

Ecce mysterium uobis dico. Omnes quidem resurgemus, sed non omnes immutabimur. Resurget ergo pius populus, etc., usque ad precipitetur. 

Dixit Apostolus, cum de resurrectione corporum loqueretur, etc., usque ad nosse possimus. 

Priusquam miserarum delectationum, et uoluptatum, etc., usque ad finirentur. 

In momento, in ictu oculi, in nouissima tuba. Canet enim tuba: mortui resurgent incorrupti, et nos immutabimur.  Quid sit atomus, multi uestrum non norunt. Atomus dictus, etc., usque ad nouissimam dicit. 

Quod Christi corpus non dissolutum tabe, atque putredine die, etc., usque ad redditurum. 

Cum solem intuemur orientem, certe manifestum est, etc., usque ad celerius inueniri. 

Immortalitas carnis illo perficietur momento resurrectionis, etc., usque ad misisti Iesum Christum. 

Ista mors sepe in Scripturis dormitio dicitur propter,  usque ad ratione cogitabit. 

Cum autem mortale hoc induerit immortalitatem, tunc fiet sermo qui scriptus est. Absorpta est mors in uictoria, ubi est mors uictoria tua? ubi est mors aculeus tuus? etc., usque ad inanis in Domino. Quia sicut apostoli apertissima uerba declarant, eo absorbebitur, etc., usque ad iustificationem. 

Absorpta est mors in uictoria. Ubi est mors contentio tua? Ubi est mors aculeus tuus? Aculeus autem mortis, peccatum: uirtus uero peccati lex. Mortem significari arbitror hoc loco, carnalem, etc., usque ad carnalis obruetur. 

Absorpta est mors in uictoria. Ubi est mors contentio  tua, etc., usque ad sacrificium Domino. 

Tunc fiet: Non modo fit, sed tunc fiet. Quid tunc fiet? Sermo, etc., usque ad uictorem coronauit. 

Stimulus autem mortis peccatum est, uirtus uero peccati lex. Aculeus mortis peccatum est. Cuius punctione facta est mors. Peccatum quasi, etc., usque ad nec possint. 

Apostolus cum uellet ostendere quantum peccatum gratia, etc., usque ad ipsa contemnitur. 

Augetur enim concupiscentia, et maiores, etc., usque ad adiuuantis. 

Deo autem gratias qui dedit nobis uictoriam per Iesum Christum Dominum nostrum. Confidite: ego  uici mundum, confiderunt et uicerunt. In quo nisi in illo. Non enim uicisset ille mundum, etc., usque ad ego uici mundum. 



CAPUT XuI.

De collectis autem que fiunt in sanctos, sicut ordinaui ecclesiis Galatie, ita et uos facite: per unam sabbati unusquisque uestrum apud se ponat, etc., usque ad si Dominus permiserit. Et apostolus Paulus potest uideri de crastino cogitare, etc., usque ad est nobis. 

Permanebo autem Ephesi usque ad Pentecostem. Ostium enim mihi apertum est magnum, et euidens: et aduersarii multi. Si autem uenerit Timotheus, etc., usque ad cum ei uacuum fuerit. Quid hic aliud potest  intelligi, etc., usque ad non est datum. 

uigilate et state in fide, uiriliter agite, et confortamini. uiriliter age: noli dissolui: ne sis inter eos quibus dicitur: ue iis qui perdiderunt, etc., usque ad femina est. 

Omnia uestra in caritate fiant, obsecro autem uos fratres, nostis domum Stephane, et Fortunati, et Achaici, quoniam sunt primitie Achaice: et in ministerium sanctorum, etc., usque ad Salutatio mea manu Pauli. Cum dicit: Omnia uestra cum caritate fiant, etc., usque ad operatur. 

Si quis non amat Dominum nostrum Iesum Christum: sit anathema, etc., usque ad Christo Iesu.  Amen. Simul Greco et Syro utitur uerbo, etc., usque ad Dominus redeat. 



IN EPISTOLAM II AD CORINTHIOS



ARGUMENTUM.


Post actam a Corinthiis penitentiam consolatoriam scribit eis epistolam apostolus a Troade per Titum; et collaudans eos, hortatur ad meliora, contristatos quidem eos, sed emendatos ostendens.



CAPUT PRIMUM.

 Paulus apostolus Christi Iesu per uoluntatem Dei, et Timotheus frater ecclesie Dei, que est Corinthi, cum omnibus sanctis, qui sunt in uniuersa Achaia. Gratia uobis et pax, a Deo patre nostro, et Domino Iesu Christo. Benedictus Deus, et pater, etc., usque ad ut ex multarum personis facierum eius que in nobis est donationis per multos gratie agantur pro nobis. Amat Paulus dici a nobis peccata sua: ut glorificetur ille, usque ad sanata est. 

Nam gloriatio nostra hec est testimonium conscientie nostre, quod in simplicitate cordis et sinceritate Dei, etc., usque ad sed est in illo est. Superba anima in conspectu hominum, etc., usque ad ipsa conscientia. 

 Exsultabunt sancti in gloria, letabuntur, etc. Non in theatris, etc. usque ad inchoauit. 

Nemo est diabolo astutior ad fingendum. Nam et nunc omnia falsa crimina de sanctis ipse confingit, scit suas criminationes, etc., usque ad adimplete  sunt. 

Nec eos audiamus qui non uerum hominem, etc., usque ad mentiantur. 

Omnes enim promissiones Dei, in illo est: id est in illo, etc., usque ad ad te Deus. 

Notum ergo fratres desiderium nostrum non sit, nisi ad uitam eternam, etc., usque ad alet in patria. 



CAPUT II.

Statui autem hoc ipsum apud me: ne iterum in tristitia uenirem ad uos, si enim ego contristo uos, et quis est qui me letificet, nisi qui contristatur ex me? Et hoc ipsum scripsi uobis, etc., usque ad sed ualefaciens eis, profectus sum in Macedoniam. Quibus ualefecit?  etc., usque ad apertum est ostium. 

Deo autem gratias, qui semper triumphat nos in Christo Iesu: et odorem notitie, etc., usque ad Christo loquimur. Ecce unde gratias agit miles acerrimus, etc., usque ad idoneus. 

Domus autem repleta est odore, etc., usque ad occidit bonus odor. 

Habeat aliquis sanum olfactum, consentiat quomodo, etc., usque ad respiramus. 

Inde bonus odor qui significatur nominatis quibusdam, etc., usque ad bono odore. 

Dicit ipsa dominica sponsa: Post odorem unguentorum, etc., usque ad diffundebatur. 

Bonus odor Christi est predicatio, etc., usque ad in salutem. 



CAPUT III.

Incipimus iterum nosmetipsos commendare? Aut nunquid egemus sicut quidam commendatitiis epistolis ad uos, aut ex uobis? Epistola nostra uos estis, etc., usque ad cordis carnalibus. Per Ezechielem prophetam Dominus dixit, et dabo, etc., usque ad medicinaliter. 

Spiritus Dei cuius dono iustificamur, etc., usque  ad sine sensu est. 

Noui Testamenti caritas legem facit, etc., usque ad gratiam Dei. 

Auferam ab eis cor lapideum, et dabo eis, etc., usque ad inflexibilem. 

Fiduciam autem talem habemus per Christum ad Deum, non quod, etc., usque ad Deo est. uigilantissime cum dixisset, confidentiam talem, etc., usque ad Deo est. 

Commendans istam gratiam que non datur, etc., usque ad ex Deo. 

Cogitantes credimus, cogitantes loquimur, etc.,  usque ad cogitationes. 

Qui et idoneos nos fecit ministros, etc., usque ad autem uiuificat. Cauendum est ne figuratam locutionem ad, etc., usque ad religarent. 

Ubi ait Apostolus: Littera occidit, spiritus autem uiuificat: non aliam uult intelligi litteram, etc., usque ad reuelanda. 

Cum enim, inquit, transierit ad Christum, etc., usque ad ibi libertas. Nemo ergo christianorum, etc., usque ad faciebat timeri. 

uera sponsa Christi intelligit quid distet inter litteram,  etc., usque ad sint mala. 

Decalogum quippe legis, etc., usque ad sed gratia Saluatoris. 

Nos enim dicimus humanam uoluntatem sic diuinitus, etc., usque ad littere sonum. (Id., lib. de Spir. et litt., tom. X, part. I, col. 303.

Quanto sunt caritati futura meliora, tanto sunt, etc., usque ad scientia edificat. 

Dominus autem ipse non solum, etc., usque ad et ipse. 

Quod si ministratio mortis litteris deformata in lapidibus, etc., usque ad euacuatur, etc. Quod si ministratio  mortis litteris deformata, etc., usque ad damnationem. 

Quod si ministratio mortis litteris deformata, in lapidibus fuit in gloria, et cetera. Cur ministratio mortis dicitur si bona, etc., usque ad scriptum est. 

Ita ut non possent filii Isrel, etc., usque ad euacuatur. Quod non poterant intendere filii Isrel in faciem, etc., usque ad ministrata sunt? 

Dicit Deus ad Cain: Et nunc maledictus tu a terra, etc., usque ad transeuntibus. 

 Euacuatur namque in Christo non uetus Testamentum, etc., usque ad tegebantur. 

Erat prophetia antiquis temporibus, et a prophetie, etc., usque ad extendaris. 

Nihil enim prodest Testamentum uetus de, etc., usque ad uerissima spiritualis. 

Quomodo ergo tollitur uelamen dicit ipse Apostolus. Cum autem transieris ad Dominum, auferetur uelamen. Iudeus ergo non transiens, etc., usque ad transeant ad Dominum. 

 Splendor in facie Moysi tanquam, etc., usque ad iehsu Christus. 

Personam eius gerebat Moyses, et ideo uelum ante se ponebat, quando loquebatur populo: quia quandiu illi in lege, carnalibus gaudiis et uoluptatibus, etc., usque ad possit uideri. 

Dominus autem spiritus est. Ubi autem spiritus Domini, ibi libertas. Tanquam proprie uidetur Filius Dominus uocari, etc., usque ad sed caritas. 

Nos uero omnes reuelata facie ad gloriam, etc., usque ad Spiritu Domini. Satis apparet Apostolum  ab speculo non ab specula, etc., usque ad tanquam a Domini Spiritu. 

Cum ergo hac transformatione, ad perfectum fuerit hec imago renouata, similes Deo erimus, quoniam uidebimus eum non per speculum, sed sicuti est, quod dicit Paulus apostolus, facie ad faciem. In qua eum facie uelamen, etc., usque ad ad faciem. 



CAPUT Iu.

Ideo habentes hanc administrationem, etc., usque ad non ambulantes in astutia. Hanc administrationem non ex meritis nostris, sed ex Dei misericordia esse dixit. Propter quod habentes administrationem, etc., usque ad esse quod non sunt. 

 Neque adulterantes uerbum Dei: sed in, etc., usque ad coram Deo. Quid faciet animus nutans, cum se obtemperare, etc., usque ad est manifestius. 

Quod si etiam opertum est Euangelium nostrum, in his qui pereunt est opertum. Et cum dixisset, aliis quidem sumus odor, etc., usque ad illi fuit? 

In quibus Deus huius seculi excecauit mentes infidelium, etc., usque ad qui est imago Dei. Utinam et isti ceci oppugnatores legis, et prophetarum: sic transeant ad Christum, ut non sint, etc., usque ad pertinebant. 

Hanc sententiam plerique nostrum ita, etc., usque ad  exclamat. 

Illuminatio Euangelii glorie Christi, qui est imago Dei. Imago et equalitas, et similitudo distinguenda sunt: quia, etc., usque ad impedimento sit. 

Non enim nosmetipsos predicamus: sed Iesum Christum Dominum nostrum. Nos autem seruos uestros, etc., usque ad in facie Iesu Christi. Quin etiam stultitie scribentis assignat, quod dixerit, etc., usque ad affectio. 

Porro si huic displicet, etc., usque ad expressit dicens. 

Ad illuminationem, etc., usque ad inculcet. 

 Habemus autem thesaurum istum in uasis fictilibus, ut sublimitas sit uirtutis Dei, et non ex nobis. In omnibus tribulationem patimur, sed non angustiamur. Aporiamur, etc., usque ad in uobis. Adherens Deo, etc., usque ad probatur. 

Habentes autem eumdem spiritum fidei sicut scriptum est: Credidi, propter quod locutus sum. Et nos credimus, etc., usque ad in gloriam Dei. Habentes autem eumdem spiritum fidei. Non enim ait scientiam fidei, sed spiritum fidei. Quod propterea dixit, ut intelligeremus quia fides, etc., usque ad loquimur. 

Ante aduentum Domini nostri Iesu Christi, etc.,  usque ad audi dicentem. 

Habentes autem eumdem spiritum fidei, etc., usque ad loquimur. Non diceret eumdem spiritum fidei, nisi admonens etiam antiquos, etc., usque ad seruitutem generat. 

Antiquos iustos non saluos fecit nisi fides, etc., usque ad dictum est. 

Credidi, propter quod locutus sum, etc., usque ad ad salutem. 

Propter quod non deficimus, sed licet is qui foris est noster homo corrumpatur, tamen is qui intus  est, renouatur, etc., usque ad eterna sunt. Nemini dubium est, sicut interiorem hominem intelligentia, etc., usque ad similitudo. 

Age nunc, uideamus ubi sit quasi quoddam, etc., usque ad mens nouit. 

Paulus apostolus interiorem hominem pro spiritu, etc., usque ad qui fecit. 

In corpore adhuc mortali renouatio, etc., usque ad in nobis. 

Ista renouatio non momento uno fit ipsius conuersionis, etc., usque ad uisionem. 

In baptismo quamuis tota et plena fiat, etc., usque  ad factum est. 

Nouus homo et interior et celestis habet, etc., usque ad pollicetur. 

Attende te hic habere laborem, sed attende qualem ille requiem, etc., usque ad requiem incredibilem. 

Christiano causa recte gaudendi, etc., usque ad ad patriam. 



CAPUT u.

Scimus enim quoniam si terrestris domus nostra huius habitationis dissoluatur, quod edificationem, etc., usque ad non nudi inueniamur. Prior enim  omnium creata est quedam sapientia, etc., usque ad bonum est. 

Si possemus aliter peruenire ad Christum, etc., usque ad aceto potauerunt. 

Nam et qui sumus in hoc tabernaculo ingemiscimus grauati, etc., usque ad mortale est a uita. Aggrauamur ergo corruptibili corpore et, etc., usque ad errore sunt. 

Ingemiscimus grauati: sub sarcina scilicet, etc., usque ad non extra. 

 Saluam fecisti de necessitatibus animam meam. Quid iam dicam de necessitate, etc., usque ad mortem nolumus. 

Mortis diem omnes quidem affuturum sciunt, et eum, etc., usque ad transferatur. 

uide duas mortes, unam temporalem, etc., usque ad recipienda. 

Cum gratiam uberius in Domino Iesu Christo commendans, etc., usque ad meipsum illi. 

Quandiu enim sumus in corpore, peregrinamur a Domino. Per fidem enim ambulamus: et non per  speciem. Audemus autem et bonam uoluntatem, etc., usque ad in psalmis. 

Agnosco, Domine, ut possum. Nimirum illud, etc., usque ad in nobis. 

Est illuminatio per fidem, etc., usque ad ait Apostolus. 

Per fidem adhuc ambulamus, etc., usque ad exspectamus. 

Quandiu enim sumus in corpore, etc., usque ad regione uiuorum. 

 Quandiu sumus in corpore, peregrinamur a Domino, etc., usque ad per Christum. 

In quantacunque temporali felicitate uersemur, etc., usque ad hec uerba sunt. 

Tunc ergo magna et perfecta iucunditas: tunc plenum gaudium: ubi iam non spes lactat, sed res nutrit. Tamen etiam nunc antequam res ipsa ueniat nobis: antequam nos ad rem ipsam ueniamus, etc., usque ad antequam uideremus. 

Laus fidei est, etc., usque ad spes desiderat. 

 Omnes enim nos manifestari oportet ante tribunal Christi: ut referat unusquisque, etc., usque ad siue malum. Facienda est ergo iustitia que nobis, etc., usque ad et corpus. 

Hic omne meritum comparatur: quo possit, etc., usque ad damnatio. 

Omnes astabimus ante tribunal Christi, ut referat, etc., usque ad iudicantur. 

Frustra sibi homo, etc., usque ad neglexit. 

Scientes ergo timorem Domini hominibus suademus:  Deo autem manifesti sumus. Spero autem, etc., usque ad non in corde. Nemo Deo suadet, etc., usque ad suadet ueritatem. 

Siue enim mente excedimus, etc., usque ad urget nos. uidebitis celum apertum: et angelos ascendentes et descendentes supra filium hominis. Audi uno loco, etc., usque ad predicatione. 

Extasis uerbum est Grecum, Latine, quantum, etc., usque ad ut diceret. 

Siue, inquit, mente excessimus, etc., usque ad in nobis. 

Cogitemus quid nobis prerogatum, etc., usque ad  salutem. 

Aestimantes hoc, quoniam si unus pro omnibus mortuus est, ergo omnes mortui, etc., usque ad et resurrexit. Omnes itaque mortui sunt in peccatis, etc., usque ad possimus. 

Charitatis erga nos Dei tantum apparuit, etc., usque ad et resurrexit. 

Debet enim uita humana in se deficere, in Christo proficere: ut qui uiuunt, iam non sibi uiuant, sed ei qui pro omnibus mortuus est, et resurrexit, et dicat, etc., usque ad ut anima nostra ipsi uiuat. 

 Itaque ex hoc nos neminem nouimus secundum carnem, etc., usque ad iam non nouimus. Quod dicit, et si noueramus Christum secundum, etc., usque ad spe hoc sumus. 

Si qua ergo in Christo noua creatura, etc., usque ad per Christum. Unde quemadmodum cum ipsa ueritas, etc., usque ad mereamur. 

Quid est, si non abiero, etc., usque ad spiritaliter nouit. 

Sed quid est, iam non uidebitis me, etc., usque ad mundum. 

Omnis ergo noua creatura, id est populus innouatus  per fidem, ut habeat interim in spe, quod in re postea perficiatur, in Christo habet etiam quod in se sperat. Itaque nunc uetera, etc., usque ad secundum carnem. 

Si qua igitur in Christo noua creatura, uetera transierunt, et ecce facta sunt noua. Que uetera transierunt? In gentibus omnibus, etc., usque ad gaudio dicimus. 

uetera transierunt, ecce facta sunt omnia noua, etc., usque ad in noua currendo. 

Nouam creaturam dicit uitam, etc., usque ad ubi  ait. 

Et dedit nobis ministerium reconciliatonis: quoniam quidem Deus erat, etc., usque ad reconciliationis. Ut mundus credat, quia tu me misisti. Ecce qui, etc., usque ad a Deo. 

Si autem diceret, ut cognoscant quia tu me, etc., usque ad per me. 

Deus erat, inquit, in Christo mundum reconcilians sibi, etc., usque ad Deus esset. 

Pro Christo ergo legatione, etc., usque ad reconciliamini Deo. uenient legati ex Aegypto, etc., usque ad prophetatum est. 

De peccato solus liberare potest, etc., usque ad reconciliari? 

Eum, inquit, qui non nouerat, etc., usque ad Dei in ipso. Que ignorabam, interrogabant me. Ignorabat peccatum, etc., usque ad facere uitium. 

Quis dubitet malum esse peccatum, etc., usque ad per experientiam. 

Et offeret munus suum domino agnum anniculum, etc., usque ad in salutare. 

Quod enim Apostolum dixisse commemoras, quoniam,  etc., usque ad non ficta? 

Propter similitudinem carnis peccati, etc., usque ad demonstrauit. 

Illa namque iustitia Dei, commendatur, etc., usque ad iustitia Dei. 



CAPUT uI.

Adiuuantes autem exhortamur, ne in uacuum gratiam Dei, etc., usque ad ecce nunc dies salutis. Quid est queso quod exardescimus, etc., usque ad caritatem. 

Nemini dantes ullam offensionem, ut non uituperetur ministerium nostrum, sed in omnibus exhibeamus nosmetipsos sicut Dei ministros, in multa patientia,  etc., usque ad uirtute Dei. Sub illo iugo leui, et sarcina leui, audimus Apostolum dicere: In omnibus commendantes nosmetipsos, sicut Dei ministros, in multa patientia, in tribulationibus, in necessitatibus, in angustiis, in plagis, etc., usque ad reuelabitur in nobis. 

Per arma iustitie a dexteris, et a sinistris, etc., usque ad bonam famam. Dominus noster cum uenisset in carne, etc., usque ad fortis est. 

Malitia enim iniquorum, sinistra sunt arma, etc., usque ad ad salutem. 

Ut seductores et ueraces, sicut qui ignoti et cogniti. Quasi morientes, et ecce uiuimus, ut castigati et non  mortificati. Alii dicebant bonus est, alii dicebant non, etc., usque ad et simus. 

Non moriar, sed uiuam, et narrabo opera Domini. Illi stragem, etc., usque ad tradidit me. 

Quasi tristes semper autem gaudentes, sicut egentes, etc., usque ad omnia possidentes. Est quedam anime interior firmitas, etc., usque ad in tribulationibus. 

uox letitie et salutis, in tabernaculis iustorum. Ubi uocem, etc., usque ad tribulationibus. 

Millia letantium. Spe enim sunt gaudentes, etc., usque ad patientes. 

 Hic ergo quid? labor, pressura, tribulatio, etc., usque ad possidebat. 

In ea societate beatus Ioannes, etc., usque ad omnia possidentes. 

Os nostrum patet ad uos, o Corinthii, etc., usque ad uisceribus uestris. Latitudo mandati caritas est, quia ubi, etc., usque ad non nocet homo. 

Eamdem autem habentes remunerationem, tanquam filiis dico dilatamini et uos. Cordis dilatatio, iustitie est et, etc., usque ad est nobis. 

Nolite iugum ducere cum infidelibus. Que enim participatio iustitie, etc., usque ad Christi ad Belial?  Nulla participatio est iustitie, etc., usque ad usque adhuc. 

Si dixerimus, quia societatem habemus, etc., usque ad dedit Deus. 

uos enim estis templum Dei uiui sicut dicit Deus. Quoniam inhabitabo, etc., usque ad mihi populus. Si consideremus ante gratiam Dei quid fuerimus, etc., usque ad ad deambulabit Deus. 

Propter hoc exite de medio eorum, et separamini dicit Dominus: et immundum, etc., usque ad Dominus omnipotens. Ecce, inquiunt, dicit propheta, etc., usque ad non parcere. 

Certe manifestum est iam prudentie uestre, quomodo accipienda sunt omnia talia testimonia Scripturarum: ut quando scriptura sonat, etc., usque ad non tangatis. 



CAPUT uII.

Has ergo habentes promissiones karissimi, mundemus nos ab omni inquinamento carnis et spiritus, etc., usque ad ita ut magis gauderem. Iudas filius sponsi: persequens sponsum, hoc, etc., usque ad tolerabiles .

Quoniam et si contristaui uos in epistola, non me penitet. Et si peniteret uidens quod epistola, etc.,  usque ad ex nobis. Ipsa tristitia reperitur in bono, etc., usque ad a nobis .

Que enim secundum Deum tristitia est, penitentiam in salutem stabilem operatur, seculi autem tristitia mortem operatur. Ecce enim hoc ipsum secundum, etc., usque ad Gaudeo quod in omnibus confido in uobis. Ecce enim id ipsum secundum Deum contristari, etc., usque ad rectas habent .



CAPUT uIII.

Notam autem facimus uobis, fratres, gratiam Dei que data est in ecclesiis Macedonie, et quod in multo experimento tribulationis, etc., usque ad Non enim ut aliis sit remissio, uobis autem tribulatio. Propter nos,  inquit, pauper factus est cum esset diues, etc., usque ad nos ditauit .

Quis enim hominum omnes thesauros, etc., usque ad ablatas amisit. 

Non ait pauper factus est: cum diues, etc., usque ad qui dedit. 

Sed ex equalitate in presenti tempore, etc., usque ad non minorauit. Illi iudicabunt de quibus dictum est, usque ad uirtute tua. 

Gratias autem ago Deo, qui dedit eamdem sollicitudinem pro uobis in corde Titi: quoniam exhortationem, etc., usque ad uoluntatem nostram. In his uerbis apparet  quantam, etc., usque ad indigentibus. 

Deuitantes hoc ne quis nos uituperet in hac plenitudine, que ministratur a nobis in Domini gloriam. Prouidemus enim bona, etc., usque ad in faciem ecclesiarum. uobiscum hic uiuimus, et propter uos uiuimus, etc., usque ad exemplum. 



CAPUT IX.

Nam de ministerio quod fit in sanctos, etc., usque ad in omne opus bonum. Ita ieiuna, ut in alio te prandidisse gaudeas, etc., usque ad te dicat: Ecce adsum 

Habet quamdam pinguedinem, etc., usque ad diligit  Deus. 

Quidquid facis, etc., usque ad non facis. 

Sicut scriptum est. Dispersit, etc., usque ad actionem Deo. Quod oculus non uidit, etc., usque ad qui condidit secula. 

Quoniam ministerium huius, etc., usque ad dono eius. Quanta pinguedine sancte letitie, etc., usque ad dedicarent. 



CAPUT X.

Ipse autem ego Paulus obsecro uos, etc., usque ad sed quem Deus commendat.

 Iste est Deus, etc., usque ad Christianos. 



CAPUT XI.

Utinam sustineretis, etc., usque ad emulatione. Dicendo emulor uos, quid nisi emulationem, etc., usque ad et non mirum. 

Audi uocem zelantis. Zelo Dei uos, etc., usque ad quare zelas? 

Timeo, inquit, ne sicut serpens Euam, etc., usque ad exhibere Christo. Habet ergo hic sponsam quam, etc., usque ad predixit. 

 Omnis Ecclesia uirgo appellata est. Diuersa membra, etc., usque ad uirginitatem. 

Paucarum est uirginitas in carne, etc., usque ad Ecclesia. 

Nunc desponsata est Ecclesia, et uirgo, etc., usque ad Apostolus. 

Sponsus infans, de thalamo suo, etc., usque ad mentes. 

Timeo autem ne sicut serpens Euam, etc., usque ad in Christo Iesu. Quid est quod timet? Ne uirginitas sponse Christi, per astutiam diaboli corrumpatur. Timeo, inquit, ne sicut, etc., usque ad remanebit.  

Serpens ergo iste adulterans, etc., usque ad difficile uidetur. 

Per hereticos timens Paulus ne ab eis, etc., usque ad ambulabit. 

Nolite questiones mirari hominum, que serpunt, etc., usque ad est Deus. 

Ille quidem serpens, id est ille error, etc., usque ad angelum lucis. 

In societate sanctorum angelorum, etc., usque ad queratur. 

Magis opus est iudicare, atque dignoscere etc., usque ad ambigit nemo 

Periculis in falsis fratribus: in labore et erumna, in uigiliis multis. Intelligendum est fuisse quosdam, qui cum uellent, etc., usque ad redigerent. 

In fame et siti: in ieiuniis multis: in frigore et nuditate. In commemoratione tribulationum ac laborum, etc., usque ad et dirigit. .

Preter illa que extrinsecus, etc., usque ad ecclesiarum.  Qui apponit scientiam, apponit dolorem. Ecce abundet, etc., usque ad quo posuerat. 

Urunt quodammodo omnes tribulationes: sed aliud, etc., usque ad humiliationis. 

uasa figuli probat, etc., usque ad uniuersa ossa? 

Damasci prepositus gentis, etc., usque ad manus eius. uidi in epistola Paulum fugientem. Per murum, etc., usque ad arguebat. 

Scio hominem in Christo, etc., usque ad homini loqui. Erat enim hec eorum consuetudo, qui sacras, etc., usque ad pertinebat. 

Scio, inquit, hominem in Christo ante annos quatuordecim, etc., usque ad facta sunt omnia. 

Mouet quomodo ipsa Dei substantia uideri, etc., usque ad concessam. 

Et audiuit arcana uerba, que non licet homini loqui. Inter ipsos spiritales, etc., usque ad explicari. 

Nam et si uoluero, etc., usque ad dicam. Dicat se  dominum, etc., usque ad anima serui. 

Et ne magnitudo reuelationum, etc., usque ad carnis mee. Nempe hic agnoscitis Apostolum, etc., usque ad patria triumphantes. 

Deus, inquiunt, potest omnia sanare. Hoc, etc., usque ad bona uoluntate. 

Sollicitissime cauendum est in docendo superbie, etc., usque ad humiliata. 

Illud est uitium capitale, quod, etc., usque ad ut dicat. 

Cum enim infirmor, etc., usque ad grauis nobis.  Nam hoc uitio ne et ipse tentaretur, etc., usque ad superbie. 

Exaltatio de abundantia gratiarum quam, etc., usque ad lippiens oculus. 

 De diaboli pena futura: propheta commemorat, etc., usque ad sonantem. 

Quando infirmor, tunc potens sum. Nouit Deus quid nobis expediat, etc., usque ad sanet egrotum. 

Etiam temporibus huius uite laboriose, etc., usque ad per dolorem. 

Fideliter supplicans Deo, etc., usque ad parat ueritas. 

Non enim quero que uestra, etc., usque ad parentes filiis. Sindones fecit et uendidit. Bene quia, etc., usque ad amictorium. 

Ego autem libentissime impendam et super impendar ipse, etc., usque ad sint inter uos. Perfecta caritas est: ut paratus sis mori pro fratre, etc., usque ad erat mori. 

Ne iterum cum uenero humiliet, etc., usque ad quam gesserunt. Si iam de sanitate desperans, addis peccata peccatis, etc., usque ad eterna uitatur. 

Agunt enim homines ante baptismum penitentiam, etc., usque ad non cessamus. 



CAPUT XIII.

 Ecce tertio hoc uenio ad uos. In ore duorum, etc., usque ad sed potens est in nobis. Forte aliquis arbitratur quoniam non ipse, etc., usque ad eius auditur. 

Moris diuinarum Scripturarum, etc., usque ad loquebatur. 

Nam etsi crucifixus est ex infirmitate, etc., usque ad non sumus reprobi. Talis enim erat susceptio que, etc., usque ad infirmitate carnis .

Oramus autem Deum ut nichil mali faciatis, etc., usque ad cum omnibus uobis. Amen. Intelligenda est enim gratia Dei per Iesum Christum, etc., usque ad dat Deus .

Quod isti dicunt nos non debere, etc., usque ad Utrumque enim in Scripturis habes .



IN EPISTOLAM AD GALATAS.



ARGUMENTUM.


Galate sunt Greci. Hi uerbum ueritatis primum ab Apostolo acceperunt, sed post discessum eius tentati sunt a falsis apostolis, ut in legem et circumcisionem  uerterentur. Hos Apostolus reuocat ad fidem ueritatis, scribens eis ab Epheso.



CAPUT PRIMUM.

Paulus apostolus non ab hominibus, neque per hominem,  sed per Iesum Christum, etc., usque ad Euangelium Christi. Priores sunt ceteri apostoli per Christum adhuc, etc., usque ad in celum .

Sed licet nos aut angelus, etc., usque ad an Deo? Prorsus admonitio beatissimi Apostoli, etc., usque ad recedit de uia 

Nec ipse Apostolus uoluit in se poni, etc., usque ad Donato .

Licet si nos, inquit. Et tu, Paule, potes, etc., usque ad amiserunt .

Et uouit Isrel uotum Domino, etc., usque ad suspendendo .

 An quero hominibus placere? etc., usque ad fratrem Domini. Sunt homines qui putant sibi in bene uiuendo sufficere, etc., usque ad infirmo fratri. 

Apostolus dicit: Si adhuc hominibus placerem, etc., usque ad fieri uolo. 

Que autem scribo uobis, ecce coram Deo quia non mentior. Non uobis dicimus non nos iurare. Si enim hoc, etc., usque ad credebant. 

Deinde ueni in partes Syrie et Cilicie, etc., usque ad clarificabant Deum. Ut quid magnificabant Deum, si non Deus, etc., usque ad non fecerat. 

Luceant, inquit Dominus, opera uestra, etc., usque ad uiuificauit Paulum. 



CAPUT II.

Deinde post annos quatuordecim, etc., usque ad aut cucurrissem. Ipse apostolus Paulus post ascensionem Domini de celo, etc., usque ad locutus audiatur. 

Non pro his autem rogo tantum, id est pro, etc., usque ad credit. 

Proinde sic intelligamus quod, etc., usque ad a mortuis. (Ibid., col. 1919.

De decem leprosis quos ita mundauit, cum, etc.,  usque ad monstrabat. 

Sed neque Titus qui mecum erat cum esset, etc., usque ad hominis non accipit. Et Timotheum propterea circumcidit, ne Iudeis et, etc., usque ad damnari. 

Mihi enim qui uidebantur esse aliquid nichil contulerunt. Sed econtra cum uidissent, etc., usque ad hoc ipsum facere. Dicit uenisse se Hierosolymam, et, etc., usque ad discrepabat. 

Cum autem uenisset Petrus, etc., usque ad simulationem. Si hoc fecit Petrus quod facere debuit, etc., usque ad esse non posse. 

 In cuius sententie non consensionem sed simulationem, etc., usque ad sepulture uiolator. 

Ascribentibus auctoribus sanctarum Scripturarum, etc., usque ad Sacramenta tractare. 

Didicimus apostolum Petrum in quo usque ad prouehitur. 

Omnino tenendum in doctrina religionis nullo modo esse mentiendum. Ad ostendenda ergo, etc., usque ad redarguebat. 

Et si tale aliquid ipse Paulus fecerat, etc., usque ad disputanti. 

 Illi qui se Christianos Nazarenos uocant, etc., usque ad remanserunt. 

Nos natura Iudei, et non ex gentibus peccatores. Flamma combussit peccatores. Non est, etc., usque ad oneratos. 

Scientes autem quod non iustificatur, etc., usque ad constituo. Non quia opera bona frustrantur, etc., usque ad impetrantur cetera. 

Ego enim per legem, etc., usque ad in me Christus. Cognita Dei gratia que sola liberat a preuaricatione, etc., usque ad perimuntur. 

Audi Apostolum negantem se. Mihi, inquit, etc.,  usque ad in te. 

Quod autem non uiuo, etc., usque ad pro me. Apostolus dicit: Qui filio proprio non pepercit, sed, etc., usque ad inuenimus. 

Non abiicio gratiam, etc., usque ad mortuus est. Quis ita sit surdus aduersus apostolicas, etc., usque ad quod perierat. 

Nemo in eo quod uidetur habere glorietur, etc., usque ad ab eo. 



CAPUT III.

O insensati Galate, quis uos fascinauit, etc., usque ad ad iustitiam. Hic sane illa sententia ponitur, etc.,  usque ad circumcisus. 

Cognoscite ergo quia qui, etc., usque ad uiuet in illis. Hoc dictum est ad Abraham, etc., usque ad uidemus. 

Impletum est quod promissum est Abrahe, et ex, etc., usque ad et celum. 

Legimus iustificari in Christo qui credunt, etc., usque ad ita dicitur. 

Christus redemit nos, etc., usque ad aut superordinat. Secutus Apostolus dicit de Christo: Factus est pro nobis maledictum. Sicut non timuit, etc.,  usque ad sanabantur. 

In prophetia dictum est. Maledictus omnis, etc., usque ad benedictio. 

Abrahe dicte sunt promissiones et semini eius. Nunquid de genere uenimus Abrahe, etc., usque ad inseruit. 

Non dicit et seminibus, etc., usque ad qui est Christus. Nisi Christus solus iret ad patrem, non diceret. Nemo ascendit in celum nisi qui descendit, etc., usque ad unus est Christus. 

Hoc autem dico testamentum, etc., usque ad donauit  Deus. Apostolus cum Abrahe laudaret, et commendaret, etc., usque ad mortem Ioseph. 

Quid igitur lex? etc., usque ad unus est. Cum exponerem, Quid ergo, etc., usque ad est gratia. 

Lex preuaricationis gratia posita est, etc., usque ad addidit. 

Non angelus singulariter, sed omnino angeli dicuntur: per, etc., usque ad audiuntur. 

Dominus noster iehsu Christus tanquam totus, etc., usque ad reficeret. 

 Quid ergo lex? quasi que, etc., usque ad reuelatum est. 

Lex ergo aduersus, etc., usque ad iustitia. Opus est hoc gratie: quam qui accipiunt, etc., usque ad teneatur. 

Lex enim sine gratia, littera sola est: manet, etc., usque ad extolleretis. 

Putabamus nos facile iustos esse posse, qua si uiribus, etc., usque ad medicina. 

Si enim data esset lex, que posset, etc., usque ad sanare se. 

Bona est lex si quis ea legitime, etc., usque ad  mortuus est. 

Quid fecit lex sine gratia, nisi magis, etc., usque ad ubi spes. 

Sed conclusit Scriptura, etc., usque ad credentibus? Ex hac promissione, hoc, etc., usque ad sanandum fuit. 

Si enim data esset lex que posset, etc., usque ad quereret. 

Manifestatio, inquit, uerborum tuorum, etc., usque ad clamares. 

Prius autem quam ueniret, etc., usque ad pedagogo.  Certe enim ipsa est lex que subintrauit, etc., usque ad peccati nostri. 

Omnes enim filii, etc., usque ad neque femina. De templo Dei, et quomodo accipiendum, etc., usque ad et piorum. 

Omnes enim apud eam uestiti sunt, etc., usque ad uestitus. 

Omnes enim uos, etc., usque ad heredes. Unus est Christus, caput, et corpus docente, etc., usque ad adimplebat. 

Cur ergo magnum uolumus intelligi, etc., usque ad eiicientem. 

Omnibus in Christum credentibus, non solis, etc.,  usque ad Testamenti. 



CAPUT Iu.

Dico autem, quanto tempore, heres, etc., usque ad reciperemus. Et nemo misit in illum manus: quia nondum, etc., usque ad fecerat. 

Quod ait, Pater, uenit hora, clarifica Filium tuum, etc., usque ad dies salutis 

Filius quidem, non Pater, natus est de uirgine Maria, etc., usque ad missus aduenit. 

Ecce quid est missum esse filium. Quecunque propter, etc., usque ad equalem. 

Emitte, inquit, illam de celis sanctis tuis, et mitte, etc., usque ad in gloria. 

uerbo itaque Dei ad unitatem persone, etc., usque ad ipsa esset. 

Misit Deus Filium suum factum ex muliere, id est, etc., usque ad ad Deum. 

Interrogamus apostolum et dicit nobis, quoniam non sumus, etc., usque ad iehsu Christus. 

Misit itaque Deus Filium suum factum ex muliere, etc., usque ad hominum. 

 Neque enim absurde dicitur quisque non carne, etc., usque ad ostendit. 

Adoptionis nomen plurimum, etc., usque ad adoptio uocatur. 

Quoniam autem estis filii Dei, etc., usque ad per Deum. Misit spiritum Filii sui clamantem: Abba pater, id est, etc., usque ad clamemus. 

Aliquis forsitan querat utrum et a Filio procedat, etc., usque ad habet Patre. 

Sed tunc quidem, etc., usque ad seruiebatis. Naturam filium esse dixisti. Non ergo pater, etc., usque  ad uerum negetis. 

Nunc uero cognoscentes, etc., usque ad seruire uultis? Sic in sancto apparui tibi, ut uiderem potentiam tuam, etc., usque ad apparere Deus. 

Cum enim dicitur quod nos cognoscit, Deus cognitionem, etc., usque ad fit bonus. 

Dicitur Deus cognouisse, quod ut, etc., usque ad cognosceretur effecit. 

Sicut recte dicitur Deus facere quidquid, etc., usque ad donauerat. 

Dies obseruatis, et menses, etc., usque ad nichil me  lesistis. Sunt quedam que leuissima putarentur, etc., usque ad talibus ait. 

Non itaque dies obseruemus, et annos, et menses, etc., usque ad et annis. 

Scitis autem quia, etc., usque ad neque respuistis. Aliud est induci in tentationem, aliud est, etc., usque ad antequam fiant. 

Sed sicut angelum Dei accepistis me, sicut Christum Iesum. Quia ipse loquitur in sanctis suis, etc., usque ad corpus suum. 

Arguuntur quidam, quia cum lac consumerent, et  lanis, etc., usque ad Iesu Christi. (Id., lib. de Past. Ezec. XXXIu, tom. u, part. I, col. 213 et seq.

Ubi est ergo beatitudo uestra? etc., usque ad apud uos. Cur enim fieri non posset, etc., usque ad per iustitiam. 

Filioli mei quos iterum parturio, etc., usque ad Legem non legistis? Alienati sunt peccatores a uulua. A quadam uulua alienati sunt peccatores, etc., usque ad quam suo. 

Scriptum est enim, quoniam Abraham, etc., usque ad dicta. Uterque quidem de semine Abrahe, sed illum, etc., usque ad natus Isaac. 

 Nostis duos filios Abraham habuisse, quos quidem, etc., usque ad uentilari. 

Forte quis putat ingenio fieri, etc., usque ad significent querere. 

In populo enim Iudeorum figuratus, etc., usque ad in celo. 

Unum quidem in monte, etc., usque ad littere. 

Quamuis in ueteri Testamento propter, etc., usque ad reuelatum. 

 Unum quidem in monte, etc., usque ad filiis suis. In illo testamento, quod proprie uetus dicitur, etc., usque ad ministrauerunt. 

Hierusalem celestis que sursum est, mater, etc., usque ad eternam. 

Est autem sicut nostis, uox ascendentium. Quod nisi ad illam, etc., usque ad debeamus. 

Nos autem, fratres, secundum, etc., usque ad ita et nunc. Testamentum uetus ad Iudeos proprie pertinet. Etenim, etc., usque ad superbiam. 



CAPUT u.


State, et nolite iterum, etc., usque ad a gratia excidistis. Primis Christianis qui ex Iudeis crediderunt, donec, etc., usque ad perdurant. 

Ecce ego Paulus, etc., usque ad proderit. Decepit ergo Timotheum, et fecit, ut nichil, etc., usque ad deserenda. 

Nos enim spiritu ex fide spem iustitie exspectamus. Hec est fides ex qua iustus uiuit, hec, etc., usque ad Deo dicitur. 

Nam in Christo Iesu, etc., usque ad sicut te ipsum. Multi enim dicunt Credo: sed fides sine operibus,  etc., usque ad hoc es. 

Neque circumcisio aliquid ualet, neque preputium, sed, etc., usque ad gloria tua. 

Ut autem habitet Spiritus sanctus, etc., usque ad traxerit eum. 

Maledicta cum ex prophetia dicuntur, non sunt, etc., usque ad celorum. 

Quod fieri non potest, etc., usque ad salutem. (Id., lib. de Serm. Domini in monte.

Si ergo uos filius liberauerit, tunc, etc., usque ad id agamus. 

Quod si inuicem, etc., usque ad consumamini. Quid est mordetis, etc., usque ad consumamini. 

Dico autem in Christo, etc., usque ad illa faciatis. Non ait, non feceritis: quia ea non habere non, etc., usque ad concupiscimus. 

Dico autem: Spiritu ambulate, et concupiscentias, etc., usque ad continuo addidit. .

Neque enim nullum est uitium, cum sicut, etc. usque ad pertrahamur. 

 Hoc autem bellum nunquam ullum esset, si natura, etc., usque ad permittere. 

Apostolus Iacobus ait: Unusquisque autem, etc., usque ad pugna erit. 

uerissime ac ueracissime scriptum est, etc., usque ad non obeditur. 

Diligenda est etiam ipsa dilectio, etc., usque ad nisi bona dilectio? 

Est amor quo amatur, et quod amandum, etc., usque ad uiuimus. 

Quandiu uitiis repugnatur, etc., usque ad premuntur  imperio. 

Quod si spiritu ducimini, non estis sub lege. Magna mihi uidetur questio, quid sit esse sub, etc., usque ad peccatorem. 

Caro, inquit, concupiscit aduersus, etc., usque ad libertatis. 

Manifesta autem sunt opera, etc., usque ad non consequentur. Cum multis modis quos perscrutari et colligere, etc., usque ad loqueretur. 

Potest nobis si frumenta dominica, etc., usque ad alienus sit. 

Qui non solum diabolo, etc., usque ad in regno.  

Quoniam qui talia agunt, regnum Dei non possidebunt. Non qui aduersus talia confligunt: sed, etc., usque ad sed postea. 

Fructus enim spiritus est, caritas, gaudium, pax, longanimitas, bonitas, benignitas, fides, modestia, continentia. Aduersus huiusmodi non est lex. Quod adiunxit, ut quodcunque, etc., usque ad efficitur bonus. 

Qui autem sunt Christi, carnem, etc., usque ad inuidentes. Congruit nostre deuotioni, etc., usque ad Deo placentem. 

Hec est hominis uita beata, atque tranquilla, etc., usque ad concupiscentis. 



CAPUT uI

Fratres, et si preoccupatus fuerit, etc., usque ad tu tenteris. Queritur inter peccatum et delictum que sit, etc., usque ad comprehensa sunt. 

Scimus autem quia lex spiritalis est, ego, etc., usque ad sic est. .

Si preoccupatus fuerit homo in, etc., usque ad compatientis affectu. 

 Alter alterius onera portate, et sic adimpletis legem Christi. Sub alia significatione intelligitur tentatio, de qua, etc., usque ad portantur 

Alia sunt onera in quibus unusquisque, etc., usque ad peccatorum. 

Quia ueteris Testamenti custodia timorem, etc., usque ad erigat. 

Ille languidus grabato portabatur, sanatus autem, etc., usque ad proximum tuum. 

Inuicem onera uestra portate, et sic adimplebitis legem Christi. Audi Psalmum, etc., usque ad legem  Christi 

Qui portant inuicem onera sua nisi qui habent, etc., usque ad ait Apostolus. 

Nam si quis existimat se aliquid esse cum nichil sit, ipse se seducit. Neque enim prorsus nulla res est homo de quo ait Apostolus. Qui se putat aliquid, etc., usque ad sanitatem. 

Laudans inuoca Dominum, et ab inimicis tuis saluus eris. Quia quod ipse Dominus: Sacrificium laudis, etc., usque ad audi Apostolum. 

Opus autem suum probet unusquisque: et sic in semetipso,  etc., usque ad eternam. Stulti et qui sibi placent tanquam de, etc., usque ad glorietur. 

Et nos quidem de sancte uirginis disciplina et humilitate, etc., usque ad anima eius. 

Bonum enim facientes, etc., usque ad non deficientes. Sane quedam quamuis in nomine, etc., usque ad metemus. 

Semen future messis opera esse misericordie, etc., usque ad ualeat? 

Mihi autem absit gloriari, nisi in cruce, etc., usque  ad noua creatura. Dilexerunt enim gloriam hominum magis, etc., usque ad diligat. 

Ibat ergo ad locum ubi fuerat crucifigendus, etc., usque ad ferebat. 

Fiat pax in uirtute tua, etc., usque ad in Deo. 

In quantum Dei sapientiam per quam facta sunt, etc., usque ad morientem. 

Cum uiderimus eum sicuti est, iam transiet peregrinatio, etc., usque ad erubescamus. 

 Mihi autem absit gloriari, nisi in cruce Domini nostri Iesu Christi. Poterat dicere, etc., usque ad defixit. 

Gloriemur ergo et nos, etc., usque ad collocauimus. 

 Et quicunque hanc regum, etc., usque ad fratres, Amen. Nouimus quidem Isrel, etc., usque ad conuincunt. 

Super Isrel magnificentia, etc., usque ad in semine. 



IN EPISTOLAM AD EPHESIOS.



ARGUMENTUM.


Ephesii sunt Asiani. Hi, accepto uerbo ueritatis, persisterunt in fide. Hos collaudat Apostolus scribens eis a Roma de carcere per Tychicum diaconum.



CAPUT PRIMUM.


Paulus Apostolus Iesu Christi per uoluntatem Dei sanctis omnibus qui sunt Ephesi, et fidelibus, etc., usque ad Euangelium salutis uestre recepistis. Elegit Deus in Christo ante mundi constitutionem, etc., usque ad nouatio Dei. 

Ut simus sancti et immaculati in conspectu eius. Hoc agitur ut hoc simus, si immaculati intelligendi, etc., usque ad posset. 

Instaurare omnia in Christo, que in celis, et que in terra sunt in ipso. Que in sanctis angelis et uirtutibus Dei est, etc., usque ad renouantur. 

 In quo etiam sorte uocati sumus. Sortem dicit gratiam qua, etc., usque ad essetis. 

Predestinati secundum propositum eius, qui omnia operatur secundum consilium uoluntatis sue. Predestinati secundum propositum qui operatur, etc., usque ad quod ait. 

In quo et credentes signati estis spiritu promissionis sancto, qui pignus hereditatis nostre in redemptionem acquisitionis, in laudem glorie ipsius. Diffusa est enim caritas Christi in cordibus, etc., usque ad sufficit nobis. 

Propterea et ego audiens, etc., usque ad pro uobis.  Deo gratias agit Apostolus pro his qui, etc., usque ad iudicetur. 

Hoc et gratiarum actio indicat, quod, etc., usque ad et ab eis. 

Memoriam uestri faciens in orationibus, etc., usque ad in agnitionem eius. Patrem propterea etiam Deum esse Unigeniti, etc., usque ad de suo. 

Illuminatos oculos cordis, etc., usque ad in nos qui credidimus. Redi, redi: tolle te a corpore. Corpus, etc., usque ad ubi uides. 

 Secundum operationem potentie, etc., usque ad sub pedibus eius. Nec eos audiamus qui negant ad dexteram Patris sedere, etc., usque ad esse positurum. 

 Et ipsum dedit caput, etc., usque ad adimpletur. Nullum maius donum prestare posset Deus, etc. usque ad Deus noster 



CAPUT II.

Et uos cum essetis mortui delictis et peccatis uestris, in quibus, etc., usque ad cogitationum. Nubilosus iste er ad abyssum pertinet, ubi nubes, ubi, etc., usque ad mundi sit. 

Hec autem potestas tenebrarum, id est diabolus, qui, etc., usque ad uiuificantis. (Id., epist. ad uital, tom. II, col. 982.

Misit, inquit, in eos iram indignationis sue: indignationem et iram, etc., usque ad uindicaret. 

uere sibi consulit qui Deum iudicem cogitat, apud quem, etc., usque ad uincebat. 

Cum tales nos interrogauerunt in, etc, usque ad de illis operetur. (Id., tract. psal. CXLuIII, tom. Iu, part. II, col. 1940 .

Et eramus natura filii ire sicut et ceteri. Qui autem incredulus est Filio, non uidebit, etc., usque ad hominem. 

Genus humanum est iste cecus. Hec enim cecitas, etc., usque ad inoleuit. 

Tenebatur itaque iusta damnatione genus, etc., usque ad accepit. 

Ipsa est ira tua, Domine, in Adam, etc., usque ad natus est. 

Natura nobis facta est pena. Ex uindicta, etc., usque ad dubitemus. 

uindicta enim primi, etc., usque ad prebetur gratia. 

Qualis sine uitio primitus, etc., usque ad ceteri. 

 Deus autem qui diues, etc., usque ad Christo Iesu. Quod hic dixit, Conuiuificauit nos Christo, etc., usque ad sequitur et dicit. 

Ut ostenderet in superuenientibus, etc., usque ad Christo Iesu. In celo ergo nos futuros esse promisit, etc., usque ad non dubitat. 

Gratia enim saluati estis, etc., usque ad quis glorietur. Non quia bona opera ista pia cogitatione frustrantur, etc., usque ad ex Deo est. 

Cum dixisset, Gratia salui facti, etc., usque ad ambulemus. 

 Scriptum est, quia sumpsit Deus limum de terra, etc., usque ad ambulemus; 

Quomodo quisquam de libero arbitrio in bono, etc., usque ad creauerat Deus. 

Gratia salui facti estis per fidem: et hoc non ex uobis: sed Dei etc., usque ad damnes. 

Ipsius enim sumus factura: creati in Christo, etc., usque ad in sanguine Christi. Predestinatio est gratie preparatio: gratia uero, etc., usque ad effectus. 

Ille itaque operetur hominem bonum, etc., usque  ad in nobis. 

Annuntiat firmamentum. Quid, etc., usque ad ipsi nos. 

Ipse enim est pax nostra, qui fecit utraque, etc., usque ad in semetipso. Lapis quem reprobauerunt edificantes factus est in caput anguli, etc., usque ad lapidem reprobantes. 

Et ueniens euangelizauit, etc., usque ad his qui prope. Quos dixit qui erant prope? Iudeos, quia unum, etc., usque ad longe est. 

 Quoniam per ipsum habemus accessum ambo in uno spiritu ad patrem. Et ad Romanos ubi similis questio, etc., usque ad Abba pater. 

Ergo iam non estis hospites, etc., usque ad domestici Dei. Duas in toto mundo ciuitates faciunt duo amores, etc., usque ad deinde sit ciuis. 

Superedificati super fundamentum apostolorum, etc., usque ad in Spiritu sancto. Fundamenta eius in montibus sanctis. Qui sunt, etc., usque ad edificium. 

Sicut non absurde dicimus fundamenta celi quibus,  etc., usque ad uerba eorum. 



CAPUT III.

Huius rei gratia ego Paulus uinctus Christi Iesu pro uobis gentibus: si tamen audistis, etc., usque ad qui omnia creauit. Habet Deus in semetipso absconditas quorumdam factorum, etc., usque ad dat Deus. 

Ut innotescat principibus et., etc. usque ad per fidem eius. Non sane propter inferiorum scientiam nuntiis, etc., usque ad dictum est. 

Propter quod peto ne deficiatis, etc., usque ad per fidem in cordibus uestris. Consonant omnes diuine  lectiones, ut spem non in, etc., usque ad det uobis. 

In caritate radicati et fundati, etc., usque ad profundum. Quid pergis corde, homo Christiane, per latitudinem, etc., usque ad crucis est. 

Habitare Christum per fidem in cordibus uestris. Fides in nobis, Christus in nobis, etc., usque ad Ego sum ueritas. 

Et cum loquebatur, etc., usque ad orandum est. 

Nunc enim dicitur homini: Tolle crucem tuam et,  etc., usque ad profundum. 

Charitas in commune magis, quam in priuatum consulens: dicitur, etc., usque ad eis dicatus. 

Non enim frustra talem mortem, etc., usque ad plenus Deo. (Id., serm. in basilica Tricilar., tom. u, part. uII, col. 371 et seq.

Penne animarum que sunt, nisi quibus sursum, etc., usque ad uentorum 

In caritate radicati et fundati: ut possitis, etc. usque ad seculi seculorum. Amen.

Ego hec uerba apostoli Pauli sic intelligere soleo.  In latitudine, etc., usque ad plenitudine Dei. 



CAPUT Iu.

Obsecro itaque uos ego uictus in Domino, etc., usque ad inuicem in caritate. Sic ergo dilectissimi diligite otium, ut uos ab omni, etc., usque ad uobiscum. 

Solliciti, etc., usque ad uinculo pacis. Ecclesia accepit hoc donum, ut in Spiritu sancto fiat remissio peccatorum, etc., usque ad potati sumus. 

Unum corpus, etc., usque ad spe uocationis uestre.  Ideo Spiritus sanctus omnium gentium linguis se demonstrare dignatus est, etc., usque ad de forma gloriaris. 

Unus Dominus, etc., usque ad in omnibus nobis. Aliud sunt ea que creduntur: aliud fides qua creditur, etc., usque ad preuidet uoluntatem. 

Unicuique, etc., usque ad mensuram donationis Christi. Quid est hoc? Non enim ad mensuram dat Deus spiritum, etc., usque ad non ad mensuram accipit. 

Propter quod dicit, etc., usque ad ut adimpleret omnia. Ad ipsum Dominum locutione conuersa, etc.,  usque ad quid manifestius? 

Procul dubio Spiritus sanctus donum Dei est, etc., usque ad omnes prophete, etc. 

Et ipse dedit quosdam, etc., usque ad in edificationem corporis Christi. De prophetis quod ait Apostolus, Quosdam quidem dedit Deus in ecclesia apostolos, etc., usque ad duobus nominibus amplexus est. 

Quosdam autem pastores, etc., usque ad corporis Christi. Ut enim in exordio generis humani de latere uiri dormientis costa, etc., usque ad quod est Ecclesia. 

 Hec est domus, que sicut Psalmus canit, edificatur, etc., usque ad accepit in hominibus. 

Donec occurramus omnes, etc., usque ad ad circumuentionem erroris. Quod ait Apostolus, occursuros nos omnes in uirum perfectum, etc., usque ad etatis plenitudinis Christi. 

ueritatem autem facientes, etc., usque ad in edificationem sui in caritate. Ecce qui est uir perfectus, caput et corpus, etc., usque ad in omnibus impletur. 

Hoc igitur dico, etc., usque ad habentes intellectum. Omnis qui intelligit, luce quadam non corporali, etc., usque ad qui intelligunt illuminantur. 

Alienati a uita Dei, etc., usque ad et ipso edocti estis. Et anima humana secundum quemdam modum dicitur immortalis, etc., usque ad uideat lumen. 

Sicut non est a carne, sed supra carnem, etc., usque ad et in tenebrosa demergitur. 

Sicut est ueritas, etc., usque ad desideria erroris. Neque enim, ut nonnulli putant, etc., usque ad cum proximo suo. 

Renouamini, etc., usque ad sanctitate ueritatis. Cum dixisset ad imaginem nostram, statim subiunxit,  etc., usque ad mentis illuminate. 

Qui uero commemorati conuertuntur ad Dominum, etc., usque ad non ipsa que renouatur. 

Propter quod deponentes, etc., usque ad sumus inuicem membra. Nemo cogitet cum Christiano loquendam ueritatem, et cum pagano mendacium, etc., usque ad habere mereatur. 

Irascimini et nolite peccare. Si propterea irasceris seruo tuo quia peccauit, etc., usque ad peccare desinite. 

Legebam, irascimini et nolite peccare, etc., usque  ad non peccarem? 

Dictum est in Psalmo: Irascimini et nolite peccare, etc., usque ad et ille ignoscit. 

Sol non occidat super iracundiam uestram. Intelligitur quidem et secundum tempus, etc., usque ad cum iracundia tua. 

Nulli irascenti uidetur sua ira iniusta, etc., usque ad celeriter ignoscit. 

Si irasci non est fas fratri suo: aut dicere, etc., usque ad super iracundiam uestram. 

 Turbatus est ab ira oculus meus, etc., usque ad non sinitur. 

Supercecidit ignis, et non uiderunt solem, etc., usque ad non est ortus in nobis. 

In sacramento dictum accipitur, etc., usque ad super iracundiam hominis. 

Nolite locum dare, etc., usque ad det gratiam audientibus. In abscondito te Dominus iehsu Christus iussit orare, etc., usque ad in gehenna ignis. 

Deus tentat ut doceat, diabolus tentat, etc., usque ad foris triumphant. 

Et nolite contristare, etc., usque ad in diem redemptionis. Sicut recte dicitur Deus facere quidquid ipso in nobis operante fecerimus, etc., usque ad bona opera fecerimus. 

Omnis amaritudo, etc., usque ad in Christo donauit uobis. Blasphemia est per quam, etc., usque ad de ipso Deo falsa dicuntur. 



CAPUT u.

Estote ergo imitatores Dei, etc., usque ad gratiarum actio. Traditus est propter delicta nostra: et  dilexit Ecclesiam, etc., usque ad iste nostre redemptionis. 

Nosse debetis, et intelligere usque ad nominibus nuncupantur. 

Hoc enim scitote, etc., usque ad in filios diffidentie. Positurus est enim oues ad dexteram, etc., usque ad manifestet cogitationes cordis. 

Cum manifestissimum sit multo grauius peccare scientem, etc., usque ad et Dei. 

Nolite ergo effici, etc., usque ad iustitia, et ueritate. Fuistis aliquando tenebre, nunc autem lux in  Domino, etc., usque ad ibi non addidit in Domino. 

Et terra nostra antequam acciperet formam doctrine, etc., usque ad sponso unico tuo. 

Et uidit Deus lucem quia bona est, etc., usque ad boni estote. 

Quemadmodum in ipsis corporibus, ea que inferiora sunt, etc., usque ad lux in Domino. .

Probantes quid sit, etc., usque ad turpe est et dicere. Nemo ante tempus deserat aream. Toleret paleam in tritura, toleret in area, etc., usque ad neque  superbientes ut insultanter arguatis. 

Omnia autem, etc., usque ad lumen est. Hoc est iudicium: quoniam lux uenit in mundum, etc., usque ad quod in se odisset ostenderit. 

Propter quod dicit, etc., usque ad illuminabit te Christus. Somnus anime, est obliuisci Deum suum, etc., usque ad illuminabit te Christus. .

Nisi enim ad mortuos suscitandos Dominus uenisset, etc., usque ad in sepulcro. 

uidete itaque, fratres, etc., usque ad in quo est luxuria. Dies malos due res faciunt, malitia et miseria,  etc., usque ad tempus redimas. 

Sed implemini, etc., usque ad in cordibus uestris Domino. Ambulantes ergo in Christo, et adhuc peregrinantes, etc., usque ad mutus est Deo. 

Gratias agentes, etc., usque ad in timore Christi. Ab hoc uno et uero Deo uitam speramus eternam, etc., usque ad satis esse contenderint. 

Mulieres uiris suis subdite, etc., usque ad diligite uxores uestras. Nolite mecari post uxores uestras, etc., usque ad ad caput Ecclesie Christum. 

 Sicut et Christus, etc., usque ad in uerbo uite. Dictum est de Domino in Euangelio: Baptizabat iehsu plures quam Ioannes, etc., usque ad non est baptismus. 

Ut exhiberet ipse, etc., usque ad seipsum diligit. Superexaltat autem misericordia iudicis, etc., usque ad significauit in triduo. 

Ipse est enim finis, ut nichil duplici corde faciamus, etc., usque ad mundam et simplicem. 

Lauabis me, id est mundabis: et super niuem dealbabor. Et si fuerint peccata uestra ut fenicium, etc., usque ad mundatum. 

uestis sacerdotalis Ecclesiam significat, etc., usque ad rugam non habeant. 

Exhibete ergo uos dignum corpus tali capite, etc., usque ad in Christo Iesu. 

Nemo enim unquam, etc., usque ad et de ossibus eius. Cum de sancta dilectione preciperet, etc., usque ad fouentes carnem suam. 

Nemo enim unquam carnem suam odio habuit, etc., usque ad consuetudinis bone. 

Caro diligitur quidem, nec tamen proprie, etc.,  usque ad sunt omnia. 

Propter hoc relinquet, etc., usque ad timeat uirum suum. Illa exstasis quam Deus immisit in Adam, etc., usque ad dicere potuisse. 

Neque enim dixit frustra Apostolus: Adam qui est forma futuri, etc., usque ad corpus esse possemus. 

Quantum mysterium de Christo continet, etc., usque ad forma futuri. 

Ut noueritis quia unus dicitur Christus caput et corpus suum, etc., usque ad quia erunt duo in carne  una. 

Sic ergo aliquando insinuatur in Scripturis Christus, etc., usque ad unus Christus est. 

Dominus noster iehsu Christus Saluator sedens ad dexteram Patris, etc., usque ad nos creatura. 

Omnes fideles quid audiunt ab Apostolo? uos autem estis corpus Christi, et membra ex parte, etc., usque ad sponsa in corpore. 

Reliquit Patrem cum dixit: Ego a Patre exiui, etc.,  usque ad et Ecclesiam corpus eius. 



CAPUT uI.

Filii, obedite parentibus, etc., usque ad et correptione Domini. Ad duo precepta, id est ad dilectionem Dei et proximi, etc., usque ad cantate canticum nouum. 

Serui, obedite dominis, etc., usque ad potentia uirtutis eius. Prima seruitutis causa peccatum est, etc., usque ad immortalitate felicibus. 

Ordinauit enim sic Deus Ecclesiam, etc., usque ad subditi erant etiam domino temporali. 

Nam si seruus non ex animo tibi seruiat, etc., usque ad cum bona uoluntate. 

Induite uos armaturam Dei, etc, usque ad et in omnibus perfecti stare. Nunquid homines solos habet inimicos Ecclesia? etc., usque ad principem potestatis eris huius. 

Intelligendi sunt inimici pro quibus orandum sit, etc., usque ad et uincitis. 

Docemur iniquos nosse, contra quos inuisibiliter dimicamus, etc., usque ad migra ad lucem. 

Diabolus et angeli eius in Scripturis sanctis manifesti sunt, etc., usque ad lux in Domino. 

Non est nobis colluctatio aduersus carnem et sanguinem, etc., usque ad omnino non possunt. 

Habemus hostes inuisibiles, etc., usque ad tenebrarum harum. 

Preliorum et bellorum genera commemorare fortasse  longum est, etc., usque ad qu non existentem fecit te. 

Non est nobis colluctatio aduersus carnem et sanguinem, etc., usque ad inuisibilem uincis credendo. 

Non est nobis colluctatio aduersus carnem et sanguinem, etc., usque ad de sinu matris lucis orate. 

uenit enim princeps mundi huius, etc., usque ad uirgo pepererat. 

Contra spiritalia nequitie in spiritalibus. Cum diabolus iam misisset in cor, etc., usque ad adiuta per  gratiam. 

Quia uero et ipsi mali angeli non a Deo sunt conditi, etc., usque ad in filiis diffidentie. 

State ergo succincti, etc., usque ad Euangelii pacis. Stola prima est dignitas, etc., usque ad tangenda terrena. 

Marcus dicendo calciari apostolos, etc., usque ad innitatur. 

In omnibus, etc., usque ad ignea exstinguere. Neque enim melius potest intelligi quod dictum est Deo, etc., usque ad transfigi non sinit. 

Et galeam salutis, etc., usque ad consolentur corda uestra. Sermo ergo Dei gladius bis acutus, etc., usque ad uerax inuentus est. 

Pax fratribus, etc., usque ad in incorruptione. Amen. Pax, inquit, fratribus et caritas cum fide, etc., usque ad nisi Dei dona. 

Non tamen quoniam fides datur priusquam postuletur ab illo cui datur, etc., usque ad non habentibus poscimus dari. 



IN EPISTOLAM AD PHILIPPENSES.



ARGUMENTUM.


Philippenses sunt Macedones. Hi accepto uerbo ueritatis perstiterunt in fide: nec receperunt falsos apostolos. Hos collaudat apostolus, scribens eis a Roma de carcere per Epaphroditum.



CAPUT PRIMUM.

Paulus et Timotheus serui, etc., usque ad Domino Iesu Christo. Sicut sunt duo timores qui faciunt duo genera timentium, etc., usque ad quasi non acceperit.  

Gratias ago Deo, etc., usque ad uerbum Dei loqui. Cooperando Deus in nobis perficit quod operando incipit, etc., usque ad opera nichil ualemus. 

De mundo, inquit, non sunt, sicut et ego non sum de mundo, etc., usque ad ueritas et uita. 

 Quidam quidem, etc., usque ad suscitare uinculis meis. Sunt in Ecclesia quidam prepositi, etc., usque ad inter mercenarios remanere. 

Etiam per mercenarios uocem audite pastoris, etc., usque ad Christus annuntietur. 

Possunt isti maledici potius calumniatores, etc., usque ad non de turpitudine uitiorum. 

Notissimum esse arbitror sanctitati uestre quod ait Apostolus, etc., usque ad non credunt esse que dicunt. 

Fuerunt enim etiam temporibus apostolorum qui ueritatem non ueritate, etc., usque ad prius negetur.  

Tres personas dixit Dominus, et debemus illas inuestigare in Euangelio, etc., usque ad bonum paratum. 

In se autem reuersus dixit: Quanti mercenarii patris mei abundant panibus, etc., usque ad perceperunt mercedem suam. 

Quid enim dum omnimodo, etc., usque ad mori lucrum. Audi quales commemorat Apostolus falsos fratres, etc., usque ad homicida est. 

uidemus istos, etc., usque ad diffametur. 

 Quod si uiuere, etc., usque ad collaborantes fidei Euangelii. Cum uerba propria faciunt ambiguam scripturam, etc., usque ad necessariam propter uos. 

Hec enim que nunc agimus, etc., usque ad iustus ex fide uiuit. 

Intret ante conspectum tuum gemitus compeditorum, etc., usque ad gemitus eorum. 

Corpus nostrum ornamentum nobis fuit, etc., usque ad quibus ministraret. 

Manere, inquit, in carnem necessarium propter uos. Compellor autem, etc., usque ad iustus iudex.  

Et in nullo terreamini, etc., usque ad audistis de me. uobis, inquit, donatum est pro Christo, etc., usque ad dixit esse donatum. 

uobis donatum est pro Christo non solum ut credatis in eum, etc., usque ad ut pateretur pro eo. 



CAPUT II.

Si qua ergo consolatio, etc., usque ad id ipsum sentientes. In hoc cognoscimus, sicut dicit apostolus  Ioannes, etc., usque ad in uinculo pacis. 

Nihil per contentionem, etc., usque ad quod et in Christo Iesu. Non hoc ita debemus existimare, ut non existimemus, etc., usque ad onera nostra portemus. 

Qui cum in forma Dei, etc., usque ad formam serui accipiens. Hinc ergo magis querebant eum Iudei interficere, etc., usque ad formam serui accipiens. 

Non ergo exinaniuit amittens quod erat, etc., usque ad Christus occisus est. 

 Christus Dei Filius est et Deus homo, etc., usque ad Dominus noster iehsu Christus. 

Nam si temporalibus et passibilibus Deus tribuit, etc., usque ad Deus Christus. 

Deus quem genuit, etc., usque ad infirmus est. 

Si potuit et noluit, inuidus est. Ex quo conficitur, etc., usque ad non degenerando ab equali. 

Qui cum in forma Dei esset, etc., usque ad a quo genitus est. 

 Et heretici quidem dicunt minorem Filium esse quam Pater est, etc., usque ad esse creatura. 

Pater ergo et Filius unum sunt, etc., usque ad de substantia eius dicuntur. 

Cuinam enim rapina erat esse equalis Deo, etc., usque ad nos diuites facit. 

In principio erat uerbum. Et ideo in principio fecit Deus celum et terram, etc., usque ad in carne uenisse. 

uide quantus factus sit tantillus, etc., usque ad factus est homo. 

uenit aliquis et accepit aliquid, etc., usque ad quod ostendit. 

Dicit Ioannes. uerbum caro factum est, et habitauit in nobis. Audite iam utrumque in illo notissimo capitulo, etc., usque ad formam serui accipiens. 

Ipse est Christus et factor et factus. uide factorem. In principio erat uerbum, et uerbum erat apud Deum, etc., usque ad quis enarrabit. 

 Assumpta autem carne qua factus est homo sicut equalem se nouit, etc., usque ad maior est Pater. 

Si enim confiteris Dei formam, etc., usque ad esse non potuit inequalis. 

Quoniam cum in forma Dei esset, non rapinam, etc., usque ad omnino procedere. (Id., serm. de disceptatione contra Pascentium, tom. II, col. 1042 et seq.

Qui cum in forma Dei esset, etc., usque ad mutatam diuinitatem. 

In similitudinem, etc., usque ad ut homo. Habitus in ea re dicitur que nobis ut habeatur accidit, etc., usque ad diceretur illa susceptio. 

Humiliauit, etc., usque ad mortem autem crucis. Discite, inquit, a me. Cum essem in principio Deus apud Deum, creaui uos, etc., usque ad et ego reficiam uos. 

Intelligens ergo Pater effusionem, etc., usque ad in cordibus nostris caritatem. 

Creator hominis homo esse dignatus est, etc., usque ad si crucifigeretur. 

Propter quod et Deus, etc., usque ad in gloria est Dei Patris. In passione magis eius humilitas quam  claritas commendatur, etc., usque ad sine fine semper est claritas. 

Propter quod Deus eum exaltauit, etc., usque ad Filius unigenitus Dei. 

Nouimus Christum sedere ad dexteram Patris post resurrectionem a mortuis, etc., usque ad scabellum pedum tuorum. 

Dicitis uos Christum colere, etc., usque ad de Deo natus equalis. 

Quod dicit Iacob ad Ioseph quod est somnium, etc., usque ad et infernorum. 

Itaque, karissimi mei, etc., usque ad pro bona uoluntate. Quando iubet ut operentur, etc., usque ad qui operatur in uobis. 

Audi uocem Apostoli. Cum timore, inquit, etc., usque ad auferatur superbo. 

Mirum est autem quod predicato Christo crucifixo, etc., usque ad ne sicceris. 

Nec de ipsa perseuerantia boni uoluit Deus sanctos, etc., usque ad in Domino glorietur. 

 Deus est enim qui operatur in uobis et uelle et operari pro bona uoluntate, etc., usque ad detur totum Deo. 

Proprium quippe arbitrium, etc., usque ad magnitudinem continentie. 

Quomodo dicis quod audio dicere: ut recte credamus in Deum, etc., usque ad uiam eius uolet. 

Omnia autem facite, etc., usque ad et congratulamini mihi. Similitudo de luminaribus data est ad sanctos, ut, etc., usque ad per figuram liber legis. 

Qui numerat multitudinem stellarum, etc., usque ad iam numerat Deus. 

Sicut stellas celi non exstinguit nox, etc., usque ad mundana iniquitas. 

Spero autem in Domino, etc., usque ad erga meum obsequium. Inter mercenarios pastor ingemuit, etc., usque ad inter mercenarios remanere. 



CAPUT III.

De cetero, fratres, etc., usque ad uobis autem necessarium. Dixisse quidem Apostolum scimus ad  Philippenses: Eadem, etc., usque ad mihi molestus sit. 

uidete canes: uidete malos operarios: uidete concisionem. Canes appellauit non ratione, sed consuetudine, etc., usque ad innocentibus irritentur. 

Nos enim sumus circumcisio, qui spiritu seruimus Deo. Maxime in illo loco satis claret quod Spiritus sanctus non sit creatura, etc., usque ad in corpore uestro. 

Audistis dicentem Apostolum Paulum. Nos enim sumus circumcisio, qui spiritui Dei seruimus, etc., usque ad quam cursor preter uiam. 

Circumcisus octaua die. In ueteribus sacramentis circumcisio paruulorum, etc., usque ad post septimum octauus est. 

Nec moueat quod ait secundum iustitiam que in lege est, etc., usque ad secundum spem uite eterne. 

Propter quem omnia, etc., usque ad iustitia in fide. Hoc ergo Iudeorum Paulus destruxerat quod malum habebant, etc., usque ad quod in Petro reprehenderat. 

Quid est. Non habens meam iustitiam, que ex  lege est, etc., usque ad non sunt subiecti. 

Qui precepta legis implere se putat per arbitrium, etc., usque ad deputantur in semine. (Id., lib. II contr. Iul., tom. X, part. II, col. 1209.

Suscitat a terra pauperem, etc., usque ad opulentos ille inops. 

Non quod iam acceperim, etc., usque ad comprehensus sum a Christo Iesu. Notum mihi, fac, Domine, finem meum. Finem illum dicit, etc., usque ad delectationem Domini. 

Nemo fidelium, etc., usque ad usque in finem. 

 Noua uita in fide, etc., usque ad non arbitror apprehendisse. 

Ecce distentio est uita mea: et me suscepit dextera tua, etc., usque ad nec pretereuntem. 

Fratres, ego me non arbitror, etc., usque ad perfecti hoc sentiamus. Ipse confitetur nondum se accepisse, etc., usque ad iustitie imitatores. 

Tota uita Christiani boni secundum desiderium est, etc., usque ad ab amore seculi. 

Fratres, ego meipsum non arbitror apprehendisse, etc., usque ad donauit. 

 Preterita, que iam post tergum oportet ponere, etc., usque ad que ducit ad uitam. 

Quantumcunque hic uixerimus, etc., usque ad gloriaris. 

Omnia que temporis fine clauduntur, etc., usque ad appetitio est eternorum. 

Cui tanta reuelabantur quid ait, etc., usque ad dat gratiam. 

Querite, inquit, Deum: et uiuet anima uestra, etc., usque ad in his ueritas exquirenda. 

 Iustitia secundum quam iustus ex fide uiuit, etc., usque ad illam non assequitur. 

Quotquot ergo perfecti sumus, hoc sapiamus, etc., usque ad preceptis ostenderetur. 

Et si quid, etc., usque ad permaneamus regula. Si in quo peruenimus, in eo ambulemus, etc., usque ad quod hic non potuimus. 

Beatus Apostolus eos alloquens, qui sibi iam uidebantur perfecti esse, etc., usque ad relinquere fundamentum. 

 Multi enim ambulant, etc., usque ad qui terrena sapiunt. Hoc ab homine colitur quod Deus diligit, etc., usque ad ut colatur. 

Nostra autem conuersatio, etc., usque ad subiicere sibi omnia. Sic quomodo hic sum, quandiu hic sum, etc., usque ad in illa que desiderat. 

In celo sunt oues quibus pastor uita est, etc., usque ad et cor tuum. 

Te decet hymnus, inquit, Deus. Sed ubi? in Sion, etc., usque ad non abripi in saxa. 



CAPUT Iu.

 Itaque, fratres mei, etc., usque ad gaudete. Gaudere nos Apostolus precipit, sed in Domino, etc., usque ad nichil solliciti fueritis. 

Non potest unquam fraudari, etc., usque ad letatur eterno. 

Modestia uestra nota sit omnibus hominibus. Omnia quippe bona opera amant in luce constitui, etc., usque ad pariter appareret. 

Dominus enim prope est. Etsi super omnes celos ascendit corpore, etc., usque ad prope est. 

Nihil solliciti sitis, etc., usque ad innotescant apud  Deum. Non sic accipiendum est, tanquam Deo innotescant, etc., usque ad claritatis Dei. 

Ad omnia quippe scienda que scit, sufficit sibi illa perfectio, etc., usque ad nostra dissimilis. 

Annuntiabitur Domino generatio uentura. Quod non sic accipiendum est, etc., usque ad sapiens efficitur. 

Et pax Dei, etc., usque ad Christo Iesu Domino nostro. Quantum est, aut quid est nostra intelligentia ad illam excellentiam, etc., usque ad nomine nuncupamus. 

Pax ista precellit omnem intellectum: sed utique  nostrum, etc., usque ad pax eius excellit. 

De cetero, fratres, etc., usque ad Deus pacis erit uobiscum. Sanctorum conuersatio cauta etiam debet esse, etc., usque ad et bonam famam. 

Gauisus sum, etc., usque ad occupati autem eratis. uere terra fructuosa, cui gaudet Apostolus, etc., usque ad quadam aruerant. 

Dicebamus enim eos terre fructibus significari, etc., usque ad qui confortas eum. 

Et iustificata est sapientia ab omnibus filiis suis,  etc., usque ad sed perpetuo retineri. 

Scitis autem et uos, etc., usque ad in usum mihi misistis. Ad bona opera eos redisse nunc gaudet, etc., usque ad sequitur dicens. 

Non quia requiro, etc., usque ad cum spiritu uestro. Amen. Didicit a te Deus meus inter datum et fructum discernere, etc., usque ad unde letatur. 

 Accipite psalmum, et date tympanum. Accipite et date, etc., usque ad reddite manus uestras. 

Ipse Apostolus datum non querebat, etc., usque ad ne uos inanes remaneatis. 

Non quia quero datum, sed inquiro fructum, etc., usque ad ab eo querebatur. 



IN EPISTOLAM AD COLOSSENSES.



ARGUMENTUM.


Colossenses, et hi sicut et Laodicenses sunt Asiani, et ipsi preuenti erant a pseudoapostolis. Nec ad hos accessit ipse Apostolus: sed et hos per epistolam corrigit. Audierant enim uerbum ab Archippo, qui et ministerium in eos accepit. Ergo Apostolus iam ligatus scribit eis ab Epheso per Tichycum diaconum, et Onesimum Acolytum.



CAPUT PRIMUM.

Paulus apostolus Iesu Christi, etc., usque ad qui dignos nos fecit in partem sortis sanctorum in lumine. Tunica illa Domini desuper texta, etc., usque ad tibi sors. est. 

Qui eripuit nos, etc., usque ad filii dilectionis sue. Quisquis hec legis, et gratiam Dei, etc., usque ad libera nos a malo. 

Non ait autem, meum regnum non est hic, sed non est hinc, etc., usque ad non est hinc. 

Si caritas qua Pater diligit Filium suum, etc., usque ad est genitus. 

Si uere uolumus defendere liberum arbitrium, etc. usque ad in adoptionem filiorum. 

 In quo habemus, etc., usque ad imago Dei inuisibilis. Non est difficile uidere diabolum uictum, etc., usque ad non spiritus. 

Ad quemdam modum erit homo imitator Dei uelut imago, etc. usque ad imaginem regis. 

In tribus primis preceptis decalogi, que ad Deum pertinent, etc., usque ad sed cum illo. 

Primogenitus omnis creature, etc., usque ad omnia in ipso constant. Secundum formam Dei dictum est. Ante omnes colles genuit me, etc., usque ad caput  corporis Ecclesie. 

Fides catholica que inter Creatorem creaturamque distinguit, etc., usque ad omnia reconciliari in ipsum. 

Et ipse est caput, etc., usque ad ipse primatum tenens. Aliud est sapientem tantum fieri per sapientiam Dei, etc., usque ad rectissime dicitur. 

Totus Christus secundum Ecclesiam, id est caput et corpus predicatur, etc., usque ad ciuitas Regis magni. 

Non igitur mirum si propter exemplum, etc., usque ad qui datus est nobis. 

Quia in ipso complacuit, etc., usque ad creatura que sub celo est. Per illud singulare sacrificium, in quo mediator est immolatus, etc., usque ad uident faciem Patris. 

Cuius factus sum, etc., usque ad data est mihi in uobis. Debemus intelligere personam Ecclesie, etc., usque ad seculum finitum erit. 

uidete quid dixit Apostolus, quia in ipso Christus, etc., usque ad in carne mea. 

Ut suppleam, inquit, que desunt pressurarum non mearum, sed Christi, etc., usque ad non persequeretur. 

Ut impleam uerbum Dei, etc., usque ad operatur in me in uirtute. Primo uolens ostendere mihi, Domine Deus meus, quam resistas superbis, etc., usque ad stulti facti sunt. 

uerbum enim tuum eterna ueritas superioris creature tue, etc., usque ad sicut supplicium. 



CAPUT II.

uolo enim uos scire, etc., usque ad abundantes in illo in gratiarum actione. uitiorum omnium humanorum  causa, est superbia, etc., usque ad et discitur. 

Hec autem omnia que pro nobis uerbum caro factum, etc., usque ad uocarentur. 

uidete ne quis, etc., usque ad non secundum Christum. Quid est Iuno? etc., usque ad cauendos esse admonens. 

Respondendum est hominibus qui calumniari libris nostre salutis, etc., usque ad eruisse sententiam. 

Quia in ipso inhabitat, etc., usque ad principatus  et potestatis. Deus qui ubique presens est, et ubique totus presens, etc., usque ad nefas est uelle iudicare. 

Satis est ergo scire corporale aliquid, etc., usque ad uerbo usus est. 

Montem in quo placuit Deo habitare in eo, etc., usque ad et tu in me. 

In quo et circumcisi, etc., usque ad suscitauit illum a mortuis. Illud sabbatum nisi et ipsum inter prophetias, etc., usque ad corporis carnis. 

Non duas utique res intelligi uoluit, etc., usque ad  que mens uocatur. 

In circumcisione Christi, et cetera. Resurrectio Christi que facta est tertio quidem die passionis, etc., usque ad sapitis super terram. 

Et uos cum mortui essetis, etc., usque ad omnia delicta. Preputium uocauit, etc., usque ad exspoliandi sumus. 

Deles quod aduersus nos, etc., usque ad affigens illud cruci. Nostrum ergo corpus mortuum est propter peccatum, etc., usque ad peccatorum. 

Tu, inquit, humiliasti sicut uulneratum superbum,  etc., usque ad ubi superbus est. 

uictimam sanctam qua deletum est chirographum, etc., usque ad leo et draco. 

Exspolians principatus, etc., usque ad in semetipso. Unde accepit diabolus exterius potestatem Dominice carnis occidende, etc., usque ad redimens peccatores. 

Quod enim dicit exuisse se carnem, etc., usque ad resurrectione complebitur. 

 Principatus exemplauit, id est exemplum dedit, etc., usque ad seruire cogunt. 

Nemo ergo uos iudicet, etc., usque ad corpus autem Christi. Patres nostri qui duo placuerunt, tenuerunt ordinem, etc., usque ad recitatur ad confirmationem. 

Omnia que dicta sunt antiquo populo Isrel, etc., usque ad membra peregrinantia significabat. 

Primo Iudeorum ille redarguendus est error, quo putant, etc., usque ad carnalis celebratio iam quiescat.  

Nemo uos seducat, etc., usque ad in honore aliquo ad saturitatem carnis. In his uerbis adhibenda est quedam pronuntiatio in uultu, etc., usque ad Christus aduenerat. 

Ambulans frustra inflatus, etc., usque ad in augmentum fidei. Non autem solum uaniloquos, etc., usque ad liberetur a malo. 

Si autem mortui, etc., usque ad in mundo decernitis? Quidquid passus est, in illo et nos passi sumus, etc., usque ad capitis et corporis. 

 Ubi inuenis aliter et aliter, facta est ibi quedam mors, etc., usque ad uiximus ut moreremur. 



CAPUT III.

Igitur si consurrexistis, etc., usque ad non que super terram. Nondum utique resurreximus sicut Christus, etc., usque ad Spe enim salui facti sumus. 

Commutatio que corruptionem non habebit, etc., usque ad est in nobis. 

Si uis esse celum: purga de corde tuo terram, etc., usque ad in celis est. 

 In uoce tube cornee? etc., usque ad non secundum carnem militamus. 

Secundum hanc fidem et spem et dilectionem qua, etc., usque ad non nisi Ecclesia est. 

Que sursum sunt sapite, etc., usque ad nos debemus exuere. 

Si Deus et hominem de terra, et bestias de terra formauit, etc., usque ad non que super terram. 

Mortui enim estis, usque ad cum ipso in gloria. Manifestum est, et cuiuis aduertenti facile cognitum,  etc., usque ad estimabamus insaniam. 

Quoniam tanquam fenum cito arescent, etc., usque ad cum ipso apparebitis in gloria. 

Omnes ergo diuites boni fideles, etc., usque ad apparebitis in gloria. 

Simus ergo recti corde. Tempus glorie, etc., usque ad apparebitis in gloria. 

Mortificate ergo, etc. Mortificemur et resurgimus, etc., usque ad seruitus. 

Fornicationem, etc. Neque auari, etc., usque ad  dubitaret. 

Exspoliantes, etc. ueterem hominem, etc., usque ad imaginem Dei. 

Sanguis, inquit, etc., usque ad peccatorum. 

Eum qui renouatur, etc., usque ad modestiam, patientiam. Satis ostendit ubi sit homo creatus ad imaginem Dei, etc. usque ad agnitione renouaretur. 

Si ergo spiritu mentis renouamur, etc., usque ad induimus per fidem. 

Ista renouatio reformatioque mentis secundum Deum, etc., usque ad non ipsaque renouatur. 

Supportantes, etc., usque ad ita et uos. Lauando pedes iam bonorum atque mundorum discipulorum significauit Dominus, etc., usque ad soluatur in celo. 

Super omnia autem, etc., usque ad in omni sapientia. Tunica illa sortita, omnium partium significat unitatem, etc., usque ad in unum omnes colligit. 

 Docentes et commonentes, etc. usque ad Deo et Patri per ipsum. Neque enim omnis qui labiis personat, etc., usque ad sancti Spiritus sui. 

Mulieres subdite estote, etc., usque ad timentes Deum. Est etiam ordo naturalis, etc., usque ad felicitatem. 

Quam multi in nostra communione ueraciter, etc., usque ad non perdet mercedem suam. 

Hec tibi regula proponitur, etc., usque ad ut amaret. 

Pax domestica est ordinata cohabitantium, etc., usque ad prouidendi beneficentia. 

Quodcunque facitis, etc., usque ad acceptio apud Deum. Eam Deus innocentiam probat, etc., usque ad acceptio apud Deum. 

Nomen et conditionem seruitutis, etc., usque ad emendatur filius. 



CAPUT Iu.

Domini quod iustum est, etc., usque ad habetis in celo. Etiamsi habuerint seruos iusti parentes nostri, etc., usque ad tolerare quod seruiunt. 

Sicut in potestatibus societatis humane, etc., usque ad ita Deus in omnibus. 

 Qui doctrinam Christi aduersam dicunt, etc., usque ad esse reipublice. 

Orationi instate, etc., usque ad mihi fuerunt solatio. Ioannes dicit: Etsi quis peccauerit, etc., usque ad interpellet. 

Salutat uos Epaphras, etc., usque ad uobiscum. Amen. Si dixerimus istam perseuerantiam tam laudabilem, etc., usque ad perseueretur a nobis. 



IN EPISTOLAM I AD THESSALONICENSES.



ARGUMENTUM.


Thessalonicenses sunt Macedones, qui accepto uerbo ueritatis perstiterunt in fide, etiam in persecutione ciuium suorum. Preterea nec receperunt falsos apostolos, nec ea que a falsis apostolis dicebantur. Hos collaudat Apostolus scribens eis ab Athenis per Tychicum diaconum, et Onesinum acolytum.



CAPUT PRIMUM.

Paulus et Syluanus, etc., usque ad Deo uiuo et uero. Iudeorum proprie Synagoga dici solet, etc., usque ad requirebat. 

Et exspectare, etc., usque ad ab ira uentura. Ira Dei non perturbatio est, etc., usque ad pena peccato.  



CAPUT II.

Nam et ipsi scitis, etc., usque ad Christi apostoli. Quas uires nocendi habeat humane glorie amor, etc., usque ad cum offertur. 

Sed facti sumus paruuli, etc., usque ad regnum et gloriam. Non nutrix nutriens filios, sed nutrix fouens ut filios, etc., usque ad ut iterum parturiret. 

Et mater paruulum amat nutrire, etc., usque ad et laudabimus eum. 

Scalas uidit Iacob per somnium, et ipsis scalis ascendentes, etc., usque ad descendunt predicatione.  

Ideo et nos gratias, etc., usque ad gloria nostra et gaudium. Quid est quod hinc Deo gratias agit, etc., usque ad est uere uerbum Dei. 



CAPUT III.

Propter quod, etc., usque ad uos statis in Domino. Defecit, inquit, in dolore uita mea, etc., usque ad uita eius. 

Admonemus caritatem uestram, etc., usque ad statis in Domino. 

Quam enim gratiarum actionem, etc., usque ad  dirigat uiam nostram ad uos. Cernebat utique, etc., usque ad sentiebat. 

uos autem Dominus, etc., usque ad sanctis eius. Amen. Apostolus Paulus benedicens Thessalonicenses, etc., usque ad ut inuicem diligamus. 



CAPUT Iu.

De cetero ergo, fratres, etc., usque ad nullius aliquid desideretis. Adulterium facere prohiberis ne noceas, etc., usque ad spes salutis omnino remanebit. 

Nolumus autem uos, etc., usque ad eos qui dormierunt. Lazarus amicus noster dormit, sed uado ut  a somno, etc., usque ad accepturi sunt. 

Admonet nos beatus Apostolus ut de dormientibus, etc., usque ad spiritaliter amant. 

De dormientibus, inquit, nolo uos ignorare, etc., usque ad transiuit et Dominus. 

Et sic semper, etc., usque ad in uerbis istis. Consolemur nos ergo inuicem et in his sermonibus, etc., usque ad martyrum fortitudo. 

Et mortui, etc., usque ad cum Domino erimus. Poterat etiam hoc donare credentibus, etc., usque ad que non uidentur. 

Dixit apostolus cum loqueretur de resurrectione mortuorum. Et nos uiuentes, etc., usque ad gustata morte uicturi. 

Queri solet utrum illi quos hic uiuentes inuenturus est Christus, etc., usque ad ut nosse possimus 



CAPUT u.

De temporibus, etc., in nocte, ita ueniet. Non dixit, post quantum temporis hoc futurum sit, etc., usque ad non est uestrum scire. 

Media autem nocte, id est, nullo sciente aut sperante,  etc., usque ad omnes resurgemus. 

Cum enim dixerint pax, etc., usque ad et non effugient. Sed confiteri nos, inquis, pena nostra compellit adesse iam finem, etc. usque ad uirtutes celorum mouebuntur. 

uos autem, fratres, etc., usque ad neque tenebrarum. Illi qui presumentes de cupiditatibus suis, usque ad nunc autem lux in Domino. 

Igitur non dormiamus, etc., usque ad et pacem habete cum eis. Multi cum dormiunt, non faciunt locum Domino, etc., usque ad uidebant diuitias transituras. 

Digna debemus operari, id est tanquam in luce,  etc., usque ad in Christo operatur. 

Rogamus autem uos, etc., usque ad inuicem et in omnes. Quantum ad nos pertinet, omnes saluos fieri uelle debemus, etc., usque ad dissimulatione negligitur. 

Quando uidet homo aliquem male uiuentem, etc., usque ad iustus in misericordia. 

Semper gaudete. uenite, exsultemus Domino, etc., usque ad mundo insultare. 

Misericordia et ueritas preeunt ante faciem tuam, etc., usque ad in nomine tuo exsultabunt.  

Beati eritis, inquit, cum uobis maledicent, etc., usque ad immortalitatem. 

Sine intermissione orate. Dominus ait: Oportet semper orare, et non deficere, etc., usque ad clamor cordis est. 

In omnibus gratias, etc., usque ad omnibus uobis. uera fidelium humilitas est in nullo superbire, etc., usque ad aut benigna. 

Spiritum nolite exstinguere, etc. Non quia exstingui potest, sed quantum in ipsis est, exstinctores, etc., usque ad in uobis semper luceat. 

 Ipse autem Deus pacis, etc., usque ad Amen. Quamuis et proprie dicatur spiritus non uniuersa anima, etc., usque ad hoc est uiuificet. 

Et ego, inquit, si exaltatus fuero a terra omnia traham, etc., usque ad omnia trahit post se. 

Tria sunt quibus homo constat: spiritus, anima, et corpus, etc., usque ad et nos immutabimur. 

Aliud est esse sine peccato, etc., usque ad se non esse declarat. 



IN EPISTOLAM II AD THESSALONICENSES.



ARGUMENTUM.


Ad Thessalonicenses secundam scribit Epistolam Apostolus: et notum facit eis de temporibus nouissimis, et de aduersarii deiectione. Scribit hanc Epistolam ab Athenis per Titum diaconem, et Onesimum acolytum.



CAPUT PRIMUM.

Paulus et Syluanus et Timotheus, etc., usque ad caritas uniuscuiusque uestrum in inuicem. Hoc dixit, ne forte de tanto bono, etc., usque ad habeatis ex uobis. 

Ita ut et nos ipsi, etc., usque ad requiem nobiscum. Pressuras persecutionesque iustorum, etc., usque  ad perficiendam purgationem. 

In reuelatione, etc., usque ad qui crediderunt. Si peior est conditio nescientium quam scientium legem, etc., usque ad qui ignorant Deum. 

Quia creditum est, etc., usque ad Domini Iesu Christi. Salus religionis huius per quam solam ueram salus uera, ueraciterque promittitur, etc., usque ad uocatione sua sancta. 



CAPUT II.

Rogamus autem uos, fratres, etc., usque ad seducat ullo modo. Quando dicebat, Non cito moueamini mente, etc., usque ad huius dies ultimus. 

Diligendus ergo est et exspectandus Domini, sicut sancte exhortaris, aduentus, etc., usque ad utique non credebat. 

Quoniam nisi uenerit, etc., usque ad iniquitatis his qui pereunt. Rogamus uos, inquit, fratres, per aduentum Domini, etc., usque ad iustissime iudicaturum.  

Non retinetis, etc., usque ad illustratione aduentus sui. Hec uerba apostolica ita sane obscura sunt, et mystice dicta, etc., usque ad hic omnino tacetur. 

Eo quod caritatem, etc., usque ad in omni opere et sermone bono. Iudei cum putant ad suum regnum uisibilem istam pertinere prophetiam, etc., usque ad et non tota gens pereat. 

Erit enim tunc tribulatio magna, qualis non fuit ab initio mundi neque fiet, etc., usque ad potius quam passurus. 



CAPUT III.


De cetero, fratres, etc., usque ad malis hominibus. Nunquid postremo apostolum Paulum pro Iudeis infidelibus, etc., usque ad precipit ut faciat. 

Non enim omnium, etc., usque ad imitari nos. Posse habere fidem, etc., usque ad qua iuste iudicat. 

Quoniam non in quiete, etc., usque ad panem manducent. Non, inquiunt, de hoc opere corporali, etc., usque ad preconio facere iubentur. 

uos autem, fratres, nolite deficere benefacientes. Propter necessitates sanctorum, etc., usque ad ne sint infructuosi. 

 Quod si quis, etc., usque ad cum omnibus uobis. Amen. Diligamus inimicos, corripiamus, etc., usque ad non precidit dilectionem. 

Superbo oculo et insatiabili corde huic conuescebar, etc., usque ad ipsi saturabuntur. 



IN EPISTOLAM I AD TIMOTHEUM.



ARGUMENTUM.


Timotheum instruit, et docet de ordinatione episcopatus, et diaconii, et omnis ecclesiastice discipline, scribens a Laodicia per Thychicum diaconem.



CAPUT PRIMUM.

Paulus Apostolus Iesu Christi, etc., usque ad que est in fide. Quod iste profanas, et aniles fabulas, etc., usque ad catholicus lector intelligit. 

Finis autem precepti, etc., usque ad fide non ficta. Diuinarum Scripturarum multiplicem abundantiam,  etc., usque ad tenet in moribus. 

Diliges, inquit, Dominum Deum tuum ex toto corde tuo, etc., usque ad quadam sorte iunguntur. 

Omnium igitur hec summa est, ut intelligatur legis, et omnium diuinarum Scripturarum plenitudo, etc., usque ad ut perfecta sit. 

Omnia igitur precepta diuina referuntur ad caritatem,  etc, usque ad superet nulla erit. 

Amate, sed quid amatis uidete, etc., usque ad et fide non ficta. 

Quidquid ergo salubriter mente concipitur, etc., usque ad laqueus erit dilecti. 

Cum enim diceret caritas, addidit de corde puro, etc., usque ad spes nostra fallatur. 

A quibus quidam, etc., usque ad de quibus affirmant. Quid enim molestie, tristitieque ingerant prudentibus fratribus temerarii, etc., usque ad ad escam perueniant. 

 Scimus autem quia bona est lex, si quis ea legitime utatur. Iusto enim non est lex posita: que tamen bona est, usque ad nisi diuina gratia subueniri. 

Bona est lex illi qui ea legitime utitur, etc., usque ad sanante per gratiam. 

Scientes hoc, etc., usque ad quod creditum est mihi. Deo uiuit qui sub Deo est, legi autem, qui sub lege est. Sub lege autem uiuitur, in quantum quisque peccator est, id est in quantum a ueteri homine non est mutatus. Sua enim uita uiuit.

Et ideo lex supra illum est, quia qui illam non implet, infra, etc., usque ad stabili gaudens  bono. 

Gratias ago ei, etc., usque ad quorum primus ego sum. Apostolus Paulus ex persecutore Christi annuntiator factus, etc., usque ad persecutor et iniuriosus. 

Sed ideo misericordiam, etc., usque ad in uitam eternam. Quia misericordiam et ueritatem diligit Deus, etc., usque ad negare poterit debitum. 

Sed misericordiam, etc., usque ad in incredulitate. Magna est misericordia tua: et de magna misericordia, etc., usque ad sed magnam misericordiam. 

Fidelis sermo, etc., usque ad in uitam eternam. Nulla causa fuit ueniendi Christo Domino, nisi peccatores, etc., usque ad uersasti in infirmitate eius. 

Christus iehsu uenit in mundum peccatores, inquit, saluos, etc., usque ad ad eum sanandi currite. 

Audiuimus beatum apostolum Paulum dicentem, Humanus sermo, et omni acceptione dignus, etc., usque ad sine paruulos uenire ad me. 

Regi autem, etc., usque ad bonam militiam. uirgam  uirtutis tue emittet Dominus ex Sion. Apparet, fratres, euidentissime, etc., usque ad regni eius non erit finis. 

Si in illis uocibus que fiebant in Exodo, etc., usque ad nullus imperiosus egisse. 

De inuisibili Deo inter nos agitur, etc., usque ad uidebimus eum sicuti est. 

Habens fidem, etc., usque ad non blasphemare. Istud Apostoli quale est? nonne ita mirabile, etc., usque ad excluditur opere Satane. 

Nulla creatura est, siue que in ueritate manet dans  gloriam Deo, etc., usque ad sibi retinuit. 



CAPUT II.

Obsecro igitur, etc., usque ad ad agnitionem ueritatis uenire. Quandiu permiste sunt ambe ciuitates, etc., usque ad cum illo per speciem. 

Sicut autem Ierusalem significat ciuitatem societatemque sanctorum, etc., usque ad Dei edificatio estis. 

Ista plane difficillime discernuntur, ubi ait: Obsecro, etc., usque ad et habitauit in nobis. 

Cum audimus, et in sacris litteris legimus quod  uelit omnes homines saluos, etc., usque ad quodcunque non fecit. 

Sicut illud quod dictum est, omnes in Christo uiuificabuntur, etc., usque ad nisi ab ipso uolente non fiunt. 

uult autem Deus omnes homines saluos fieri et, etc., usque ad sub Dei potestate. 

Quia ergo nos qui salui futuri sint nescientes, etc., usque ad quoniam nos facit uelle. 

Unus enim Deus, etc., usque ad pro omnibus. Cum  sit ipse Christus sapientia Dei per quam creata sunt omnia, etc., usque ad qui est ueritas in eternis. 

Tu es ueritas super omnia presidens, etc., usque ad nobis seruiendo. 

Si omnes homines, quandiu mortales sunt, etiam miseri sint necesse est, etc., usque ad qui in superioribus uita. 

An apostolus Petrus, sicut eum quidam fauore peruerso excusare nituntur, etc., usque ad quomodo est membrum? 

 uerbum caro factum est, et habitauit in nobis. Habes maiestatem ad quam ores, etc., usque ad misericordiam. 

Talem se Deus prebuit hominibus, ut etiam panem de celo miserit, etc., usque ad quod non poteras. 

Mediatorem Dominum Iesum Christum secundum hominem dici, etc., usque ad diligendo imitati sunt. 

Nam neque per ipsum liberaremur unum mediatorem Dei et hominum, etc., usque ad si dici non potest. 

 Ego, inquit, Dominus, ero illis in Deum, etc., usque ad et diuina humanitas Christi. 

Cuius testimonium, etc., usque ad in fide et ueritate. Ait Dominus iehsu his qui crediderant in eum, etc., usque ad id quod uideatur. 

uolo ergo uiros, etc., usque ad per opera bona. Leuauit pro nobis Dominus noster manus suas in cruce, etc. usque ad leuari ad Deum. 

Mulier, etc., usque ad in silentio. Quod dictum est, et ad uirum tuum conuersio tua, et ipse tui dominabitur, etc., usque ad et augebitur culpa. .

 Adam enim, etc., usque ad in preuaricatione fuit. Si iam spiritalis erat Adam, quamuis mente, non corpore, etc., usque ad inuidendo uetuisset. 

Superbus ille angelus, ac per hoc inuidus, etc., usque ad diaboli laqueis implicati. 

Saluabitur, etc., usque ad cum sobrietate. In isto sexu masculi et femine, apostolus Paulus occultionis cuiusdam rei, etc., usque ad sanctificatio non inuenitur. 

Cor meum et caro mea exsultauerunt in Deum uiuum, etc., usque ad operare opera tua. 

Qualis pax? quam oculus non uidit, nec auris audiuit, etc., usque ad pax super Isrel. 



CAPUT III.

Fidelis sermo: Si quis, etc., usque ad columna et firmamentum ueritatis. Nec sic esse quisquam debet otiosus, usque ad opprimat ista necessitas. 

Et manifeste magnum, etc., usque ad assumptum est in gloria. Non in Deo tantum innotescit angelis quod absconditum est, etc., usque ad ipsa ueritas clamat. 



CAPUT Iu.


Spiritus autem, etc., usque ad qui cognouerunt ueritatem. Audi ergo quod confiteris te non uidere, etc., usque ad demoniorum mendaciloquorum. 

Hinc etiam illud preceptum quod est. Non mechaberis, etc., usque ad Manichei, si dederis. 

Quod autem Dominus inuitatus uenit ad nuptias, etc., usque ad bonum uinum usque adhuc. 

Quia omnis creatura, etc., usque ad quam assecutus es. Testamento ueteri ubi quidam cibi carnium prohibentur, etc., usque ad tamen auctoritas commendata.  

Omnia munda mundis, Domini est terra et plenitudo, etc., usque ad recitatur ad confirmationem. 

Ineptas autem, etc., usque ad que nunc est, et future. uidete amatoria sancta cantica. uidete Cantica canticorum, etc., usque ad diuitie et honor. 

Fidelis sermo, etc., usque ad qui te audiunt. Quid est homo, quia memor es eius, aut filius hominis, etc., usque ad beatos fieri predicat. 



CAPUT u.

Seniorem, etc., usque ad acceptum est coram Deo.  Qualis illa erat docente te magistro intimo in schola pectoris, etc., usque ab quasi ab omnibus genita fuisset. 

Que autem uere uidua, etc., usque ad nocte et die. Omnis anima que intelligit se derelictam omni auxilio, etc., usque ad auxilium presto est illi. 

Concerta in oratione, uince hoc seculum, etc., usque ad nulla damna formides. 

Quantacunque temporalium bonorum felicitate circumfluas, etc., usque ad incorruptione uegetatur. 

Delicie igitur spiritales deliciis carnalibus in sancta castitate succedant, etc., usque ad ut Deus acquiratur.  

Qui exaltas me de portis mortis, etc., usque ad per portas mortis peruenitur. 

uita que in peccatis est, mors appellari in Scripturis solet, etc., usque ad tangere mortuum. 

Si quis autem, etc., usque ad si filios educauit. Quia duo precipua precepta, hoc est ad dilectionem Dei, et dilectionem, etc., usque ad infideli deterior. 

Cum uidisset ergo iehsu matrem et discipulum  stantem quem diligebat, etc., usque ad discipulus in sua. 

Si quid sane pecunie res tua familiaris habet, etc., usque ad infideli deterior. 

Si hospitio, etc., usque ad subsecuta est. Dicimus, fratres, humilitatem ab Excelso, etc., usque ad humilitatis affectus. 

Adolescentiores, etc., usque ad irritam fecerunt. In coniugali quippe uinculo si pudicitia conseruatur, etc., usque ad siue desint. 

uouete et reddite Domino Deo uestro, etc., usque  ad ut uoueatis reddatis. 

Quod enim cuique antequam uouisset licebat, etc., usque ad fidem irritam fecerunt. 

Simul autem, etc., usque ad non oportet. Nemo uos fallat. Si non uultis falli, etc., usque ad unus assumetur et unus relinquetur. 

uolo autem iuniores, etc., usque ad retro post Satanam. Nuntiarum bonum apostolica auctoritate et sobrietate commendat, etc., usque ad cadere et interire. 

Si quis fidelis, etc., usque ad sufficiat. Habebat et  Dominus loculos, etc., usque ad uiduis sufficere possit. 

Qui bene presunt, etc., usque ad sub duobus aut tribus testibus. Operarii enim sumus, etc., usque ad daturus es. 

Nunquid de bobus pertinet ad Deum, etc., usque ad implet officium. 

Christum Dominum et Paulum seruum eius audiamus, etc., usque ad uulnus esse mortiferum. 

Manus cito, etc., usque ad tuas infirmitates. Sicut  se habet firmissima ueritas, etc., usque ad impediaris. 

Quorumdam hominum peccata, etc., usque ad abscondi non possunt. Manifesta ea dicit, de quibus clarum est quod animo fiant, etc., usque ad quo manifestentur. 



CAPUT uI.

Quicunque sunt sub iugo, etc., usque ad questum esse pietatem. Que de seruo Hebreo precipiuntur, etc., usque ad recusasset. 

 Est autem questus magnus pietas cum sufficientia. Hanc igitur sufficientiam non indecenter uult, quisquis uult, nec amplius uult, etc., usque ad uiuendum est. 

Nihil enim intulimus, etc., usque ad contenti simus. Recole diues primordia tua, etc., usque ad his contenti simus. 

Nam qui uolunt, etc., usque ad in interitum et perditionem. uidete quid diuitibus dictum sit, etc., usque ad ne desideret. 

Radix enim omnium malorum, etc., usque ad bonam confessionem. Attende quid dimiserunt, etc.,  usque ad non diuitie, sed cupiditas. 

Initium omnis peccati superbia, etc., usque ad mittatur eternum. 

Inclina cor meum in testimonia tua, etc., usque ad et non in auaritiam. 

Ut serues mandatum, etc., usque ad Dominus dominantium. Ostendi non esse consequens, etc., usque ad Patris natura non fecit. 

Unius igitur eiusdem cum Patre substantie est, etc., usque ad et Filium et Spiritum sanctum. 

 Qui solus habet immortalitatem. Quidquid etiam a meliore in deterius, etc., usque ad ubi nulla mutabilitas. 

Quod ait Apostolus: Qui solus habet immortalitatem, etc., usque ad idem ipse est. 

uera eternitas et uera immortalitas non est, etc., usque ad facta mutatio. 

Et lucem inhabitat, etc., usque ad Amen. Omne quippe quod oculis corporis conspici potest, etc., usque ad sicuti est. 

Dictum est: Deus habitat lucem inaccessibilem,  etc., usque ad muneribus suis. 

Si modum querimus quomodo locutus sit Deus, etc., usque ad repellenda est. 

Diuitibus huius seculi, etc., usque ad ut apprehendant ueram uitam. Nihil enim tam timendum est in diuitiis, quam superbia, etc., usque ad non huius mundi. 

Ut apprehendant ueram uitam. Qui nolunt diuites fieri, uel qui non curant, etc., usque ad quod hic damus. 

 Pauper Dei in animo est: non in seculo, etc., usque ad saturet panibus. 

O Timothee, etc., usque ad Amen. ueniat in mentem aduersus tales apostolica illa admonitio. Aptaui uos, etc., usque ad apostolus Paulus. 

Non enim ait, deuitans uerborum nouitates, sed addidit, etc., usque ad uelut imperitiam deridere. 



IN EPISTOLAM II AD TIMOTHEUM.



ARGUMENTUM.


Item Timotheo scribit de exhortatione martyrii, et omnis regule ueritatis: et quid futurum sit temporibus nouissimis, et de sua passione scribens a Roma.



CAPUT PRIMUM.


Paulus apostolus Iesu Christi tu melius nostri. In hoc Apostoli testimonio cauere debemus, etc., usque ad operetur patientiam. 

Maior quippe libertas est necessaria, etc., usque ad cruciantia superarent. 



CAPUT II.

Tu ergo, fili, alios docere. Excellenti ergo sanctitate eminentes, etc., usque ad salubriter imitentur. 

Labora in omnibus intellectum. Timotheum quem dicit germanissimum filium, etc., usque ad saluberrime  hortatur. 

Profectus fidelium sine tentatione, etc., usque ad tentationi resistens. 

Filium hominis Christum ita credamus, etc., usque ad et filium hominis. 

Et repulit tabernaculum Ioseph, etc., usque ad secundum Euangelium meum. 

In quo laboro, etc., usque ad uerbum ueritatis. Credidi, inquit, propter quod locutus sum, etc., usque ad ego humiliatus sum nimis. 

 Dicat ergo Ecclesia Christi, ciuitas regis magni, etc., usque ad nec in preconibus alligatis. 

Propterea non poterant credere, etc., usque ad uoluntatis humane. 

Profana autem, etc., usque ad ut cancer serpit. Cum sint inter se duo ista contraria, etc., usque ad in atria Domini. 

Ex quibus est, etc., usque ad quorumdam fidem. Omnes enim secte que se aliquam religionem hominibus inserere presumpserunt, etc., usque ad intelligimus  corporum resurrectionem 

Nonnulli enim attendentes uerba, etc., usque ad in tribulatione patientes. 

Sed firmum, etc., usque ad nomen Domini. Dicebat Apostolus: Ex quibus est Hymeneus et Philetus, etc., usque ad ab iniquitate recede. 

Satis enim fixum atque immobile debet corde retineri, etc., usque ad nominat nomen Domini (Id., lib. de catechizand. Rud., tom. uI, col. 323.

Nec moueat quod sepe diabolus seducit etiam illos, etc., usque ad seipsum uidet. 

Nondum apparuit iudicium, sed iam factum est, etc., usque ad nouit zizania. 

 Modo enim corpus Christi mistum est tanquam area, etc., usque ad saluus erit. 

De illis ouibus, de quibus dicit Apostolus: Nouit Dominus qui sunt eius, etc., usque ad de manu mea. 

Numerus ergo iustorum, qui secundum propositum usque ad sacrosancta mysteria. 

In magna autem domo, etc., usque ad de corde puro. Quosdam qui circa ueritatem aberrauerant, etc., usque ad tolerare coguntur. 

De quibus ait Apostolus: Sermo eorum sicut cancer serpit, etc., usque ad ut cancer serpebat. 

Omnibus consideratis puto me non temere dicere, etc., usque ad spiritualiter separati sunt. 

Ne queramus eum absque nobis, etc. usque ad uel unius moris in domo. 

De uasis aureis et argenteis, etc., usque ad et fictilia. (Id., ex lib. Retract. II, tom. I, col. 638.

Stultas autem, etc., usque ad qui resistunt ueritati. Mundo et simplici oculo opus est ut inueniatur uia sapientie, etc., usque ad ueritatem. 

Ita nos nec deesse uoluit fratrum correptioni, etc. usque ad correptionis aspergimus. 

Ne quando Deus, etc., usque ad ad ipsius uoluntatem. Correptionis utilitas, que nunc est maior, nunc minor, etc., usque ad respexit eum Dominus. 



CAPUT III.

Hoc autem scito, etc., usque ad magis quam Dei. Qui hoc animo pascunt oues Christi, etc., usque ad sed uolens eam uicit. 

 uide quando dixit Apostolus, etc., usque ad comprehendi non potest. 

Habentes speciem, etc., usque ad hos deuita. In nullum nomen religionis, seu uerum, seu falsum coagulari homines possunt, etc., usque ad conscientie bone interrogatio. 

Certe iam renati ex aqua, et Spiritu, fratres nostra, etc., usque ad et fundati. 

Ponite corda uestra in uirtute eius, etc., usque ad in hac area. 

Sacramentum sancti lauacri nusquam est, etc.,  usque ad Apostolus docet. 

Ex his enim sunt, etc., usque ad peruenientes. Diuini cantici uox est, etc., usque ad intentio proficiendi. 

Quemadmodum autem, etc., usque ad eripuit me Dominus. Animositas hereticorum semper inquieta est, etc., usque ad digitus Dei est hic. 

Ait Ieremias propheta: Clamauit perdix, etc., usque ad nota erit omnibus. 

Et omnes, etc., usque ad patientur. Fili, accedens ad seruitutem Dei, sta in iustitia, etc., usque ad  non rapuit exsoluentem. 

Quod ait apostolus Paulus: Quicunque uolunt in Christo pie uiuere, etc., usque ad procurrit Ecclesia. 

Sensi in epistola tua, etc., usque ad coruum et columbam. 

uerum est illud: Omnes qui uolunt pie uiuere, etc., usque ad qui eas curant.  Omnes qui secundum Christum pie uolunt uiuere,  necesse est, etc., usque ad opprobio et despectu. 

Omnes qui pie uolunt uiuere in Christo Iesu, persecutionem patientur, etc., usque ad spiritui nostro. 

Ait Apostolus: Omnes qui uolunt in Christo pie uiuere, etc., usque ad non nouerunt. 

Magnus bonorum labor est, etc., usque ad recedit a sua. 

Mali autem homines, etc., usque ad ad omne opus bonum instructus. Cecus si cecum ducat, etc., usque ad illorum fuit. 



CAPUT Iu.


Testificor, etc., usque ad patientia et doctrina. Importunitas opportunitati utique contraria est, etc., usque ad miseria misericordes facit. 

Quod errabat non reuocastis, et quod periit non inquisistis, etc., usque ad ante tribunal Christi. 

Sonet uerbum Dei uolentibus, etc., usque ad aut spinas euellant. 

Scio scriptum esse: In multiloquio non effugies peccatum, etc., usque ad erat necessarium. 

Erit enim tempus, etc., usque ad sobrius esto. Cauete timendo, et orando, ne irruatis in illud enigma Salomonis, etc., usque ad sicut cancer serpit. 

Ego enim iam delibor, etc., usque ad maxime autem membranas. Apostolus Paulus, quem certe inuenimus sine ullis meritis bonis, etc., usque ad et esse donum Dei. 

Plus omnibus laboraui, ait Apostolus, etc., usque ad misericordia coronaris. 

Reposita est mihi corona iustitie, etc., usque ad  omnia premia. 

Quomodo potuit hec dicere, cui adhuc restabat, etc., usque ad ut dimitteretur, orabat. 

Qua Domini pollicitatione certus erat in illo fine, quem adhuc futurum iam fidendo, etc., usque ad diligunt nomen eius. 

Apostolus ubi spem dat bonis de iudicio, seipsum ponit, etc., usque ad et regnum eius. 

Intuentes igitur quod commemorasti de Apostolo etc., usque ad desideratur affectu. 

 Defecit in salutare tuum anima mea. Bonus est ergo, etc., usque ad a credentibus non uidetur. 

Si enim amamus Christum, utique aduentum eius desiderare debemus, etc., usque ad modo quis prohibet. 

Superest mihi corona iustitie. Omnia dici possunt de illa ineffabili perfruitione ueritatis. Et tanto magis omnia dici possunt, quanto minus digne dici aliquid potest. Nam et lux est illuminatorum, et requies exercitatorum, et patria redeuntium, et esca indigentium, et corona uincentium: et quecunque bona temporaliter transeuntia per creature partes  error appetit infidelium, ueriora in eternum manentia in Creatore omnium simul inuentura est pietas filiorum.

Alexander erarius., etc, usque ad resistit uerbis nostris. Non ait reddat, sed reddet illi Dominus, etc., usque ad sepe cecinerunt. 

Et redditione reddet uobis omnia mala, etc., usque ad uel fecit. 

In prima mea defensione, etc., usque ad Amen. Non orat pro Alexandro, etc., usque ad non exhibuerit. 



IN EPISTOLAM AD TITUM.



ARGUMENTUM.


Titum commonefacit et instruit de constitutione presbyterii, et de spiritali conuersatione, et hereticis uitandis, qui traditionibus Iudaicis credunt, scribens ei a Nicopoli.



CAPUT PRIMUM.

Paulus seruus Dei, apostolus, etc., usque ad Christo Iesu Saluatore nostro.

Dicit Apostolus, tempora eterna, etc., usque ad futurum erat. 

Si in principio temporis, etc., usque ad iustum est enim. 

Queri potest quomodo ab Apostolo dictum sit,  Ante tempora eterna, etc., usque ad tempus autem mutabile. .

Huius rei gratia, etc., usque ad crimine est. Nullus in Ecclesia recte posset ordinari, etc., usque ad remittantur. 

Quemlibet ualde iustum discutias in hac uita, etc., usque ad non perfecta libertas. 

Illa que apathia Grece dicitur, etc., usque ad esse peiorem. 

Unius uxoris uir, etc., usque ad sanctum, continentem. Ecclesie dispensatorem non licere ordinari nisi unius uxoris uirum, etc., usque ad semper est  malum. 

Amplectentem eum, etc., usque ad lucri gratia. Inter multa, etc., usque ad seruare res suas. 

Quis enim audet apertissime loquendo contradicere  ueritati, etc., usque ad non contradicit. 

Dixit quidam ex illis, etc., usque ad a ueritate. Iam illud non miror, quod homo, etc., usque ad secundum uos dixerunt. 

Omnia munda, etc., usque ad et conscientia. Cum ait Apostolus. Omnia munda mundis, naturas ipsas intelligi uoluit, etc., usque ad mens et conscientia. 

Immundis autem et infidelibus nichil est mundum, etc., usque ad qui displicet. 

Immundis et infidelibus, quorum polluta sunt mens  et conscientia, etc., usque ad enuntiatur. 

Confitentur se nosse, etc., usque ad bonum reprobi. Quicunque negat quod iehsu non sit Christus, etc., usque ad et contremiscunt. 

uitia ouium late iacent, etc., usque ad ambos occidit. 



CAPUT II.

Tu autem loquere, etc., usque ad nemo te contemnat. Ieiunium magnum et generale, etc., usque ad Saluatoris nostri Iesu Christi. 



CAPUT III.


Admone illos principibus, etc., usque ad Amen. Quis non intelligat in lauacro regenerationis, etc., usque ad per patientiam exspectamus. 



IN EPISTOLAM AD PHILEMONEM.



ARGUMENTUM.


Philemoni familiares litteras facit pro Onesimo seruo eius, scribens ei ab urbe Roma de carcere per suprascriptum Onesimum.



CAPUT PRIMUM.

Paulus uinctus Christi Iesu et Timotheus frater, etc., usque ad teipsum mihi debes. Ad Philemonem  scripsit Apostolus, ut non quasi ex necessitate, etc., usque ad pro bona uoluntate. 

Ita frater ego, etc., usque ad Amen. Cum homine in Deo frueris, etc., usque ad incommutabili bono. 



IN EPISTOLAM AD HEBRAEOS.



ARGUMENTUM.


In primis dicendum est cur apostolus Paulus in hac epistola scribendo non seruauerit morem suum, ut uel uocabulum nominis sui uel ordinis describeret dignitatem. Hec causa est: quod ad eos scribens qui ex circumcisione crediderant, quasi gentium apostolus et non Hebreorum: sciens quoque eorum superbiam, suamque humilitatem ipse demonstrans, meritum officii sui noluit anteferre. Nam simili modo etiam Ioannes apostolus propter humilitatem in epistola sua nomen suum eadem ratione non pretulit. Hanc ergo epistolam fertur Apostolus ad Hebreos conscriptam Hebraica lingua misisse: cuius sensum et ordinem retinens Lucas euangelista, post excessum apostoli Pauli Greco sermone composuit.



CAPUT PRIMUM.


Multifarie multisque modis, etc., usque ad heredem uniuersorum. Erat ille dominus prophetarum, etc., usque ad dominus erat. 

Tempus constituit Dominus promissis, etc., usque ad creditum exspectaretur. 

Per quem fecit et secula. Creature motibus ceperunt currere tempora, etc., usque ad in ipso sunt omnia. 

Qui cum sit splendor glorie, et figura substantie eius. In eternitate stabilitas est, etc., usque ad et Filius unus est Deus. 

 Portansque omnia, etc., usque ad faciens. Creatoris omnitenentis, etc., usque ad gubernare cessaret. 

Deus enim omnipotens et omnitenens, etc., usque ad quia idem ipse. 

Fundauit post omnia terram super firmamentum eius, etc., usque ad in seculum seculi. 

Purgationem peccatorum faciens. Asperges me, inquit, hyssopo et mundabor, etc., usque ad mundatam.  

Sedet ad dexteram, etc., usque ad omnes angeli Dei. Quanquam possit etiam ille dies, etc., usque ad predicat. 

Et ad Angelos, etc., usque ad flammam ignis. Et hoc, quamuis non uideamus apparitionem angelorum, etc., usque ad minister Dei. 

Illam ipsam supernam atque celestem unde peregrinamur patriam, etc., usque ad republica. 

Ad Filium autem, etc., usque ad pre participibus tuis. Erat sedes regni iudicis temporalis pertinens ad eos qui sub lege, etc., usque ad dictus est Christus.  

Messias Hebraice, Latine Christus est, etc., usque ad singulariter Christus. 

Dicis et ante incarnationem Christi, etc., usque ad a Iordane. 

Et tu in principio, etc., usque ad anni tui non deficient. In principio terram tu fundasti, Domine, etc., usque ad hoc solum uere est. 

Mutabis ea et mutabuntur, etc., usque ad si uis dies est. 

Non enim discernens, etc., usque ad quod erat.  

Ad quem autem, etc., usque ad scabellum pedum tuorum. Sedet ergo a dextris Patris Filius, etc., usque ad indesinenter peragitur. 

Nonne omnes, etc., usque ad capiunt salutis. Substantia, uel si melius dici potest, essentia Dei, etc., usque ad Genesi scriptum est. 



CAPUT II.

Que cum initium, etc., usque ad secundum suam  uoluntatem. Sed quid ultra differimus, etc., usque ad lex dabatur. 

Non enim angelis, etc., usque ad non subiectum ei.


Ex tractatu psal. uIII.

Omnis filius hominis, homo: quamuis non omnis homo, etc., usque ad spiritus subiiciuntur. 

Nunc autem necdum uidemus, etc., usque ad per passionem consummari. Quod autem tibi uidetur nichil magnum de Deo Patre, etc., usque ad creatura Creatori. 

Quod itaque scriptum est ad Hebreos, etc., usque ad percipite regnum. 

Qui enim sanctificat, et qui sanctificantur ex uno  omnes. Loquens Dominus ad Patrem et orans pro discipulis suis dicit: Sanctifica eos, etc. usque ad quod ipse sum ego. 

Et iterum: Ecce ego, etc.: usque ad participauit eiusdem. Quod, quid est aliud, quam eorum particeps factus est, etc., usque ad habitauit in nobis. 

Ut per mortem, etc., usque ad obnoxii erant seruituti. Poterat etiam hoc donare credentibus, etc., usque ad immortalitas consecuta. 

Desideremus uitam Christi, etc., usque ad, plus amandus est. 

 Nusquam enim angelos apprehendit, etc., usque ad et eis qui tentantur auxiliari. Cum omnibus modis medeatur, etc., usque ad ille sustinuit. 



CAPUT III.

Unde, fratres sancti, etc., usque ad propter incredulitatem. Hodie si uocem eius audieritis, nolite obdurare corda uestra, etc., usque ad Dominus plebem suam. 



CAPUT Iu.

Timeamus ergo etc., usque ad nunquam de alia loqueretur posthac die. Generatio, inquit, que non direxit cor suum, usque ad et ualet quod non ualebat.  

Itaque relinquitur, etc., usque ad teneamus spei nostre confessionem. Misericordias Domini in eternum cantabunt, etc., usque ad nullus est finis. 

Non enim habemus pontificem, etc., usque ad in auxilio opportuno. Cum aliquoties in Scripturis inueniatur homines dictos esse sine querela, etc., usque ad esset caro peccati. 



CAPUT u.

Omnis namque pontifex, etc., usque ad quoniam imbecilles facti estis ad audiendum. Erant sacrificia  antea Iudeorum secundum ordinem Aaron in uictimis pecorum, etc., usque ad cuius nostis sacrificium. 

Sublatum est enim sacrificium Aaron, et cepit esse sacrificium secundum ordinem Melchisedech. Si natum ex utero, etc., usque ad a nobis acceptam. 

Etenim cum deberetis magistri esse, etc., usque ad ad discretionem boni ac mali. Cum iam deberetis tempore ipso esse doctores, etc., usque ad non subtrahitur fundamentum. 

Sunt quidam homines, qui cum audierint quia humiles esse debent, etc., usque ad solido cibo. 



CAPUT uI.


Quapropter intermittentes inchoationis Christi sermonem, etc., usque ad et ostentui habentes. Ipsa ab Aegyptiis separatio, significat discessionem, etc., usque ad mortificari ut uiuamus. 

Terra enim, etc., usque ad ad confirmationem est iuramentum. De celis nulla dubitatio est, etc., usque ad preparatur. 

In quo abundantius uolens Deus, etc., usque ad pontifex factus in eternum. Iacta in Deum curam tuam, etc., usque ad fluctuationem iusto. 

 Et incedentem, etc., usque ad factus in eternum. Impietates nostras tu propitiaberis. Tu sacerdos, etc., usque ad auferetur uelamen. 



CAPUT uII.

Hic enim Melchisedech, etc., usque ad et non secundum ordinem Aaron dici? Locus diligenti consideratione usque ad resurrectionis exemplum. 

Translato enim sacerdotio, etc., usque ad secundum ordinem Melchisedech. Oportebat enim, ut euacuaturus, etc., usque ad ordinem Melchisedech. 

Reprobatio quidem fit, etc., usque ad non sine iureiurando.  Circumcisio preputii, et cetera huiusmodi priori, etc., usque ad sepulture uiolator. 

Alii quidem sine iureiurando sacerdotes, etc., usque ad semper uiuens ad interpellandum pro nobis. Dominus omnipotens dicit. Non est mihi uoluntas, etc., usque ad perseuerat in celo. 

Talis enim decebat, etc., usque ad Filium in eternum perfectum. Euidenter Scriptura testatur, etc., usque ad incontaminabilis non haberet. 

Intelligere debemus, ne ipsos quidem superbissimos,  etc., usque ad et quod offerebat. 



CAPUT uIII.

Capitulum autem super ea que dicuntur, etc., usque ad quod in melioribus repromissionibus sancitum est. Audiamus ex Euangelio: quia lex per Moysen data est: gratia et ueritas per Iesum Christum facta est. Si enim discernimus, etc., usque ad Testamento reuelata sunt. 

Nam si illud prius culpa uacasset, etc., usque ad prope interitum est. Si queratur a nobis cur non eo ritu colamus Deum quo coluerunt, etc., usque ad impletum probatur. 

Nempe in ueteribus libris, etc., usque ad omne semen Isrel. 

Legem pone mihi, Domine, etc., usque ad non titulus honoris. 

Sicut lex sanctorum scripta in tabulis lapideis, etc., usque ad qui datus est nobis. 



CAPUT IX.

Habuit quidem, etc., usque ad, quod dicitur sancta. Prima erat ingredienti porta atrii: que patebat uiginti, etc., usque ad in Leuitico scriptum est. 

Post uelamentum autem, etc., usque ad, non est modo dicendum per singula. Et diuidet uobis uelamen, etc., usque ad precipiuntur est figurat. 

Propitiatorium autem quid dicat, etc., usque ad in Dei misericordia. 

His uero ita compositis, etc., usque ad usque ad tempus correctionis impositis. Septem diebus uestiet se ea sacerdos, etc., usque ad misericordiam iudicio. 

Christus autem, etc., usque ad redemptione inuenta. Filius Dei fecit nos: factus est inter nos, etc., usque  ad ipse sacerdos. 

Si enim sanguis hircorum, etc., usque ad ad emundationem carnis. De iuuenca rufa, cuius cinerem ad aquam aspersionis, etc., usque ad qui uere uir mundus est. 

Quanto magis sanguis Christi, etc., usque ad ad seruiendum Deo uiuenti? Hoc sacrificium, ubi sacerdos est uictima, etc., usque ad et habitauit in nobis. 

Et ideo Noui Testamenti mediator est, etc., usque ad qui uocati sunt eterne hereditatis. Primo enim  quod ita cepit, etc., usque ad distinctione declarauit. 

Ubi enim Testamentum, etc., usque ad quod mandauit ad uos Deus. Habeo, etc., usque ad possedit. 

Sicut Apostolus ad Hebreos dicit, Testamentum, etc., usque ad et ipse nobis. 

Etiam tabernaculum, etc., usque ad exspectantibus se in salutem. De sacrificiis animalium quis nostrum, etc., usque ad impleuit. 



CAPUT X.

Umbram enim habens, etc., usque ad semel mundati.  Montem Sion istum quem habitasti in ipso, ubi erat populus ante, etc., usque ad umbre tollerentur. 

Cur autem non dicam precepta illa, etc., usque ad boni non fiant. 

Sed in ipsis commemoratio peccatorum, etc., usque ad auferri peccata. Manifeste Scriptura testatur, illum sanguinem, etc., usque ad prefigurabatur. 

Ideo ingrediens mundum dicit, etc., usque ad ut faciam, Deus, uoluntatem tuam. Sacrificium et oblationem noluisti, ait Domino. Antiqui enim, etc., usque ad Deus meus, uolui. 

Sunt etiam qui uniuersas, etc., usque ad et in Ecclesia. 

Sapientia edificauit sibi domum, et suffulsit columnas septem, etc., usque ad participantibus ministratur. 

Superius dicens, etc., usque ad et sacerdotem magnum super domum Dei. uerus ille mediator, in quantum formam, etc., usque ad plenissimam perducemur. 

Accedamus cum uero corde, etc., usque ad quanto uideritis appropinquantem diem. Fidelis Dominus in  uerbis suis. Quid enim promisit, etc., usque ad in omnibus operibus suis. 

uoluntarie enim peccantibus, etc., usque ad reportetis promissionem. Ecce enim Dominus, inquit, ut ignis ueniet, etc., usque ad caro sunt. 

Adhuc enim modicum, etc., usque ad sed fidei in acquisitionem anime. Iusti recti exsultate in Domino, etc., usque ad et uincentem coronat. 



CAPUT XI.

Est autem fides sperandarum substantia rerum,  etc., usque ad consecuti sunt senes. Hec est enim laus fidei, si quod creditur, etc., usque ad que non uidentur. 

Fide intelligimus, etc., usque ad que per fidem est, heres est institutus. Consideremus ea que fecit Deus, etc., usque ad usque nunc operatur. 

In principio fecit Deus celum et terram. Terra, etc., usque ad condidit mundum. 

Fide qui uocatur Abraham, etc., usque ad cuius artifex et conditor Deus. Beatus Stephanus, etc., usque ad fuerat amputanda. 

 Fide et ipsa Sara sterilis, etc., usque ad ad oram maris innumerabilis. Ambo seniores erant, etc., usque ad est mortui. 

Natus est itaque Abrahe, etc., usque ad congaudebit mihi. 

Iuxta fidem defuncti sunt, etc., usque ad Parauit enim illis ciuitatem. Quid est quod dixit Iacob, etc., usque ad Dominus pollicetur. 

Incola ego sum in terra, etc., usque ad peregrinatur a Domino. 

 Ideo non confunditur Deus uocari Deus eorum, parauit enim illis ciuitatem. Abraham et Isaac et Iacob, etc., usque ad custodit. 

Fide obtulit Abraham Isaac, etc., usque ad benedixit Isaac et Iacob et Esau. Hanc ergo promissionem pater pius fideliter tenens, etc., usque ad spinis Iudaicis coronatus. 

Magna fides, magna pietas, etc., usque ad impossibile esse Creatori. 

Fide Iacob moriens, etc., usque ad, excipiens exploratores cum pace. Quid est quod adorauit, etc., usque ad rei future pre figurabatur. 

Et quid adhuc dicam? etc., usque ad repromissiones. Abraham non solum non est culpatus, etc., usque ad miracula faciebat. 

Obturauerunt ora leonum, etc., usque ad de resurrectione mortuos suos. Pluralem numerum pro singulari positum esse intelligamus, clauserunt ora leonum, cum solus Daniel significari intelligatur. Et pluraliter dictum secti sunt, cum de solo Isaia tradatur. Sicut in psalmo etiam quod dictum est, Astiterunt reges terre, et principes conuenerunt in unum, pluralem numerum pro singulari positum in Actibus apostolorum exponitur. Nam reges propter Herodem,  principes propter Pilatum intellexerunt, qui testimonium eiusdem psalmi adhibuerunt.

In uetere Testamento, quando commendabas, etc., usque ad in Domino precesserunt. 

Alii autem distenti sunt, etc., usque ad ut non sine nobis consummarentur. Et in illis patribus, etc., usque ad Ecclesie mee minimis meis. 



CAPUT XII.

Ideoque et nos tantam habentes impositam nubem testium, etc., usque ad atque in dextera sedis Dei sedet. Tunc enim et lex impletur, etc., usque ad quas nusquam futurus. 

 Recogitate enim eum, etc., usque ad aduersus peccatum repugnantes. Perfectior in hac uita, etc., usque ad utique martyres. 

Et obliti estis consolationis, etc., usque ad ergo adulteri et non filii estis. In Christo sit quem uis esse Christianum, etc., usque ad in passionibus suis. 

Flagellat autem omnem filium, etc., usque ad sine flagello. 

Quem enim diligit Dominus corripit, etc., usque ad in infirmitate perficitur. 

Quando corripit Deus, etc., usque ad comparatio  creature. 

Multum est autem quod, etc., usque ad unicum flagellatum. 

Misericors Dominus, etc., usque ad disciplinam pater eius. 

Quia non repellet Dominus, etc., usque ad temporale est. 

Neque quisquam superbe de se presumat, etc., usque ad conuertetur in luctum. 

 Deinde patres quidem, etc., usque ad in recipiendo sanctificationem eius. Donec domemur et perdomemur, etc., usque ad parcat tibi et deserat te. 

Omnis autem disciplina, etc., usque ad magis autem sanetur. Disciplinam quam Greci appellant paideian usque ad iustitie. 

Ut nonnulli in Greco epistimin interpretati sunt, etc., usque ad reddet iustitie. 

Pacem sequimini, etc., usque ad inquisisset eam. Filii Dei sumus et agnoscamus quod filii eius sumus  etc., usque ad desideramus. 

Quia incredibile uidebatur hominibus quod promittebat Deus etc., usque ad ut sanaret. 

Cuius uox mouit terram, etc., usque ad Etenim Deus noster ignis consumens est. uideamus quid etiam Apostolus, etc., usque ad pars ima perierit. 



CAPUT XIII.

Charitas fraternitatis, etc., usque ad tanquam et ipsi in corpore morantes. Negauit Sara, dicens: Non risi, etc., usque ad in celos iissent. 

Quod occurrit Lot angelis, etc., usque ad receperunt  angelos. 

Exhibuit itaque hospitalitatem usque ad quis in eis esset. 

Et Abraham in tribus, et Lot in duobus uiris Dominum agnoscebant, etc., usque ad receperunt  angelos. 

Dominus mihi adiutor est, etc., usque ad adiutorio despicientur. 

Doctrinis uariis usque ad sed futuram inquirimus. Leprosi non absurde intelliguntur, etc., usque ad pre ceptor abstergit. 

Per ipsum ergo offeramus hostiam laudis semper Deo, id est fructum labiorum confitentium nomini eius. Qui timetis Dominum, laudate eum, etc., usque ad oculi mei salutare tuum. 

Beneficentie autem etc., usque ad promeretur Deus. Sacrificium uisibile inuisibilis, etc., usque ad lex pendet,  et prophete. 

Obedite prepositis uestris, etc., usque ad Gratia cum omnibus uobis. Amen. Audistis, fratres mei, etc., usque ad Amen. 





AD FLORI DIACONI OPERA APPENDIX.







CAPITULA EX LEGE ET CANONE COLLECTA.


Hec a domno FLORO uiro prudenti collecta sunt ex Lege et Canone.



 Caput legum in Canonem receptum de cohertione Iudeorum, et de auctoritate ac firmitate iudicii et testimonii episcoporum: imperator Theodosius et ualentinianus Cesar Almaghio uiro illustri, prefecto pretorio Gallie.

Quia religiosos populos nullis decet superstitionibus deprauari, Manicheos omnesque hereticos uel schismaticos, siue Mathematicos, omnemque sectam catholicis inimicam ab ipso aspectu urbium diuersarum exterminari debere precipimus, ne presentium quidam criminosorum contagione fedentur. Iudeis quoque uel paganis causas agendi uel militandi licentiam denegamus, quibus Christiane legis nolumus seruire personas, ne occasione dominii sectam uenerande religionis immutent. Omnes igitur personas erroris infausti iubemus excludi, nisi his emendatio matura subuenerit. Data uII Id. Iul. Aquileie. Consule Theodosio Augusto et ualentiniano Cesare III.



Constantinus ad Felicem prefectum pretorio.

 Sanximus namque, sicut edicti nostri forma declarat, sententias episcoporum quolibet genere illatas, sine aliqua etatis discretione inuiolatas semper incorruptasque seruari; scilicet pro sanctis semper ac uenerabilibus habeatur quidquid episcoporum fuerit sententia terminatum, siue utique inter minores, siue inter maiores ab episcopis fuerit iudicatum apud uos, qui iudiciorum summam tenetis et apud ceteros omnes iudices ad exsecutionem uolumus pertinere; multa enim que in iudicio captiose prescriptionis uincula promi non patiuntur, inuestigat et promit  sacrosancte religionis auctoritas. Omnes utique cause que uel preterio iure uel ciuili tractantur, episcoporum sententiis terminate perpetuo stabilitatis iure firmantur, nec liceat ulterius retractari negotium quod episcoporum sententia deciderit.

Testimonium etiam ab uno licet episcopo perhibitum omnes iudices indubitanter accipiant, nec alius audiatur, cum testimonium episcopi a qualibet parte fuerit repromissum. Illud est enim ueritatis auctoritate firmatum, illud incorruptum, quod a sacrosancto homine conscientia mentis illibato protulerit. Hoc quod nos edicto salubri aliquando censuimus, hac perpetua lege firmamus.



Ex concilio Carthaginensi.

Ipse se indignum Ecclesie consortio iudicat, qui de uniuersa Ecclesia male sentiendo seculare poscit auxilium, cum priuatorum Christianorum causas Apostolus ad eum deferri, atque ibi determinari precipiat.



Quod nemo clericus ad testimonium dicendum compellatur. Ex concilio Carthaginensi.


Non liceat clericum in iudicium ad testimonium deuocari, cum qui cognitor alias presens, et nulla ad testimonium dicendum ecclesiastici cuiuslibet persona pulsetur.



Item ibi.

Quicunque ab imperatore cognitionem iudiciorum publicorum petiuerit, honore proprio priuetur.



Imperatores ualentinianus, Theodosius et Arcadius.


Continua lege sanximus nomen episcoporum uel eorum qui Ecclesie necessitatibus seruiunt, ne ad iudicia siue ordinariorum siue extraordinariorum iudicum pertrahantur. Habent illi iudices suos, nec quidquam his publicis commune cum legibus.



Imperator Theodosius et ualentinianus Cesar.

Priuilegia ecclesiarum uel clericorum omnium prona deuotione reuocamus, scilicet ut quidquid a diuis principibus singuli quique antistites impetrarunt, iugi soliditate seruetur, nec cuiusquam audeat titillare presumptio, in quo nos nobis magis prestitum confitemur.



Quod clerici episcopali audientie reseruari iubentur.

Clericos igitur omnes, quos indiscrete et ad seculares iudices debere deduci, infaustus presumptor edixerat, episcopali audientie reseruamus. Fas enim non est ut diuini muneris ministri temporalium  potestatum subdantur arbitrio.



Imperator Honorius et Theodosius Augg.

uacent ecclesie solis quibus bene conscie sunt diuine predicationis officiis. Cuncti in orationibus celebrandis horarum omnium momenta consumant. Gaudeant nostra in perpetuum liberalitate munite, quarum nos erga cultum pietate et eterna deuotione gaudemus.



Imperator Honorius et Theodosius.

Episcopos uel presbyteros, diaconos et quoscunque inferioris loci Christiane legis ministros, ab episcopis solum, non ab alio oportet accusatos audiri.



Theodosius et ualentinianus Augg.

Audemus quidem sermonem facere sollicite, plus timore capti de sanctis uenerabilibus sacerdotibus et secundis sacerdotibus, uel etiam Leuitis, et eos cum omni timore nominare, quibus terra caput inclinat.


Et post pauca.


Quod in sacerdotibus Ecclesia constat.


De obnoxiis uero inquiunt:

Si qui ambulauerit cum episcopo, uel cum presbytero, uel etiam cum diacono, siue in platea, siue in agro, siue in quolibet loco, nullo pacto retineri uel obstringi iubemus. Quoniam in sacerdotibus Ecclesia constat.

K. Reges isti Christianissimi, qui tanta reuerentia de Ecclesia loquuntur, non frustra audierunt: Et nunc, reges, intelligite, erudimini qui iudicatis terram. Seruite Domino in timore, et exsultate ei in tremore . Mira autem et uera sententia, quod ecclesia non tam in lapidibus quam in sacerdotibus constat. Et ideo iuste nunc et religiose sancitur, ut reuerentia que altari et templo exhibetur, eadem sacerdotibus exhibeatur; et sicut hoc est, ut  iuxta templum uel altare ibi nemo reum et crimini uel etiam morti obnoxium contingat; ita neque a latere, episcopi, presbyteri et diaconi quolibet loco abripere uel contingere audeat.



Item ibi ex concilio Carthaginensi qualiter episcopus presbyter et diaconus purgari debeant.

Si quis episcopus, quod non optamus, in reatum aliquem incurrerit, et fuerit ei nimia necessitas non posse plurimos congregare, ne in crimine remaneat, a duodecim episcopis, et presbyter a sex episcopis cum proprio suo episcopo audiatur, et diaconus a tribus.



Item ibi.

Quisquis episcoporum, presbyterorum et diaconorum,  seu clericorum, cui in ecclesia fuerit crimen institutum, uel ciuilis causa fuerit commota, si relicto ecclesiastico iudicio publicis iudiciis purgari uoluerit, etiamsi pro ipso fuerit prolata sententia, locum suum amittat, et hoc in criminali; in ciuili uero perdat quod euicit, si locum suum obtinere maluerit.



Ex epistola episcopi ad imperatorem de baptizatis Hebreis.

Postquam diuine gratie auxilio et uestre pietatis patrocinio, iuxta auctoritatem diuine legis et ecclesiasticorum Patrum constituta pro Iudeorum illuminatione cepimus laborare, adiuuante eadem diuina gratia conuersi sunt plures ex eis ad Dominum, tam uiri quam femine, maiores natu et iuuenes, adolescentes et pueri, et cum eis etiam seorsum aliqui ex seruis et ancillis. Cumque hic numerus cepisset multiplicari, et gaudium matris Ecclesie de salute  conuersorum in dies augeri, ceperunt conuersi inuitare auersos ad eam quam cognouerant ueritatem, maxime pueros et innocentes, eo quod ceteri magis existant duri utpote inueterati dierum malorum. Ceperunt ergo pueri et adolescentuli quod uidebant in istis, desiderare fieri in seipsis, et maxime, ut arbitror, quia per singula Sabbata a fratribus et sacerdotibus nostris in synagoga uerbum Domini predicatur. Quod cum impii sensissent parentes, ceperunt eos furtim et maxime noctibus ad inferiores prouincie partes, id est Arelatem urbem, dirigere, quo magna eorum multitudo tam ex Cabilonense quam ex Matacensi et uiennensi ciuitatibus translata est. Quod cum mihi ab eisdem qui crediderant Iudeis dolenter nuntiatum fuisset, iussi eos qui residui erant, absque lesione uel damno aliquo in presentiam meam sub conspectu Ecclesie deduci, ut si qui inter eos essent qui nostra desiderarent, pateret eis ianua matris Ecclesie, ereptis de manibus impiorum. Statim igitur, mirabile dictu! sex pueruli priusquam ab aliquo  exhortari cepissent, sacerdotum nostrorum pedibus prouoluti profitebantur se uelle baptizari, atque ut ad me perducerentur orabant. Cumque perducti essent, similiter supplicantes et rogantes omnium gratulatione suscepti sunt. Post uero et alii numero quadraginta septem qui idem professi sunt, quos omnes sub conspectu Dei et Ecclesie bonis et fidelibus fratribus tradidi instruendos, et in solemnitate Paschali generalis lauacri celebritate baptizandos et nutriendos Domino. Reliquos uero, in quibus nichil boni desiderii uel petitionis agnoui, restitui intactos parentibus suis.

uestre est bonitatis, uestre orthodoxe Christianitatis et pietatis, quatenus et isti absque interpellatione atque inquietudine malignorum tranquille in filios Ecclesie educentur, et illi qui crudeliter ne salui fierent ab impiis Arelatem translati sunt, per episcopum eiusdem Ecclesie a uestra serenitate diligenter admonitum, et ad diuinum opus exercendum  alacriter instigatum, similis aliquid gratie auxiliante Domino consequantur. Si enim magne eleemosyne opus est in causis temporalibus aliquem ui oppressum eripere, aut ex bestie alicuius faucibus rapere, quanto maior de illo merces speranda est, qui uel ab impiis hominibus, uel a malignis spiritibus ne ad Deum uenire possit opprimitur, sicut potestas et facultas congrua datur, ualuerit ad salutem lucrari. Testatur hoc apostolus Iacobus exhortans et dicens: Si quis autem errauerit a ueritate, et conuerterit quis eum, scire debet quoniam qui conuerti fecerit peccatorem ab errore uie sue, saluabit animam eius a morte, et operit multitudinem peccatorum .





FLORI EPISTOLA AD IMPERATRICEM IUDITH.

 Incipit [a 1Kb] epistola Iulii Flori ad Iudith imperatricem uxorem  Karoli Calui de sequentibus libris.

Domina Augusta et felicissima Iudith, dum in humanis quo altius adcrescas non inueniatur rebus, quia, si de uiro agitur, quis nobilior imperator aut sapientior in diuinis seculariumue disciplinis Ludouico Cesare inuicto? nec mirum talem protulisse excellentissimo Augusto secula sobolem Carolo; si autem de uenustate corporis, ut absque adulationis fusco proferam quod uerum est, pulchritudine superas omnes quas uisus uel auditus notre paruitatis comperit reginas; sin autem de prole, nonne mundi gloria et hominum delectatio Carolus? qui elegantia corporis ac moribus optimis seu agili prudencie studio inmaturam uincendo propriam superat etatem, ut uideatur auus eius non obiisse, sed pocius, detrusa caligine somni, nouum illustrare orbem; siquidem in nepote inmortale ingenium, una cum  nomine decor et uirtus splendeant; quamobrem dum in temporalibus nichil desit rebus ut augmento careas, studio sapiencie dilataris ut excellentior retro seculis imperatricibus reperiaris. Igitur indita a Deo uobis sapientia et naturalis ingenii scientia attonitum me reddidit inter ceteros auditores. Quam in diuinis et liberalibus studiis ut uestre eruditionis noui facundiam, obstupui, mecumque deliberans ut aliquid munusculum meo labore congestum uestre offerrem almitatis flagrantie, igitur ab Octauiano Augusto et Domini natiuitate saluatoris nostri seculum adgressum scribendo opus peregi usque ad regna Francorum  et Langobardorum, deficientibus Romanorum imperatoribus seu iudicibus ab Italia, et Gallis Gothorumque regibus qui successerant ab eis etiam depulsis. Quod uidelicet opus quinque distinxi in libris. His enim, uelut in speculo, per uestram sanctissime deuotionis ammonicionem atque iussionem, Carolus gloriosissimus uestre filius excellencie inspicere quid agendum uel quid uitandum sit poterit. Decet enim dominam te uenerabilem unicum erudire filium nostre iocunditatis et noui seculi regem; memor Bethsabee que itidem priscorum erudiuit sapientissimum seculorum regem, ut idem de se ait: »Nam et ego filius fui patris mei tenellus et unigenitus coram matre mea. Et docebat me atque dicebat: suscipiat uerba mea cor tuum, custodi precepta mea et uiues. Posside sapientiam, posside prudentiam, ne obliuiscaris neque declines a uerbis oris mei. Ne dimittas eam et custodiet te, dilige eam, etc.« Bis autem, prout de Domini confidimus  pietate, sacris iussionibus uestris parebit, et inter ceteras materne dilectionis admoniciones hos libellos sue non dedignabitur contradere memorie, quibus imperatorum gestis sanctorumque triumphis, atque doctorum magnificencium doctrinis illustratus caucius quid agendum sit siue subtilius inueniet quid sit uitandum. Igitur hos codicellos uestre dileccionis amor me, Domina semper augusta, scribere compulit, qui uestre almitatis et inmortalis sapiencie iudicium expectant. Quod si iudicando consequantur laudem, uestre reputabitur eternaliter memorie, quoniam sacratissimum nomen uestrum Iudith iudicans siue laudans interpretatur.




ANNO DOMINI DCCCLXII.
B. SERuATUS LUPUS PRESBYTER ET FERRARIENSIS ABBAS.





NOTITIA HISTORICA IN SERuATUM LUPUM.


Sancta fuit apud Ferrarienses memoria Lupi. Sane ex illius operibus apparet uirum fuisse moris antiqui. Natus est autem, quantum coniectura assequi datur, in prouincia Lugdunensi quarta, ex clara haud dubie familia, sub imperio Ludouici Pii. A puero deditus fuit studiis litterarum. Factus monachus Benedictinus in monasterio Ferrariensi, ab Aldrico abbate suo, qui Senonensis postea antistes fuit, in Germaniam, cum diaconus iam esset, studiorum causa missus est ad Rabanum abbatem Fuldensem, celeberrimum per eas tempestates sacrarum Scripturarum interpretem. Illic, facilitate morum, sibi conciliauit amicitiam plurimorum, magnamque hinc famam eruditionis ac pietatis reportauit in Galliam. Anno 838, X Kal. Octobris, haud multo post reditum ex Germania suum, Ludouico Pio imperatori presentatus a Iudith Augusta, et turbe aulicorum immistus, in spem dignitatis proximam adductus est; et paulo post ordinatus est presbyter. Tandem quia Odo abbas Ferrariensis  atrocium facinorum manifestus, Karoli Calui Francorum regis animum in  se concitauerat, eius auctoritate amotus est a regimine illius monasterii, quod commissum est Lupo. Is ergo cum precepto Caroli illuc accedens, a monachis electus est X Kal. Decembr. anni 842. Pridie dein Kalendas Carolus ei donum abbatie confirmauit. Nondum tamen Odo paruerat iussis principis. Itaque Lupus, cui pellendi Odonis delegata cura fuerat a Carolo, illum hinc abscedere fortiter compulit. Prebuit istud materiam nouis sermonibus, ac si Lupus Odoni comparasset insidias, per fraudemque potius ac uim quam canonice factus esset abbas Ferrariensis. Sed ipse eam calumniam expurgauit in epistola scripta ad Ionam episcopum Aurelianensem. Anno 844 functus est legatione pro Carolo in Burgundia, annoque eodem exeunte habita fuit synodus episcoporum apud uernum palatium regium, cui interfuit Lupus noster. Tantaque tum erat eius fama, ut, licet hic adesset Hincmarus, Lupus tamen ab uniuersa synodo rogatus sit scribere canones in ea decretos. Anno 847 interfuit conuentui apud Marsnam, secus Traiectum: quo Lotharius imperator, Ludouicus rex Germanie, et Carolus Caluus rex Francorum, conuenerant, pacis causa. Per eas tempestates, anno nimirum 849, ut ego arbitror, a Carolo missus est ad Leonem Iu papam; et anno 843 interfuit concilio Suessionensi, in cuius actione II legit uolumen gestorum depositionis Ebbonis Rhemorum archiepiscopi. Peruenit autem usque ad tempora Nicolai I pape; obiitque post annum 861. Familiares habuit prestantissimos quosque sui seculi uiros, Hincmarum Rhemensem, Rabanum Moguntinum, Wenilonem Senonensem, Heriboldum Antissiodorensem, Pardulum Laudunensem, Prudentium Tricassinum, Ionam Aurelianensem, Odonem Bellouacensem, Aeneam Parisiensem, Eginhardum abbatem Seligenstadiensem, Hilduinum, Ludouicum, et Hugonem S. Dionysii, Ratbertum Corbeiensem, Ratramnum monachum Corbeiensem, Gotteschalcum monachum Orbacensem, et alios plurimos. Atque hec omnia, et multo plura, colligi abunde possunt ex ipsius Lupi epistolis, aliisque illius eui monumentis.





NOTITIA BIBLIOGRAPHICA.

 SERuATUS LUPUS presbyter, et ab anno 838  abbas monasterii sancti Petri quod Bethlehem siue Ferrarias dicitur in diecesi Gallie Senonensi ordinis S. Benedicti, Rabanum Maurum preceptorem suum uocat epist. 40, qui eius adhuc diaconi rogatu Collectarium in Epistolas Pauli fecit. Abbas Lupus anno 853 concilio Suessionensi interfuit, et superstes adhuc fuit post anno 861, ut a Caueo bene notatum. Scripsit anno 849  librum et collectaneum testimoniorum  de tribus questionibus; de libero arbitrio, de predestinatione bonorum et malorum, et de sanguine Christi effuso pro omnibus, ut omnes uult saluos Deus, quanquam culpa propria non omnes saluantur. Edidit, post mancam in Belgio anno 1648 Donati Candidi editionem, Sirmondus anno 1650, unde recusa in Sirmondi operibus tom. II, p. 1227, et Gilbertus Manguinus Paris. 1650 4o in parte altera tomi primi Scriptorum seculi IX de Predestinatione et Gratia, sub titulo commentitio Lupi Seruati, presbyteri Moguntinensis. Consulendus etiam  Lud. Cellotius in Historia Gotteschalci, Paris. 1655 fol.

Capitula XII concilii II in uerno palatio anno 844 habiti, que stylo suo comprehensa ad Hincmarum se direxisse scribit Lupus epist. 42, edita in tomis Conciliorum et in Sirmondi Conciliis Gallie, tom. III, pag. 17, et apud Carolum Le Cointe, tom. uIII Annalium Francorum, pag. 742.

Liber epistolarum CXXX  ex Papyrii Massoni editione Paris. 1588 8o et in Bibl. Patrum edit. Colon. tom. IX, sed ad mss. codicem emendatus, in Andree du Chesne tom. II Scriptorum de rebus Francorum, pag. 726.

uita S. Maximini episcopi Treuirensis, anno 839 scripta ad Waldonem: edita a Surio 29 Maii, sed omissa ab Henschenio tom. uII Maii, quoniam antiquiora Acta ait se nactum anonymi Sanmaximiensis ex quo Lupus sua expresserit, qui a scriptore miraculorum Maximini, Lupus episcopus appellatur.  Ex hac uita quedam de Carolo Martello affert Baronius  ad annum 741, n. 15; unde factum ut Caroli Martelli gesta a Lupo tradita quidam scripserint. De Maximino illo adeundus Tillemontius tom. uII Memoriarum, p. 247, 694 seq.

uita S. Wigberti, abbatis Fritzlariensis in Hassia; ad Bunum, siue Brunum,  abbatem Herueldensem siue Hirsfeldensem, edito a Ioanne Buseo S. I. ad calcem epistolarum Hincmari Rhemensis, et Constitutionum Caroli Magni, Moguntie 1602 4o, p. 339. Scripta anno 836.

Homilie due in solemnitates S. Wigberti, et hymni totidem uulgati sub Lupi nomine ab eodem Buseo in paralipomenis Opusculorum Petri Blesensis, Ioan. Trithemii aliorumque, Mogunt. 1604 8o. Hec Lupi scripta recensuit atque eruditis notis illustrauit Stephanus Baluzius Paris. 1664 8o, que editio recusa in Bibl. Patrum Lugd. 1672, tom. Xu, statim in limine. Sed prodiit deinde iterum Lupus  1710 8o, ex secunda laudati Baluzii recensione. uide Acta Erudit.  1715, p. 205. * uitam S. Maximini Baluzius scriptori huic tribuit; reliqui tamen omnes Lupo alteri Catalaunensi episcopo, qui cadente seculo IX florebat, ascribendam esse censent. uide auctores Historie litterarie Gallice, tom. u, pag. 267. Ita pariter homilias geminas in solemnitate S. Wigberti alterius esse scriptoris ex styli diuersitate uiri illi docti diiudicant; opinanturque insuper unicam esse homiliam in geminas dissectam; altera enim ex illis incipit: Restat; quod Sermonis continuationem non ambigue demonstrat.

Sermonem Lupi (sed certe iunioris, Wulfstani forsan  de quo infra, archiep. Eboracensis et episcopi uigorniensis, super incursu Dacorum siue Danorum anno 1094, edidit Anglo-Saxonice et Latine Georg. Hickesius in diss. epistolari tom. II Thesauri septentrionalis, p. 99, 106. Axon., 1703 fol., et alterum in festum S. Iodoci, mss. in Bibliothecis Anglie exstare Caueus adnotauit.



B. SERuATI LUPI PRESBYTERI ET ABBATIS FERRARIENSIS ORDINIS SANCTI BENEDICTI OPERA.





STEPHANUS BALUZIUS Tutelensis in unum collegit, epistolas ad fidem uetustissimi codicis emendauit notisque illustrauit.

STEPHANI BALUZII PRAEFATIO.


 Annus agitur centesimus et uicesimus ex quo uir clarissimus Papirius Massonus in publicum emisit epistolas Lupi, abbatis monasterii Ferrariensis, descriptas ex ueteribus membranis eiusdem monasterii, quarum illi copiam fecerat Petrus Daniel balliuus fani sancti Benedicti ad Ligerim. Sane dubium non est quin plurimum debeamus eruditis uigiliis Massoni, qui nonnullos ueterum scriptorum libros e tenebris eruit quibus fortean hactenus careremus. Sed tamen optandum esset ut quam in conquirendis ueterum lucubrationibus diligentiam adhibuit, eamdem in edendis adhibuisset, neque totam fiduciam collocasset in amanuensibus et librariis. Nam bis imputandum arbitror quod uetustos auctores a Massono editos tam fede maculatos habemus. Neque enim suspicari licet eam in Massono siue oscitantiam siue  supinitatem fuisse ut in singulis fere lineis recederet a codicibus quibus utebatur. Et tamen certum est nullos auctores indiligentius esse tractatos quam quos Papirii Massoni cura uulgauit. Exemplo sint opera Agobardi, archiepiscopi Lugdunensis, et Gesta Collationis Carthaginensis inter catholicos et Donatistas. Et Gestorum quidem exemplar uetus, illud ipsum nimirum quo usus est Massonus, exstat hodie in bibliotheca Colbertina, sed adeo diuersum ab editione Massoni, ut ea deinde ad eiusdemmet codicis fidem recudenda fuerit studio Petri Pithei uiri eruditissimi et in huiuscemodi rebus multum exercitati, a nobis demum multo felicius emendata et edita in tomo primo nostre collectionis Conciliorum. Agobardi  uero codex manuscriptus, quo usus est Massonus, exstat in bibliotheca regia. Hunc ego codicem manibus meis tractaui, contuli cum edito, et compertum habeo editionem Massoni immensum differre a ueteri codice. Neque ego tamen id primus adnotaui, sed Franciscus Iuretus uir clarissimus. Is enim in notis ad epistolam 91. Iuonis Carnotensis, afferens locum illum ex epistola Agobardi ad imperatorem Ludouicum Pium, reiculas illas pro quibus contendit, arbitrari ut stercora, admonuit sic scriptum se uidisse in codice antiquo Papirii Massoni. Nam uulgata  editio corrupte obtrudit recusias illas; quam Iureti obseruationem esse uerissimam ego quoque deprehendi. Itaque optandum esset, ceu diximus, ut paulo diligentiorem operam in his suis editionibus adhibuisset Massonus. Ex eadem porro indiligentia factum est ut Lupi epistolas habeamus fedissime conspurcatas, adeoque miseras ac perditas, ut si Lupus hodie reuiuisceret, uix se ipse, opinor, agniturus esset. Quo factum est ut, cum uir eruditus Andreas Duchesnius uetustum codicem Lupinarum epistolarum nactus esset, nouam earum editionem adornauerit ac publicauerit: in qua, ut id dicam quod res est, quamplurimos errores sustulit, non tamen omnes. Erant enim adhuc multo plura que emendatione indigebant. Tandem ad me uentum est, Lector,  nouissimum editorem operum Lupi abbatis Ferrariensis. Itaque necessarium uidetur nonnulla prefari de noua hac editione et tecum paucis agere de hoc meo instituto.

Cum primum ad hec studia, que nunc exercent uiros eruditos, animum appuli, id mihi negotii credidi in primis dari ut, si quo modo possem, ea conuerterem in usum publicum. Et a puero magna mihi semper antiquitatis cura. Itaque semper amaui excutere forulos bibliothecarum, sic existimans futurum ut aliquid fortuito nanciscerer quod utiliter in publicum ederetur; uel si obtineri id non posset, saltem uetustos editorum auctorum codices reperirem, quorum ope renouari et restitui possent ea que iam edita fuerant. Id uero iam satis feliciter,  opinor, tentatum est in Saluiano Massiliensi et uincentio Lirinensi, quos dedimus et meliores et emendatiores. Tandem anno 1664 uir eruditissimus ac mihi amicissimus Nicolaus Cocquelinus, doctor et socius Sorbonicus, mihi utendum dedit uetustissimum codicem, optime illum note, in quo continentur epistole Lupi abbatis Ferrariensis, qui nunc exstat in bibliotheca Colbertina. Hunc ego codicem auide statim contuli cum edito; adeoque discrepare ab eo uidi editiones ut non ultra dubitauerim quin denuo recudende essent ille Lupi epistole.  Ergo si quid in hac editione discrepare uideris a superioribus, neque in notis admonuero emendationes esse meas, scito mutationem que contigit, a codice ueteri profectam esse. Nisi si interdum loci ueterum scriptorum qui a Lupo laudatur, ex melioribus editionibus uel ex antiquis codicibus manuscriptis restituti sunt; exempli causa, locus unus ex Augustino, alter ex Iustino siue Trogo Pompeio, itemque alius ex alio quopiam scriptore.

Quoniam uero Lupum abbatem haud alium esse puto quam Seruatum Lupum presbyterum, cuius exstant nonnulle lucubrationes seorsim edite, eas  quoque hic adiici curauimus; ut in eodem uolumine haberes, Lector, quecunque lucubrationes Lupo Ferrariensi tribuuntur ab eruditis.

De auctore porro nichil est impresentiarum quod dicam cum et breuiarium uite eius habeas in initio notarum mearum, et passim uitam eius illustrauerim in ipsis notis. Habes preterea, post hanc prefationem, illustrium scriptorum testimonia, que sufficere tibi abunde possunt.

uale, Lector; et si quid emendatione arbitraberis indigere, admoneto. Dabimus enim operam ut corrigatur.





ELOGIA DE B. LUPO.


Rodolphus, presbyter et monachus, in uita Rabani abbatis Fuldensis.


In epistolas quoque Pauli, hortatu LUPI diaconi, Collectarium fecit, colligens de diuersis opusculis sanctorum Patrum sententias eorum, et in ordinem disponens, in triginta libris illum determinauit.


Rabanus, archiepiscopus Moguntinus, in epistola ad Samuelem, episcopum Wormaciensem.

Quia audiui quamdam partem laboris mei, quem in expositionem sacrarum Scripturarum, prout potui, elaboraui, uos habere uelle, et maxime in Epistolas B. Pauli apostoli, transmisi sanctitati uestre quemdam Collectarium de sanctorum Patrum opusculis in easdem epistolas, quem nuper rogante LUPO monacho atque tunc diacono confeci.


Eiusdem Rabani epistola ad Lupum.

uenerando fratri et commilitoni LUPO Christi ministro Rabanus seruus seruorum Dei in Domino salutem.  Postquam desiderabili presentia tua, etc. Reliqua uide inter Opera B. Rabani Mauri, huiusce Patrologie tom. CXI, col. 1273.


Gotteschalcus in epistola ad Ratramnum monachum Corbeiensem, loquens de libro Lupi de tribus questionibus.


Nempe tribus horum studui proprium indere sensum,
Mateaudo, lone, atque LUPO rutilantibus ore,
Poscens obnixe satagant ut uera referre.
Nemo sed excepto quid adhuc mihi reddidit uno:
Qui cum sit cautus simul et catus, est moderatus,
Sic iam terna sui librans responsa libelli,
Ut dempto neutri pleno discrimine parti
Congruat [a 1Kb] .


Ex Actis concilii Suessionensis habiti anno 853.

Residentibus in synodo uenerabilibus episcopis in nomine Domini, Hincmaro, Rhemensis Ecclesie archiepiscopo, Wenilone Sennense, etc. Residentibus  etiam presbyteris et abbatibus, Dodone, abbate monasterii sancti Sauini; LUPO, abbate monasterii Bethlehem, quod Ferrarias dicitur, etc.


Item ex Actione 2 eiusdem concilii.

Et reuelatum est uolumen illud  synodo coram principe glorioso Carolo a LUPO, uenerabili presbytero et abbate in monasterio sancti Petri quod Bethlehem uel Ferrarias dicitur.


Ex uita sancti Faronis, episcopi Meldensis, scripta ab Hildegario, eius successore, cap. 118.


Publicatam siquidem ex tertia persona rem admodum mirabilem hac insertione notauimus ut posteris quoque futuris sit monimentum. Nam non de incerta alicuius fama hoc dictum ab imo emanabit mentis, sed de illius ore accepimus cui ostensum est mirabiliter, qui dicitur de nomine LUPUS, ornatus luce sapientie, pastor modo pro religione sanctitatis in monasterio famosissimo Ferrariensi, ubi cetus monachorum in Christo cum illo toto orbe est uenerandus. Hic uero cum in uiridi etate, uidelicet iuuenili, studio sophie floreret, et ob hoc ab abbate suo, qui uocabatur Odo, cuius amor spiritualis reuerendissimum cunctis prestabat, dulcissime tractaretur, quoniam altera spes illius loci ex beneplacitis initiamentis iam premeditabatur, accidit aliquando abbati prefato itinere eum sibi sociari quo palatium quod uulgo dicitur Franghenewrt attingeret. Qui  cum iam longitudinem uie disposite superasset ex parte, parsque residua ad superandum sollicitasset, forte iuueni predicto LUPO ipsum iter iam prope mediatum acerrimum dedit dolorem corporis in inguine, intantum ut etiam uia absumpta uno in loco sacrato qui dicitur de nomine sancti Trudonis cum defectum debilitate graui collocaret, et ibi per omnia membra cruciatus molestior acriter ei inferendo deponeret. Iam uero languor ualidissimus eum ex supremis tantum sollicitabat. Et ecce salutifer uisitator clementissimus Faro cubiculo adest, ubi sopor inanis eius membra pressa fatigabat. Ex quo loco umbris noctis fugatis amicus Christi Faro niuea sui famosa corporis ac lactiua canicie uultus apparuit, et cum eo puer prestanti forma baiulus ampulle olei gressus illius cereo accenso quasi regens, sicque blandis luminibus in eum iuuenem intentus his lenibus ex media parte lectuli astitit uerbis: Agnoscisne me? inquit. Si nescis, episcopum  atque patronum urbs Meldica me habet, et nomen meum, quod est Burgundofaro, ipsius incole dum secula labentia current, per generationum successiones suarum decurrere facient. Me etenim auctor medicine tibi misit. Fidus esto aduenire sanitatem hac mea unctione olei. Ad hec autem ubi in eum deduxit iuuenis prefatus oculos intuitumque defixit, leniter admouit Dei antistes uulneri manum liquore olei madefactam, et membra dolentia tactu mollissimo cuncta percurrens, donec ampulla manualis  pueri defecit administratione olei. Curre, inquit inclytus ad puerum, ad Meldense meum monasterium, hoc enim liquore abundanter affluit, et ex eo hoc uasculum refice. Hec dixit beatus Faro ad cognoscendam medicantis faciem reique ueritatem. Euigilans iuuenis a uano sopore, hausit celum tristitie molestiis dissolutis; et, quod dictu est mirabile, conuocatis qui aderant comprehendit uera esse hec, non uana sonmia, dum clara luce pertractant oculis membra eius sudare madentis pinguedine olei.


Sigebertus de ecclesiasticis Scriptoribus, cap. 94.

Lupus Seruatus librum composuit de tribus questionibus, id est, de libero arbitrio, de predestinatione bonorum et malorum, de sanguinis Christi quadam superflua taxatione uel redemptione usque ad salutem impiorum. Nam super hac re orta est quedam fidei turbatio anno Domini octingentesimo quadragesimo nono.


Ioannes Trithemius de Scriptoribus ecclesiasticis.

 Lupus Seruatus presbyter, ad quem Rabanus abbas Fuldensis octo libros in Epistolam Pauli apostoli ad Romanos scripsisse legitur, uir in diuinis Scripturis studiosus et doctus, atque in secularibus iuxta etatem sui temporis copiose peritus, scripsit nonnulla ingenii sui opuscula. Exstat eius uolumen de tribus Questionibus, et quedam epistole, et alia.


Papirius Massonus in prefatione sua, edita anno 1588.

Ferraria antiquum nomen adhuc retinet; estque monasterium Gallie in diecesi Senonum, quod Bethlehemiticum etiam appellatur, quatuor tantum millibus a Montargi oppido distans in Lugdunensi uia ad Lupam amnem sito, qui in Sequanam influit. Eius monasterii abbatem fuisse Lupum et ex synodo Suessionensi habita Caroli Calui temporibus anno 853, et ex hoc epistolarum libro satis apparet. Quin et sancti Iudoci monasterio uel Celle maritime ad  ostium Cantii inter Stapulas et Montrolium urbes posite etiam preerat: quam sibi ereptam et Odulfo comiti attributam a rege, posteaque redditam, pluribus epistolis nunc queritur, nunc letatur. Sunt autem he non contemnende propter rerum et eorum  ad quos scribuntur dignitatem. Nam ad domnum apostolicum Benedictum tertium scribit, et Leonis decessoris eius epistole ad Nomenonium mentionem facit. Ad maximos principes, Lotharium Cesarem, Carolum Gallie, et Edilulphum Anglie reges; sed ad Carolum multo plures leguntur, quod Senonibus et Francorum genti in Gallia imperaret. Ad doctos quoque sue etatis uiros Einhartum et Rabanum, quos preceptores suos honorifice uocat, Ionam Aurelianensem episcopum cuius exstant libri de Cultu imaginum, eidem Carolo dicati; Hincmarum, doctissimum Rhemorum metropolitanum, et Hilduinum, a quo scripta sunt Areopagitica; ut alios preteream, excepto Marcwado, abbate Prumiensi. Prumia, uulgo Prom, monasterium est in finibus Treuirorum, et uirum illum magni fecisse Lupus uidetur. Ac ipse quidem ab Aldrico decessore Guenilonis episcopi Senonum in Germaniam studiorum causa missus est, quod in ea prouincia tunc florerent littere; fuitque deinceps curiosus optimorum librorum, et  quos e Germania, Italia, Anglia Galliaque sibi ad exscribendum mitti petiit, ut ex pluribus locis apparebit. Ceterum quia unicum exemplar harum epistolarum in ueteribus membranis a Petro Daniele ex ipso monasterio Ferraria allatum penes me habui, idque propter uetustatem multis locis corruptum, quibusdam lacerum et mutilum, fieri non poterit ut hic liber integer et incorruptus doctis hominibus uideatur. Maluimus tamen utcunque affectum legi quam omnino non esse. Inuenientur enim fortasse alia. Quanquam hoc scio, in tota Senonum prouincia non reperiri, ubi et multa monasteria et frequentes ecclesie sunt et Lupus honestissimis parentibus natus est. Utilitatem uero magnam afferet iis qui uolent illius temporis calamitates nosse, que nostris nichilo mitiores fuere.


Bellarminus in libro de Scriptoribus ecclesiasticis.

Lupus, abbas monasterii Ferrariensis in Gallia,  scripsit librum epistolarum, qui exstat. Cumque inter ceteros scribat ad Benedictum III papam, hinc illum hoc tempore floruisse colligitur, quod etiam patet ex synodo Suessionensi, anno 853 habita apud sanctum Medardum, cui Lupus hic abbas interfuit, ut synodi Acta testantur.





B. SERuATI LUPI ABBATIS FERRARIENSIS Epistole.



1 EPISTOLA PRIMA. AD EGINHARDUM [a 1Kb] .


Charissimo Eginhardo Lupus salutem.

Diu cunctatus sum, desiderantissime hominum, auderem necne excellentie uestre scribere. Et cum me ab hoc officio alie rationabiles cause, tum etiam ea maxime deterrebat quod posse id contingere uidebatur ut dum uestram cuperem amicitiam comparare, offensam incurrerem. Scilicet quod prepropero et inusitato prorsus ordine ab ipso familiaritatis munere inchoauerim, qui nec primordia notitie  contigissem. Ita uehementer estuanti facilis et modesta et que sane philosophiam deceat animi uestri natura tante rei obtinende spem tribuit. uerum ut aliquid rationis afferre uidear, taceo quidem secularium litterarum de amicitia sententias, ne, quoniam eis apprime incubuistis, Horatianum 2 illud doctissimorum ore tritum merito accipiam:

In siluam ne ligna feras.
HORAT, Satyr. lib. I, sat. 10. Deus certe noster nedum aliquam aspernandi amicos  occasionem relinqueret, [a 1Kb] diligendos omnino inimicos prescripsit. Itaque patienter, queso, et benigne aduertite animum, dum altius meas repeto cogitationes, ut nosse possitis quam hoc non perperam nec iuuenili moliar leuitate. Amor litterarum ab ipso fere initio pueritie mihi est innatus, nec earum, ut nunc a plerisque uocantur, superstitiosa otia fastidio sunt. Et nisi intercessisset inopia preceptorum, et longo situ collapsa priorum studia pene interissent, largiente Domino mee auiditati satisfacere forsitan potuissem. Siquidem uestra memoria per [b 2Kb] famosissimum imperatorem Carolum, cui littere eo usque deferre debent ut eternam ei parent memoriam, cepta reuocari, aliquantum quidem extulere caput, satisque constitit ueritate subnixum  preclarum dictum: [c 1Kb] Honos alit artes, et accenduntur omnes ad studia glorie. Nunc oneri sunt qui aliquid discere affectant; et uelut in edito sitos loco studiosos quosque imperiti uulgo aspectantes, si quid in eis culpe deprehenderint, id non humano uitio, sed qualitati disciplinarum assignant. Ita dum alii dignam sapientie palmam non capiunt, alii famam uerentur indignam, a tam preclaro opere destiterunt. Mihi satis apparet propter se ipsam appetenda sapientia: cui indagande a sancto metropolitano episcopo [d 1Kb] Aldrico delegatus, doctorem grammatice sortitus sum, preceptaque ab eo artis accepi. Sic quoniam a grammatica ad rhetoricam et deinceps ordine ad ceteras liberales disciplinas  transire hoc tempore fabula tantum est, cum 3 deinde auctorum uoluminibus spatiari aliquantulum cepissem, et dictatus nostra etate confecti displicerent, propterea quod ab illa Tulliana ceterorumque grauitate, quam insignes quoque Christiane religionis uiri emulati sunt, oberrarent, uenit in manus meas [e 1Kb] opus uestrum, quo memorati imperatoris clarissima gesta  clarissime litteris allegastis. Ibi elegantiam sensuum, ibi raritatem coniunctionum, quam in auctoribus notaueram, ibidemque non longissimis periodis impeditas et implicitas ac modicis absolutas spatiis sententias inueniens, amplexus sum. Quare cum et ante propter opinionem uestram, quam sapiente uiro dignam imbiberam, tum precipue  propter expertam mihi illius libri facundiam, desideraui deinceps aliquam nancisci opportunitatem ut uos presentes alloqui possem; ut quemadmodum uos mee paruitati uestra tum probitas sapientia fecerat claros, ita me uestre sublimitati meus etiam erga uos amor et erga disciplinas studium commendaret. Neque uero id optare desistam quandiu ipse [f 1Kb] incolumis in hac uita uos esse cognouero. Quod posse contingere hoc magis in spem ducor quo ex Gallia huc in Transrhenanam concedens regionem [g 1Kb] uobis uicinior factus sum. Nam a prefato episcopo ad uenerabilem [h 1Kb] Rabanum directus sum, uti ab eo ingressum caperem [i 1Kb] diuinarum Scripturarum. Ergo cum ad uos iturum hinc eius nuntium comperissem, primo  quasdam uerborum obscuritates, a uobis uti elucidarentur, mittendas proposui; deinde prestare uisum est ut etiam hanc epistolam dirigere debuissem; que si a uobis dignanter 4 accepta fuerit, exoptabili me affectum munere gratulabor. Sed semel pudoris transgressus limitem, etiam hoc postulo ut quosdam librorum uestrorum mihi hic posito commodetis. Quanquam multo sit minus libros quam amicitiam flagitare. Sunt autem hi. Tullii de rhetorica liber; quem quidem habeo, sed in plerisque mendosum. Quare cum codice isthic reperto illum contuli; et quem certiorem putabam, mendosiorem inueni. Item eiusdem auctoris de rhetorica tres libri in disputatione ac dialogo de Oratore. Quos uos habere arbitror, propterea quod in [a 2Kb] breui uoluminum uestrorum  post commemorationem libri ad Herennium, interpositis quibusdam aliis, scriptum reperi: Ciceronis de rhetorica. Item: Explanatio in libros Ciceronis. Preterea: [b 1Kb] A Gellii noctium Atticarum. Sed et  alii plures in predicto breui: quos, si Deus apud uos mihi gratiam dederit, istis remissis accipiens describendos mihi, dum hic sum, auidissime curare cupio. Exonerate, queso, uerecundiam meam, que supplico facientes; meque rimantem amaras litterarum radices, earum iam iucundissimis explete fructibus: illo uestro facundissimo eloquio incitate; que si meruero, tantorum beneficiorum gratia, quoad uixero, semper mihi habebitur. Nam que uos eorum merito sit remuneratio secutura non opus est dicere. Plurima scribenda in alia mens suggessit; sed uestrum ingenium meis ineptiis ultra remorari non debui, quod scio uel exterioribus occupatum utilitatibus, uel circa intimas et abditas philosophie rationes intentum.



5 EPISTOLA II. AD EUMDEM.


Desiderantissimo preceptori Eginhardo Lupus.

Molestissimo nuntio de excessu uenerabilis [c 7Kb] uestre  coniugis consternatus, plus quam unquam uobis nunc optarem adesse; ut uestram mestitiam uel [a 1Kb] mea compassione leuarem, uel concepto sensu ex diuinis eloquiis assiduo sermone solarer. uerum donec id Deus prestet esse possibile, suggero ut memores humane conditionis, quam merito peccati contraximus, modice sapienterque feratis quod accidit. Neque enim huic infortunio cedere debetis, qui blandimenta [b 2Kb] lenioris fortune forti semper animo deuicistis. Inuocato itaque Deo, nunc illas tolerantie uires expromite, ad quas carissimum quemlibet casu simili deprehensum probabiliter uocaretis. Opto uos ualere feliciter.





EPISTOLA III. EGINHARDI AD LUPUM.


Eginhardus Lupo suo salutem.

Omnia mihi studia omnesque curas tam ad meas quam amicorum causas pertinentes exemit et excussit dolor quem ex morte olim fidissime coniugis, iam nunc [c 1Kb] carissime sororis ac socie, grauissimum cepi. Nec finiri posse uidetur; quoniam exstinctionis illius qualitatem adeo tenaciter memoria retinet,  ut inde penitus non possit auelli. 6 Huc accedit quod ipsum dolorem identidem accumulat et uulnus semel acceptum exulcerat, quod uota scilicet nostra nichil ualere permissa sunt, ac spes quam in [d 1Kb] martyrum meritis atque interuentione collocauimus exspectationem nostram ex asse frustrata est. Inde euenit ut solantium uerba, que aliorum mestitie mederi solent, plagam cordis nostri recrudescere potius faciant atque rescindant, eum me equanimiter ferre iubent infortunii molestias quas ipsi non sentiunt, atque in eo censent mihi gratulandum in quo nullum gaudii uel letitie ualent demonstrare uestigium. Quis est enim mortalium cui mens constet, quique sanum sapiat, qui sortem suam non defleat, et qui se infelicem ac miserrimum non iudicet, cum in afflictione  positus eum quem uotis suis fauturum fore crediderat auersum atque inexorabilem experitur? Heccine talia tibi uidentur ut suspiria, ut lacrymas homuncioni tantillo commouere, ut ipsum ad gemitum et planctum concitare, ut etiam in desperationis barathrum deiicere potuissent? Et utique deiecissent, nisi diuine miserationis ope suffultus quid in huiusmodi [e 1Kb] causis aut casibus maiores ac meliores nostri tenendum  seruandumque sanxissent ad inquirendum subito me conuertissem. Erant ad manum doctores egregii nedum non spernendi, uerum omnimodis audiendi atque sequendi, gloriosus uidelicet martyr Cyprianus, et illustrissimi sacrarum diuinarum litterarum expositores Augustinus atque Hieronymus; quorum sententiis ac saluberrimis persuasionibus animatus depressum graui merore cor sursum leuare conatus sum, cepique mecum sedulo reputare 7 quid super excessu carissime contubernalis sentire deberem, [a 1Kb] cuius mortalitatem magis quam uitam uidebam esse finitam. Tentaui etiam si possem a memetipso exigere ut id ratione apud me fieret quod longa dies solet efficere; scilicet ut uulnus quod animo nostro nondum sperata morte  repentinus casus inflixit cicatricem ducere ac spontanee consolationis medicamento sanescere inciperet. Sed uulneris magnitudo facilitati resistit; et licet saluberrima sint que a memoratis doctoribus ad mitigandum grauem dolorem uelut a peritissimis idemque mitissimis medicis offeruntur, plaga que adhuc sanguinem trahit sanandi maturitatem nondum admittit. Hic fortasse miraris ac dicis ex huiusmodi occasione natum dolorem tam longum ac diuturnum esse non debuisse, quasi in dolentis sit potestate quando id finiatur quod ille, quando inciperet, neque in potestate habuit, neque presciuit. Metiri tamen posse uidetur doloris ac meroris magnitudo siue diuturnitas de eorum que acciderunt damnorum quantitate: que ego cum quotidie in  omni actione, in omni negotio, in tota domus ac familie administratione, in cunctis que uel ad diuinum uel humanum officium pertinent disponendis atque ordinandis immaniter sentiam, qui fieri potest ut uulnus quod tot ac tanta incommoda intulit, cum crebro tangitur non recrudescat potius et renouetur quam sanescat aut solidetur? Arbitror enim, nec uereor quod hec opinio falsum me habeat, hunc dolorem atque anxietatem, que mihi de carissime contubernalis occasione exorta est, perenniter mecum perseueraturam donec id ipsum temporis spatium quod 8 Deus mihi ad hanc miseram ac temporalem uitam concedere uoluerit debito sibi termino finiatur: quam tamen proficuam potius mihi quam noxiam hactenus experior, cum animum ad leta et  prospera festinantem uelut quibusdam frenis atque habenis remoratur ac retinet, mentemque ad reuocationem mortis reuocet, quam ad spem et amorem longeuitatis odium atque obliuio senectutis illexerat. uideo mihi non multum superesse temporis ad uiuendum, licet quantum id esse debeat mihi penitus ignoretur. Sed hoc certissimum teneo, et recens natum cito posse mori, et [b 2Kb] senem diu non posse uiuere. Ac proinde longe utilius ac beatius fore censeo ipsam temporis incerti breuitatem cum luctu quam letitia ducere. Quia si secundum Dominicam uocem beati ac felices erunt qui lamentantur et lugent , e contrario infelices ac miseri fient qui dies suos in iugi et continua letitia finire non metuunt, gratias ago atque habeo caritati tue,  quod me per litteras tuas consolari dignatus es. Neque enim maius aut certius tue erga me dilectionis indicium dare potuisti quam egro atque iacenti manum exhortationis porrigendo, monendoque ut surgerem, quem mente prostratum ac merore depressum ignorare non poteras. Bene uale, carissime ac desiderantissime fili.



9 EPISTOLA Iu. AD EGINHARDUM.

Epistolam uestre dignationis calamitatem que dudum uobis contingit grauiter querentem haud quaquam mediocriter commota mente perlegi, confectumque uestrum animum tam diuturni meroris anxietate uehementer indolui. Et quamuis qui me  longe prestent amicorum solatia tentauerint hunc tantum leuare dolorem, nec tamen ob eam rem profecerint, ut litteris uestris satis eminet, quod ipsi casus uestri considerationem non satis ad se admiserunt, eo usque ut eorum quidam super excessu gratissime quondam uxoris gratulandum monerent, quod, ut opinor, nichil ad consolationem pertinet non tam etatis leuitate uel ingenii, quod exiguum sentio, confidentia quam proni erga uos amoris magnitudine hec rursum, qualiacunque sint, in uestri solatium non sum ueritus cudere. Siquidem conscius mihi sum intimum me [c 1Kb] nobilissime illius femine morte cum uestra, tum etiam ipsius uice traxisse dolorem; quem atrociter exasperantem uestre littere, fateor, recrudescere cegerunt. Unde  nequaquam desperauerim quod aliis, necdum sit datum mihi ut aliquod solatium uobis persuadere possim a Domino reseruatum. uilibus plerumque remedium queritur quod pretiosissimis et artis uigilantissima compositis diligentia frustra diu tentatum est. Itaque firmamentum iusti, ut uobis uidetur, doloris uestri duas in partes, epistolas mihi reddendo, diuisistis. 10 Earum prima, que et uel maxima, illa est, quod uota uestra et spes, quam in sanctorum martyrum intercessione locaueratis, uos uelut irrita fefellerunt. Altera, que proxime primam accedit, quod sinister ille casus quantum uobis importauerit incommodi quotidianis meriti negotiis cogimini, dum uos onus domesticarum diuinarumque rerum, quod illius memorabilis femine fida societas  leue fecerat, uestris ex toto impositum ac relictum ceruicibus obruit. Reuera ualida utraque res, et que preter sapientem, qui aduersa quoque modice ferre didicerit, facile quemlibet sua mole possit opprimere. Ac primo quidem quam proposui pariter conabor non subuertere ac penitus auferre , sed tenuare, imbecillemque inspectu rationis efficere. Certe hinc mouemini, certe hinc afficimini, quod uos cassa uota frustrata sint, ac spes in martyribus, imo in Deo sita illuserit. Quasi uero id uobis omnimodis constet quod tantopere poposcistis uestre uxorisque saluti conducere. Quod sane si uobis satis exploratum fuisset, acrioris iustique doloris ingens esse  uidebatur fomes, dum uos non quasi filium corriperet, sed ueluti in aduersarium diuina censura deseuisset. Attamen sic quoque non desperationis barathrum subeundum, sed diuinitas infensa precibus assiduis ac summissa fuerat flectenda patientia. Nunc autem cum Deus omnes homines saluos uelit fieri, ac in nomine ipsius, qui Saluator dicitur, nemo postulet nisi qui proprie saluti proficua flagitarit, cumque uos in nomine Saluatoris plena fide petieritis, quis non opinetur non 11 exauditos quidem uos ad temporale uotum, exauditos autem ad perpetuam salutem? Ego plane firmissime crediderim et uobis et uxori eius etiam immaturo excessu consultum. Queritis quemadmodum? Nempe quod coniuges ex duobus corporibus in unam redacti compagem,  licet concordissime uixerint, non una letho resoluuntur; et quantum ad usitatum nature pertinet ordinem, necesse est unum alteri superesse. Hinc iam uestra prudentia intelligit quando sententia in hominem diuinitus emissa, Terra es, et in terram ibis , differri aliquantulum potest, in perpetuum autem uitari non potest, fidis optandum coniugibus, cum uter eorum remansurus sit, eum fore superstitem qui sit et ad calamitatem ferendam robustior et ad iusta de more Christiano curanda magis idoneus. Non enim sexu differentia uirtutis, sed animo capienda est. Alioqui non uideo religiosi coniuges quemadmodum sibi sincero amore deuincti sint. Cum hec ita se habere indubitata  ratio persua leat, planum igitur est uerisimile esse non illi femine uenerabili solum, sed etiam uobis a Deo magnum quiddam prestitum, dum quod uobis eligendum fuerat ipse ultro ingesserit, quanquam occulto, minime tamen iniusto iudicio. Certe illa etsi ex uestro consortio multa didicerat, ita ut non sui sexus modo, uerum etiam turbam uirorum sua insigni prudentia grauitate atque honestate, que res magnam uite humane tribuunt dignitatem, longe superaret, ac corpore femina, animo in uirum profecerat, ad sapientie uestre fastigium nunquam penitus aspirasset, nunquam tantum robur semperque similem, quam in uobis singulariter 12 omnes mirantur, constantiam ullis unquam profectibus equauisset. Nunquam, si superuixisset, tantum uestre  quantum uos et illius et uestre perpetue saluti procurare potuisset. Ac per hoc, quoniam dum in hoc fragili uersamur corpore, omni perturbatione ita uacare non possumus quin aliquando aliqua egritudinis molestia quatiamur, quod posse sapienti contingere philosophi putauerunt hoc uobis euenire optem, ut casus aduersos, ut primo aspectu apparet, quibus uulgo inculta mortalium multitudo subruitur, uestre mentis sapientia sensim emolliat, imo diuine uoluntati uestram contemperet. Deinde, quia uite huius obscurissimas tenebras sermo diuinus irradiat iuxta illud: Lucerna pedibus meis uerbum tuum, et lumen semitis meis , quomodo ipse formet eamdem uitam penitus intuendum est. Nimirum in Dominica oratione quotidie dicimus:  Fiat uoluntas tua, scilicet non nostra, que ignara rerum sibi salubrium falli consuescit, sed tua, que, utpote Dei, futura prenoscit. Saluator quoque noster passione impendente cum dixisset, Pater, si fieri potest, transeat a me calix iste , assumpti hominis infirmitatem, imo membrorum suorum, propter quod ad has preces descenderat, imbecillitatem sic diuina uirtute consolidat: uerumtamen non sicut ego uolo, sed sicut tu. Scilicet fallere fallique nescius magister, quod Deus suo nos exemplo instituit ut cum aduersa urgerent, sic ea depellere precibus conaremur, ut in his etiam contra nostrum uotum eius fieri uoluntatem salubriter amplecteremur. Recolite, queso, Paulum, cuius tanta erat eminentia ut in tertium raptus celum audierit  13 arcana uerba sancte Trinitatis que non licet homini loqui, tamen Dominum orasse quo a se angelum Satane, a quo tribulabatur, submoueret, nec obtinuisse quod uoluit, sed quod profuit. Reuocate in memoriam Dauidem, quatenus se pro impetranda filio uita macerarit. Et certe cum tantus esset propheta, ne responsum quidem diuinum tam immani confectus merore promeruit. Quecunque autem scripta sunt, ad nostram doctrinam scripta sunt, ut per patientiam et consolationem Scripturarum spem habeamus . Ergo perpendite qualiter Dauid cassam precum suarum expertus instantiam, consolationem ratione perceperit, ac iustitie Dei subiectus humiliter acquieuerit. Non estis tam fundate fortitudinis.  Quod prefato dictum est Apostolo, uobis responsum accipite: Sufficit tibi gratia mea: nam uirtus in infirmitate perficitur . Siquidem et ipse merorem scripte orationis, si quis ei subortus fuerat, hoc admonitus oraculo aliud oportere, deposuit. Huiusmodi preceptis et exemplis sacre Scripture capitula exuberant: que, quoniam, ut insignis ait peta : Non canimus surdis, epistolarisque coarctat angustia, preteriens, uobis consideranda relinquo. Suffecerit hec tantum tetigisse que sola recepta uulneris huius tumorem, quantum mea fert opinio, mulcere atque lenire largiente Domino poterunt. Quanquam mihi multa uoluenti aliud etiam occurrat, quod hoc Dei iudicium clementie quam iracundie uideri possit certissimum  documentum. Nam quia flagellat omnem filium quem recipit , affectum uestrum in uxoris amore forsitan subdiuisum non passus, putari potest ad se solum 14 amandum reuocauisse; ac si quid eius corpori intemperanter diligendo plus iusto a uobis indultum fuerat, eiusdem corporis subtractione punisse. Cumque per prophetam loquitur: Non consurget duplex tribulatio , quod LXX interpretum sic expressit translatio: Non iudicat Deus bis in idipsum, hic emendare dignatus est quod ut homo excessistis , ne quid grauius in uos quandoque decerneret. Quare Dei amplecti debetis inmensam pietatem, qui uos sua dignos iudicauerit correctione, quam offensam metuere discipline illius uerbera sustinentes. Fili,  inquit Salomon, noli deficere a disciplina Domini, et ne fatigeris cum ab eo argueris. Quem enim Dominus diligit, corripit, et quasi pater in filio complacet sibi . Denique quorum isthic peccata non uisitat, quosque florere pro uoto permittit, in hos post mortem eiusdem ira deseuit. De talibus in psalterio legimus: In labore hominum non sunt, et cum hominibus non flagellabuntur . Et in Iob: Ducunt in bonis dies suos, et in puncto ad inferna descendunt . Preterea hoc mihi subiicit mens, uoluisse Deum rebus ipsis uos experiri quam sit infelix qui in perpetuum abiungatur ab ipso, in quo est perpetua et uera delectatio, si tam immaniter afficiat licet fidissimi atque karissimi tamen hominis, momentanea separatio. Cum hec uerisimilia  esse uideantur, abolete, queso, quantum potestis, de quo sermo habetur, merorem, et cum Iob dicite: Dominus dedit, Dominus abstulit. Sicut Domino placuit, ita factum: sit nomen Domini benedictum . Et cum Apostolo in Dei spatiamini laudibus dicentes: Benedictus Deus et Pater 15 Domini nostri Iesu Christi, Pater misericordiarum, et Deus totius consolationis, qui consolatur nos in omni tribulatione nostra . Restat pars altera suscepti negotii: que stringenda breuiter est, ne forte plura dicens sim oneri, qui gestiam esse solatio. Hinc instaurari, imo perseuerare doloris uulnus asseruistis, quod duplicatus quotidie dispositionis labor quid boni perdideritis admoneat, ac propterea  nec finiri posse uideatur. Id esse uerissimum ipse concesserim; illudque quod inter alia posuistis, non posse pro uoluntate hominem dolori finem imponere, quem nec presciat, nec imminentem queat effugere, uehementer approbo, satisque catholice dictum intueor. Non est enim in potestate hominum uia eius, sed a Domino gressus hominum diriguntur, et humani libertas arbitrii eget omnimodo auxilio gratie Dei; sed plane que facta sunt infecta esse non possunt, nec dolor reuocare ualet semel preterita, nec est in homine unde a seipso petat auxilium. Quocirca deprehensi quibuslibet angustiis, quo uerius nos sentimus fragiliores, hoc oportet celerius ad diuine miserationis subsidium uelut ad portum tutissimum confungiamus. Eleganterque  illud dictum est: Necesse est adesse diuinum ubi humanum cessat auxilium. Nec longus, dummodo conemur, terendus est labor. Nam qui ad se hoc modo uotat: uenite ad me qui laboratis , nitentes adiuuat, ad se peruenientes informat, in se permanentes procul dubio coronat. Quare quod dixistis memoratum dolorem quoad uiueretis mansurum uobiscum, expressit hoc a uobis, sentio, concreta longo usu magnitudo amoris; sed in ea uos obstinatione 16 animum relinquere, quantum audeo, dehortor; siquidem et illi cuius causa emersit nichil immoderatum proderit, et uobis multum nisi deponatur, officiet. Quinimo totum uos curandum sanandumque Domino permittite, cui est perfacile quod nostra natura difficillimum iudicat. Nam  quis sperauit in Domino et deceptus est? Obsecro, totum cor uestrum ad rogandum Deum effundite. Prestare uult qui se ut rogetur, admonuit, Petite et accipietis . Petite ut ipse uobis affectum inspiret rogandi, et effectum ipse tribuat impetrandi. Dicite quod clarissimus idemque suauissimus auctor Augustinus : Da quod iubes, et iube quod uis. Siquidem sua nos Deus gratia ut uelle ac posse aliquid boni queamus et preuenit et subsequitur. Quod euidenter in Psalmis didicimus, ubi scriptum est: Deus meus, misericordia eius preueniet me . Utique et misericordia tua subsequetur me omnibus diebus uite mee . Acquiescite Spiritui sancto per Dauidem monenti: Iacta in Domino curam tuam, et ipse  te enutriet ; ac Domino fiducialiter dicite: Tu es refugium meum a tribulatione que circumdedit me . Et cum Apostolo iam exsultantes in Dei laudibus ingeminare poteritis: Omnia possum in eo qui me confortat . Tristitia enim seculi mortem operatur , haud dubium quin spiritualem, sed et corporalem, ut optime nostis, sepe consciscit. Quamobrem erumnis uitiorum quibus premimur contristemur, et ab eorum falsa dulcedine, quanta possumus amaritudine separari nitamur, ac huius incolatum uite, in qua sine querela non uiuitur, modeste feramus. Ceterum, ueniam a Deo exspectantes, in eo plena fide letemur. Denique illud 17 quod in Euangelio promittitur: Beati  qui lugent, quoniam ipsi consolabuntur , non de iis qui lugent de amissione charorum et temporalium commodorum, uerum de illis qui merent, initio seiuncti a mortifera uitiorum delectatione, donec uirtutibus Spiritus sancti gratia consolationem recipiant, uel de his qui propter sua proximorumue peccata salubriter affliguntur, propter quod illius felicis uite dilationem, cui uotis omnibus suspiramus, rectissime intelligitur. Proinde petentes quondam uxori refrigerium sempiternum, que mortem, ut credimus, non incurrit, sed exuit, uobis patientiam et in bonis actibus perseuerantiam atque profectum postulate a Domino Deo nostro, et dicto citius consolationem uestro infundet pectori; ita ut audiatis Apostolum cohortantem: Gaudete in Domino  semper; iterum dico, gaudete . Ego sane quod dignati estis uestros estus mecum communicare, attentius et pro illa et pro uobis supplicare conabor. Credo, quamuis non meo merito, uestra tamen Deum humilitate placandum, qui absque respectu uestre magnitudinis cum mea paruitate conferre tam seria non horruistis. Ostendi ut potui et humana ratiocinatione et diuinis auctoritatibus non uos exauditos ad uotum patienter ferendum, dolorisque uulnus, quod irremediabile uidebatur, quemadmodum mitigari posset. uestre prudentie ac solite dignationis erit que pia intentione non docendi, sed commemorandi causa profusa sunt, eque pia mente lectitare, et si qua in his capi possit utilitas, pro iure amicitie uestram deputare.

 18 Libellum [a 1Kb] de adoranda cruce, meo iudicio utilissimum, quem meo nomini dedicastis, ut par fuit amplexus sum. Atque utinam morem mihi gerentes sic omnia quecunque ab initio enodanda uobis misi, uel hoc anno reliqui, aperire non grauaremini! Profecto non mihi solum, sed multis uidetur hic labor prodesse. Tamen et pro hoc quod nunc mihi nec opinanti misistis, et pro aliis quibus a uobis institutus iam antea sum, maximas agens habensque gratias, quid Deus uestre indulgentissime dignetur inspirare pietati sollicitus prestolabor.

Medio Maio uita comite hinc recedere decreui. Quo tempore, Deo uolente, sicut uobis, si recordamini, dixi, ad uos uenturus sum, et aliquot apud uos dies facturus, ut et libros uestros uobis restituam,  et quibus indiguero discam, fruarque aliquandiu uestro suauissimo alloquio, atque informer mihi  gratissimo uestre grauitatis et honestatis exemplo. Nam me hoc tempore discessurum inanis uobis fama mentita est. Quod etsi, quod penitus nolo, contingeret, sic quoque ad uos sine dubio properarem. Tantus enim mihi uestri amor incumbit, ut nullatenus uobis insalutatis, sanctorumque martyrum neglecto patrocinio, ad patriam remearem. Cupio te mei memorem bene ualere in Domino, prosperisque pollere successibus, Domine desiderantissime Pater, et de me optime per omnia merite.



19 EPISTOLA u. AD EUMDEM.

Fidissimo Patri Eginhardo Lupus salutem.

Memoriam uos habere mei quam gratum habeam  nequaquam facile dictu est, presertim cum eminentie uestre sublimitas eo usque se submiserit ut ultronee salutationis munus hac uice meruerim, quamuis optauerim uestris refici litteris, quantumque iam estus rei note deferbuerit discere, atque si uobis hinc a paruitate mea quidquam persuaderi potuerit. Ego certe, quemadmodum pollicitus sum, et pro illius carissime sempiterno refrigerio specialiter ac quotidie Dominum supplico, et quod uobis uel in presenti uel futura uita conducibile credo uigilanti perseuerantia postulare non desino. Proficiamne aliquid, uos forsitan sentiatis. Haudquaquam tamen dubitauerim harum fructum petitionum in diuina miseratione reponere, ac licet serum, quantum ad uoti spectat impatientiam, maturum tamen propter  illius iustitie pondus sine dubio prestolari. Obsecro autem, legite libri sancti Augustini de Ciuitate Dei XXI, titulum 27, et uidete si non his que scripsi paria de eadem calamitate uir ille diuini ingenii senserit; que plane nunquam ante legeram: sed cum postea ea percurrissem, admodum miratus sum mea tam similia sensu fuisse, ut ab is colorem traxisse penitus uiderentur. Ceterum profectionis in patriam, ac per hoc ad uos, tempus aliquantum producere coactus sum. Namque uenerabili 20 uiro [b 2Kb] Marcwardo, per quem mea reuersio administranda est, cum in Italiam legatus mitteretur, ac me prius ad suum colloquium ut amicissimum euocauisset, mihi consuluerat ut hinc die qua significaueram uobis recedens sanctitatem uestram petere debuissem.  uerum illustris abbas Rabanus postmodum regressus a palatio, foret necne per id temporis isthic  propter legationem sibi commissam, ad liquidum scire non potuit; atque ob eam rem hortatus est ut reditum meum ad Non. Iun. differrem, quando solemnitas sancti Bonifacii se abesse minime sineret, nisi forte ipsi quoque imperialis iussionis et ea quam grauissima preiudicaret auctoritas. Itaque cum suam post regressionem Marcwardus ex me quesitum quando potissimum reuerti uellem misisset, memorate rei causa equos huc adducendos ut pridie Non. Iun. curaret petii, quo Christo propitio [a 1Kb] uIII. Id. eiusdem mensis iter ad uos possem arripere: quod ille, si uita comes fuerit, indubitanter implebit. Quare certum diem quidem, quo ad uos uenturus sim, exprimere non audeo; sed intra eam hebdomadam que Non. Iun. ceperit omnino me uenturum,  Deo uolente, confirmo. Atque utinam exoneratum omni curarum molestia uestrum reperire tunc merear animum, ut non uacet modo pro solita dignatione quecunque amicalia uidebuntur mecum conferre, uerum etiam ubi uel meum uel aliorum me deficit, uestrum adsit consultum ingenium; cui quantum assurgam, quantumque deferam, quantum denique eo me uel adiutum uel adiuuandum credam, ut adulationis morsum effugiam, nolo amplius dicere; Deus uiderit, cuius idipsum gratia procurauit. 21 Interim hec que subieci paterna, qua me semper fouetis, pietate considerare dignamini, ut ea preuisa mihi facilius expediatis. In priori libro Arithmetice Betius quarto capitulo sic ponit: Quod autem dictum est secundum duorum generum contrarias passiones  huiusmodi est, ab eo loco usque ad hec uerba, que paucis interiectis subiiciuntur, Spatio est maxima paruissima quantitate, minus mihi quam uelim clarum est. In eodem libro, capitulo 21, negat esse difficile diligentibus, preter quas ipse expresserit partes, multiplices superpartientis secundum monstratum a se modum ceteras reperiri. Quod si per uos plene quod paulo premisit superius intellexero, ubi ait, uocabunturque hi secundum proprias partes duplex superbipartiens, et sequentia, nimirum mihi non erit difficile. Idem auctor eximius secundo eiusdem operis libro, itemque secundo capite, et ut ait, inquit, Nichomachus inmusitatum, siue, ut alibi reperi, enmusitaton theorema proficiens, etc.; que uerba Greca quam habeant proprietatem nescio si recte acceperim.  In eodem libro, cap. 25, ab eo loco ubi scriptum est: Omnis quoque cubus qui ex tetragonorum superficie in profunditatem corporis creuit, usque ad eum, Angulos uero octo, quorum singulis sub tribus eiusmodi continetur, quales priores fuere tetragoni unde cubus ipse productus est, ut uerbo ipsius loquar, figuram rei subtilis non assequor, et ut per uos eius intellectum capiam uehementer indigeo. In uictorii quoque calculum preuia Dei gratia uestraque doctrina ingredi cupio. Quinetiam in huiusmodi dictionibus, ut est aratrum, salubris, et similia, 22 que non modo positione, sed etiam natura penultimam  uidentur habere productam, magna hesitatio est, in qua me adhuc laborare profiteor; utrumnam nature seruiendum sit, ut penultima, ut est, longa pronuntietur; an propter illud quod Donatus ait, Si penultima positione longa fuerit, ipsa acuetur, ut Catullus; ita tamen si positione longa, non ex muta et liquida fuerit, nam mutabit accentum, ut pharetra, in natura simul et tali positione productis, communis syllaba nature preiudicet, et accentus in antepenultimam transferatur. Namque nichil in auctoribus solidum adhuc reperire potui unde uter eorum sensus aut astrui aut abdicari mihi posse uideatur. Erit igitur uestre prudentie hanc ambiguitatem dirimere et utrum eorum aliquo documento fortissimo roborare. Siquidem ad difficultatem, quod certam  hinc nullius reperio regulam, accedit etiam hoc quod in metro eiusmodi, ut est, aratrum, semper productam inuenio penultimam, cum si in naturaliter quoque longis communis syllaba ualeat, manifestum sit aratra nominatiuo, accusatiuo, et uocatiuo pluralibus per dactylum poni potuisse. Sunt et alia complura interroganda, que notata teneo, queque commodius, si Deus uosque permiseritis, presens disquiram. Et obsecro per quam mihi pietatem gratuito semper exhibuistis ut quoad ueniam ad uos, que necessaria mihi scitis me unde discam nisi ex uobis restare, ex abditis uestre memorie diligentius eruere ac mihi iure caritatis et amicitie ultro aperire dignemini; ut semina in me uestri figentes ingenii, frugem illius ad plurimos transmittatis.

 23 Preterea scriptor regius Bertcaudus dicitur antiquarum litterarum, duntaxat earum que maxime sunt, et unciales a quibusdam uocari existimantur, habere mensuram descriptam. Itaque si penes uos est, mittite mihi eam per hunc, queso, pictorem, cum redierit, schedula tamen diligentissime sigillo munita.

A. Gellium misissem', nisi rursus illum [a 1Kb] abbas retinuisset, questus necdum sibi eum esse descriptum. Scripturum se tamen uobis dixit quod prefatum librum ui mihi extorserit. uerum et illum et omnes ceteros, quibus uestra liberalitate fruor, per me, si Deus uult, uobis ipse restituet.

Abdita in lege et maxime Greca nomina, et alia  ex Seruio item Greca, que initio uobis direxi, saltem nunc utinam ne grauemini explanare. ualeas, clarissime preceptor et Pater dulcissime, prosperisque perpetuo successibus polleas.



EPISTOLA uI. AD REGINBERTUM.

Charissimo et desiderantissimo Reginberto Lupus et Adalgus eternam salutem.

Grauiter in me Lupum littere tue inuecte sunt, quod uidelicet omni germanitate atque natura eo usque mentem exuerim ut infelicitatem tuam saltem  consolatoriis apicibus fastidissem lenire, quando alterius subsidii conferendi nulla copia prouenisset. Unde collegi litteras meas nequaquam tibi redditas quas per Marcwardum abbatem a Transrhenanis partibus ante hoc ferme 24 triennium direxi, nec tamen illius incuria. Nam ipse, cum te minime inuenisset gentili nostro [a 5Kb] Bodoni, quem nobis fidum credebat, monstratas litteras tibi tradendas reliquit: quod ille si compleuisset, cognouisses me fraterna pietate, non tua modo penitus miseratum incommoda, sed etiam recuperande fortune iam tum consilium agitasse. uerum omittamus ista, quibus aut fraus aut negligentia detraxit effectum; presentia magis urgent. Hilarioris fortune faciem tibi aliquantulum aperiri utcunque gratulamur. Nec eius indulgentia te  abuti uolumus, sed omnem illius fructum in tua tuorumque utilitate collocare. Id quemadmodum facere debeas melius intelliges, si tibi que nostra sunt innotescant. Superiore anno, annitentibus amicis, in presentiam [b 1Kb] imperatoris deductus sum, et ab eo atque [c 1Kb] Regina benigne omnino exceptus: et nunc, hoc  est X Kal. Octobris, indictione prima, ad palatium regina quamplurimum ualet euocante promoueo, multique existimant fore ut cito mihi gradus dignitatis aliquis conferatur. Quod si diuina exuberante gratia euenerit, non dubites illico te accersendum, ut una permissu imperatoris degentes, communium studiorum exercitatione iucundissima perfruamur. Sin autem spes nostras euentus eluserit, rescribe an uelis me per amicos* ut ab imperatore locus tibi quidem reddatur in monasterio tuo, apud me autem studendi gratia, quatenus uterque nostrum uoluerit, conferatur. Cum hec ita se habeant, hortor ne diuine Scripture nulla tibi fuerit cura, cuius et usus frequens est cognitio salutaris. Atque illud queso precipue ut in mente habeas, firmaque 25 semper memoria  complectaris: Memento Creatoris tui in diebus iuuentutis tue, et sequentia  Librum quem flagitasti misissem, nisi lator defuisset idoneus. uerum et illum et omnes quotquot diuinitus accepero tecum si uita comes fuerit, communicare desidero, tuaque non minus quam mea commoda indesinenter curabo,  siquidem puerilia iam deposui. Tenet animum causarum amor utilium, ad que deprehendenda plurimum me adiuuari optime de nobis meriti Adalgi germani nostri confiteor instantia, cuius nomine huius etiam epistole uestibulum illustraui.



EPISTOLA uII. AD EUMDEM.

Aequumne fuisse putas, cum te mearum rerum fidissimum fecissem custodem, si me tuarum exsortem diu manere paterer? Ceterum quanta me tui cura possideat, nedum tu, nemo dubitauerit, si sospitatem nobis et quam animo precipio facultatem Deus suffecerit. Namque quod scripsi non eo te modo quo disposueras apud me nunc posse studere, cum ad me ueneris, et nostra que litteris comprehendi non  possunt cognoueris, tua comprobabit prudentia. Quanquam, si nulla mei status prouenerit, satius est ut apprime sis et in uirgiliana lectione, ut optime potes, proficias. Abundabis enim otio, meaque prona in te diligentia, quam temetipso uteris magistro non tam fructuose quam laboriose proficias. Deo enim largiente et possum et 26 adesse tibi incredibiliter cupio. Feci autem litteras ad Anduinum et Ebrorum de tua reuersione, quam uisitationis adumbraui uocabulo. uerum deliberatio nostra, postquam ueneris, manendum redeundumne tibi sit, facile inueniet. Presentiam tamen tuam Kalendis Iulii absque ulla retractatione mihi exhibe, quam differri maximum non sinit quod impendet negotium. Bene uale.



EPISTOLA uIII. AD ADALGARDUM.


Singulariter uniceque dilecto Adalgardo Lupus in Domino salutem.

Obsecutus uoluntati tue, quanquam grauate, litteras has ipse formaui; que si breuiores quam uoluisses, ut erunt, fuerint, tibi debebis imputare; quia me inextricabiliter implicitum duo uno tempore eodemque angustissimo munera extorsisti. Sed ne diu te morer, in talibus intelligendum reor quod Priscianus ait, in aliis uero rarissime, non absolute quibuslibet uerbis, sed unde illi sermo erat, anomalis. Namque quod alia penultimam prime uel secunde persone producant Seruius auctor est, qui in eo uersu ubi uirgilius sistolen fecit his uerbis:

Egerimus nosti et nimium meminisse necesse est,
 uIRG. Aeneid. lib. uI.

R, inquit, metri necessitate corripuit. Item Iuuencus:

Ne sanctum canibus dederitis, neue uelitis,
licet quidam preteritum perfectum subiunctiui et futurum differre scribant. Rarissime autem id fieri in aliis anomalis, propter uoluerimus, ritis, ederimus, 27 ritis, et si qua sunt cetera huiusmodi, ut mea fert opinio, expressit, quorum penultimas incunctanter producimus. Doceberis per e penultimam dicendum ipse Priscianus astruit, qui sicut in actiuo, sic  etiam in passiuo presentis temporis declinationem dicit docere aliorum temporum de linationem absque perfecto et his qui ex eo nascuntur, que fit, inquit, secundum unamquamque ex tribus coniugationibus. Ergo sicut presens tertie coniugationis passiuum ab actiuo fit, interposita r, i tamen, ut ipse uigilanter admonuit, in e mutata, hoc est, legeris, non legiris, eodem modo, quia docebo, seruat deductionem tertie coniugationis docebaris, i actiui conuertit in e. Multa ex hac et priore questione dici posse intelligo. Sed epistolaris breuitas ea me reticere compellit. Habeo uero tibi plurimas gratias quod in Macrobio corrigendo fraternum adhibuisti laborem. Quanquam librum, cuius mihi ex eadem folium direxisti, preoptarem uidere. Est reuera uenerabilis  et exactissime diligentie. Nec minus tibi gratulor pro commento Betii. Nescio tamen adhuc an totum id contineatur, aut si tuum sit, aut si cum alio id contuleris. Hinc autem te castigatum in perpetuum uelim, ut nichil mihi unquam aut scribas aut dicas ambiguum, quod tamen ipse compertum habeas, et in morem oraculorum Apollinis sententiam tuam aliqua obliquitate confundas. Siquidem neque utrum liber Tusculanarum nobis esset scriptus, neque quid Agio ageret, neque quos libros inueneris, neque, quod me satis sollicitat, utrum hoc secessu emolumentum sis aliquod assecutus, expressisti. Ceterum exercitus et alii more tuo agunt; 28 nec his noui aliquid accidit, nisi quod interuentu Bosonii et Frosm. et librum recepi, et in societatem  obnitentibus omnibus sum admissus. Bene uale.



EPISTOLA IX. AD LEOT.

Lupus abbas dilecto suo [a 1Kb] Leot. salutem.

Molimina hostium nostrorum, que litteris nostris ex integro cognoscere concupisti, tam numero, tam callida tamque tumentia exstiterunt ut si plene exponerentur, libri magnitudinem uindicarent. Unde factum est ut hac uice scriptori parcerem; tibi autem et quibusque beniuolis beneficii diuini seriem non quidem denegarem, sed in aliud tempus commodius, ut credo, differrem. Exitum tamen non tacui, propter quem et mihi et omnibus mei studiosis ingentes Deo sunt gratie et habende et referende.  Guichardo, si cognoscende ueritatis desiderio opus nostrum expetit, arbitror non negandum. Cauendum tamen prudenter ne dum pretendit discendi desiderium, nocendi aditum subdola mente rimetur. Bene uale.



29 EPISTOLA X. AD MARCWARDUM.

Litterarum uestrarum non aliam quam fuit esse decebat sententiam, cum olim tantus nos caritatis feruor affecerit ut eius refrigerandi ne parua quidem remanere posset suspicio. Res quam secreto paruitati  mee significastis, quam grata sit, equis oculis, ut puto, Deus aspicit, et uobis ab eo qui pertulit fideliter exponetur. Gratias liberalitati uestre super muneribus mihi et fratribus missis artificiose non egeo referre cum pro comperto teneatis quod sicut uestram beneuolentiam in nos singulariter experti sumus ita priuatam quamdam eius dignitatem animo speculemur. Ceterum ut ea que monuistis in me Deus operetur, uestrum erit assiduis orationibus impetrare, scilicet ut qui nostri uobis infudit curam, profectus concedat audire letitiam. Quid super Suetonio Tranquillo et Iosepho a uobis fieri optem demonstrabit Eigel, nostrarum rerum fidus interpres. Salutate omnes fratres ex nostra paruitate, specialiterque, [a 2Kb] Gerungum, Fulcoldum et Ansboldum; et ut nostri  benigne meminerint, dignamini postulare.



30 EPISTOLA XI. AD LOTHARIUM REGEM, De cella sancti Iudoci.

Domine precellentissime Auguste, nos fratres ex cenobio Ferrariensi, multis et maximis hoc anno pressi angustiis, erubescimus quod totiens celsitudinis uestre maiestatem inquietare compellimur. Tamen recordantes quia pro uobis fideliter orauimus et oramus, et promissionem adiutorii uestri tenentes, non desperamus nos impetraturos quod petimus. Cellam [b 3Kb]  sancti Iudoci, quam Magnus Karolus quondam [c 1Kb] Alcuino ad eleemosynam exhibendam peregrinis commiserat, beate memorie pater uester nobis ea ratione concessit, sicut edictum illius attestatur, ut quod eleemosyne superesset in nostrum usum cederet. Hanc per subreptionem [d 1Kb] Rhuodingus a uobis obtinuit, nobisque legitimam donationem patris uestri repetentibus impostorum crimen inurit. Unde petimus ut inspecto edicto patris uestri, pro reuerentia beati Petri et [e 1Kb] beate Marie et Pauli, apud quos communem Dominum pro uobis exoramus, sic hoc negotium terminare dignemini ut non solum inuasor celle illius in presenti iuste redarguatur, uerum etiam posteris calumniandi nobis occasio auferatur. Nam etsi dominus noster, pater quondam  uester, hoc nobis munus non concessisset, tam intente pro uobis et laborauimus et laboramus ut si eamdem cellam aut amplius quid a uestra excellentia peteremus, non esse nobis negandum unanimiter 31 confidamus. Ipse autem Deus inspiret prudentie uestre ut sicut hoc scandalum uestro tempore cepit, ita etiam per uos firmissimum finem accipiat; ut hoc beneficio et nos et posteri nostri pro uobis et filiis uestris nitamur eum attentius implorare, uosque sic tribuat imperare in terris ut eternum regnum possideatis in celis.



EPISTOLA XII. AD PARDULUM.


Clarissimo [a 1Kb] presuli Pardulo Lupus plurimam salutem.

Cum repeto memoria intimos uos esse regi, nichil miror quando ad fidei uestre meritum et sine inuidia sapientie metior priuilegium; imo gaudeo plurimum quod iacentes res ecclesiasticas credo uestra industria subleuandas. Proinde fiducia familiaritatis hortor et moneo ne perceptam a Deo gratiam negligatis. Talentum enim, ut optime nostis, cum usura restituendum a Domino accepistis. Ecce quanta uobis lucrandi ultro confertur occasio. Monachi  [b 1Kb] sancte Columbe [c 2Kb] priuilegio et antiquorum et presentium muniti episcoporum, regumque et imperatorum et priscis et recentibus instructi edictis, spem recuperationis aliquam nacti, pietatis regie portum petunt, ubi tutum perfugium uestra intercessione cupiunt inuenire. Dignamini, queso, legere que ferunt et ut a rege clementer audiantur efficere; et prudentie uestre laudabili acumine ne grauemini aperire, hii qui ante eum feliciter regnauerunt, quam proficuum sibi et patrie iudicauerunt, si 32 Dei seruis postulata concederent. Ferte opem indigentibus, prestate refrigerium laborantibus, sit uestrum memoriale saltem aliquorum Dei seruorum [d 18Kb] instaurata libertas. Occupationum uestrarum  intuitu parcius rem suggero, quam uestra mirabilis capacitas effectu tanti boni sufficienter  intellectam desiderantibus patefaciat. Benigne mei memores cupio uos ualere feliciter.



EPISTOLA XIII. AD AEDILULFUM REGEM.


Ad laudem et gloriam Dei magnis laudibus efferendo [a 3Kb] Aedilulfo regi omnium seruorum Dei ultimus  Lupus abbas ex monasterio [b 1Kb] sancti Iudoci presentis temporis felicitatem et beatitudinis eterne salutem.

Quoniam regiminis uestri opinionem bonam cognouimus,  et uires uobis a Deo collatas contra inimicos Christi audiuimus, omnipotentem Deum, qui easdem uires tribuit, precamur ut contra omnes Christiani nominis hostes uos insuperabiles faciat, qui potestate sua incomprehensibili, sed tamen iusta, omnia semper dispensat. uerum quia meam paruitatem a uestra excellentia separat [a 1Kb] continens, obsequendo notus uobis fieri cupio; maxime postquam uestrum in Dei cultu feruorem ex [b 1Kb] Felice didici, qui [c 1Kb] epistolarum uestrarum officio fungebatur. Precipite igitur quidquid possibile mihi creditis, et me in omnibus ad famulandum paratum inuenietis. Sed ut uos ad promerendum Deum excitemus, certandi uobis prioribus materiam ostendimus et in presenti spem et in 33 futuro seculo  mercedem procul dubio prebituram. Ecclesiam in monasterio nostro, quod est [d 1Kb] mediterraneum, et Ferrarias appellatur, ac Bethlehem a conditore impositum nomen possidet, [e 2Kb] operire plumbo molimur post Deum in honore beati Petri et omnium ceterorum apostolorum consecratam: cuius operis, si dignamini, uos esse participes precamur. Estote igitur in Dei honorem ad hoc perficiendum adiutores, non meriti nostri, sed respectu diuine mercedis.  Quia qui sine uestra largitione pro uobis intercessores sumus, alacriores erimus, si uobis et nobis profuturum, ad anime tantummodo remedium, munus acceperimus. Erimus tamen, sicut ante significauimus, in omne quidquid nobis possibile iniunxeritis parati. Omnipotens Deus ad propagationem et conseruationem sue fidei uos et posteritatem uestram diutissime regionis uestre faciat esse principes, et quandoque sempiterne beatitudinis heredes.



EPISTOLA XIu. [f 1Kb] AD FELICEM.

Dilectissimo amico Felici Lupus, abbas monasterii Ferrariensis atque sancti Iudoci salutem.

 Licet aliquot anni fluxerint ex quo nos inuicem, largiente Dei gratia, in [g 1Kb] monasterio Fare primo cognouimus, nec postea euenerit opportunitas, quod optaui, ut familiariter loqueremur, tamen quia in neutro nostrum feruor caritatis refrixit, precor ut apud laudabilem uestrum Aedilulfum mea petitio uestra 34 diligentia sortiatur effectum. Si quidem recordatus quante illum liberalitatis predicaueritis, per litteras flagito ut quoniam statui Ecclesiam  beati Petri principis apostolorum in monasterio Ferrariensi tegere plumbo, ad diuturnitatem contignationis, ut ad augmentum bonorum suorum, ex eodem plumbi metallo ad memoratum opus, quantum ei Deus inspirauerit, nobis dignetur largiri. Quod si exuberante Dei clementia, et uestra cooperante industria, obtinuero, uestre rursum erit sollicitudinis ut munificentie illius beneficium ad uillam [a 1Kb] Stapulas prouehatur. Nos autem, sicut et in litteris prefato regi directis expressimus, et pro illo semper orare parati sumus, et si quid possibile nobis iniunxerit, celeriter exsequi. Cupio uos ualere feliciter.



EPISTOLA Xu. [b 1Kb] AD LEOTALDUM.

 Lupus abbas Leotaldo suo salutem.

Non eram nescius te id animo continere quod litteris expressisti; quoniam pene omnia sunt mihi ac frequenter in oculis quibus modis beneuolentie germanus animus sit solitus respondere. Unde autem te certiorem fieri poposcisti, indulgentia Dei scias me pro tempore bene ualere, meisque dispositionibus, quas iustitia semper condire cupio, nichil quod sciam, obsistere. Quamobrem bono animo esto, et pro nostra communi salute hoc sancto tempore instantius deprecare. Patrem patratum nomen esse gradus 35 sacerdotalis existimo, cum is qui eo fungeretur tantum uenerationis a ciuibus mereretur ut eorum pater factus diceretur, per quem ea faciebant que [c 1Kb] in Seruio legis; ut hostes, quos uiribus  superare moliebantur, prius religione terrerent.



EPISTOLA XuI. [d 1Kb] AD ORSMARUM METROPOLITANUM TURONUM.

Reuerentissimo Orsmaro metropolitano Lupus in Domino salutem.

Germani mei uestrique fidissimi relatione postquam mihi uestra opinio innotuit, miro semper ardeo desiderio experiri quod illius diligentia delectabiliter  prelibaui; maximasque sanctitati uestre ago et habeo gratias quod ultro certare beneficiis non fastidistis, memoratum fratrem episcopaliter excipiendo et benigne fouendo, paruitatem uero meam ad uestrum amorem sincerissimo affectu inuitando. Quod an pura mente depromam facile uestra prudentia colliget, si facultatem demonstrandi diuina unquam gratia nactus fuero. Interim quod iam didicimus quantum de uobis presumere debeamus, impendio supplicamus ut commentarios Betii in Topica Ciceronis, quod in chartacio codice siue, ut emendatius aliis dicendum uidetur, chartinacio Amalricus in [e 1Kb] armario sancti Martini habet, obtentos ab eo nobis per hunc, quem ob hoc direximus, nuntium dirigatis. Monemusque ut cum quilibet  quesierit cuinam prefatum codicem commodaturi 36 sitis, nostra nomina supprimentes, quod quibusdam propinquis uestris id magnopere flagitantibus uelitis eum mittere respondeatis. Si autem per uos illum accipere meruerimus, optime tractabimus, et tempore opportuno remittemus. Super uestra incolumitate nobisque gratissima prosperitate litteris nos certiores facere dignemini, et ne aliqua ex parte ad uos frustra miserimus pariter procurate.



EPISTOLA XuII. [f 1Kb] AD IUNETUM.

Quanquam uasta terrarum amplitudo diuersis nos secernat locis, tamen, quia caritas illius qui per fidem facit unanimes habitare in domo Ecclesie nos  concordi sociat religione, equum est ut que, dictante utilitate, uicissim uobis scribimus germana reuerentia complectamur. Itaque frater uester post longos errores ad nos deuenit, delictique sui qualitatem simpliciter exposuit; quam litteris comprehendere otiosum iudicauimus, quando et rebus et uerbis illius scire uolentibus absque difficultate constabit. Cuius condolentes calamitati, et congratulantes conuersioni, sanctitati uestre has tenuitatis nostre litteras  destinandas decreuimus, quibus imploramus ut excessus illius uindictam nostre deprecationi remittere non dedignemini. Siquidem temeritatis sue adeo dignum refert pretium, ut si qui forte sint eius inimici, tante, tam moleste, tam denique infructuose peregrinationis illius exsaturari possint iniuria. Perditorum 37 enim hominum acquiescens circumuentioni pene usque ad ultimas Gallie partes abductus est; omnique ope nudatus, inde ad uos magno cum rubore, ut uidetis, reuertitur. Quocirca uestra clementia nostris flexa precibus et culpam dignanter indulgeat, et pietatis gremium ei citius penitenti aperiat.



EPISTOLA XuIII. QUIBUSDAM FRATRIBUS EX MONASTERIO [a 1Kb] SANCTI AMANDI.


Charissimis fratribus Zupus in Domino salutem.

[b 1Kb] Curam uestri nec me cupide appetisse nec insolenter excepisse uidistis, quod paruitatem meam duplici onere grauari, non prouehi, facile sentiebam; et nunc eamdem curam in promptu est coniicere me libenter deponere, nec alicui eam gerenti aliquatenus inuidere; siquidem et sine dolore amittuntur que absque delectationis illecebra possidentur; et iuxta B. Apostolum , siue ex ueritate, siue ex occasione, Christus annuntietur, et in hoc gaudeo et gaudebo. Proinde uidetur mihi obediendum uobis esse cui precipitur, et ad generale placitum occurrendum, quod in predio quodam Parisiorum,  cui [c 1Kb] Bonogilo nomen est, incipiet Kal. Iulii celebrari. [d 1Kb] Sacris enim regis obniti, presertim hoc tempore, periculosum existimo. Exiguitatem uero meam, si uita comes fuerit, absque difficultate in conuentu reperietis. Quod si tardius quam uoluissetis presentes uobis reddite fuerint littere, noueritis uestras IX Kal. Iul. mihi fuisse allatas, et meas 38 postridie eius diei traditas. Mei benigne memores cupio uos ualere feliciter.



EPISTOLA XIX. [e 1Kb] AD HERIBOLDUM EPISCOPUM.


Excellentissimo presuli Heriboldo Lupus.

Quidam uestrum monachus, cui Ioannis nomen est, nobiscum in monasterio nostro uersatur, propter quamdam necessitatem a quodam fratre nostro uocatus, a me autem postea retentus, quod et nobis prodest, et in cenobio eius, ut audiuimus, indigentia laboratur. Quo congregari undique fratres uos precepisse comperiens, celsitudini uestre hos direxi apices, postulans ut et hunc mihi aliquandiu concedatis, et quantum audeo suppliciter implorans ut secundum ingenitam uobis benignitatem et impositam officii diligentiam loco illi consulatis; ne forte fratrum penuria non solum bona uestra obscuret,  uerum etiam Dei nostri, ad cuius quotidie iudicium properamus, prouocet offensam, et irreuocabilem acceleret uindictam. Res enim ecclesiastice et animarum cura quanta cautela tractande sint nec admonita uestra uidet prudentia. Proinde et uobis et illis fratribus consulite, ut et de uestra indulgentia et de illorum subleuatione glorificetur Deus, qui singulis cito retribuet quod merentur. ualeas, Domine carissime, meique precipue in sacris orationibus meminisse digneris.



39 EPISTOLA XX. AD [f 1Kb] ALTUINUM.

Charissimo fratri Altuino Lupus plurimam salutem.

Littere sanctitatis tue III Kal. Maii mihi reddite  sunt: quarum sententia pronum in me tuum declarauit affectum, haudquaquam sane aliter quam perceperam animo ac firmissime retinebam. Namque cum tam concorditer, tamque iucunde, ac forsan tam proficue, aliquandiu peregre uixerimus, qui poterat amor tam longo usu concretus labefactari? Infirmitatem uero quam contigisse mihi audisti cognoscas exuberante circa me, ut semper et in omnibus, diuina gratia detrimenti nichil, at emolumenti plurimum  addidisse. Quippe nichil incommodi preter formidinem solam tulit. Orta enim [a 1Kb] in dextro inguine pustula impendentem solum minata est mortem. Tantam autem orationum peperit copiam, quacunque meum fama casum dissipauerat, ut opinari audeam eum diuino mihi beneficio procuratum. Regressus a Transrhenanis partibus, ubi statum loci nostri deprehendi, morem gerere statui quibus debebam; et, fauente Dei clementia, firmissima fruor quiete, otiumque meum est mihi pergratum conducibili lectionis negotio. uides igitur nullos me itus moliri ac reditus. Quocirca si tibi necessarium ducis meum colloquium, adultam estatem propter pabuli penuriam prestoleris oportet, quando non impediente cura equorum facere nobiscum dies aliquot  ualeas. Interim que ex me quesisti, 40 ea duntaxat quorum uideor mihi attigisse notitiam, quam possum breuiter absoluo. Communem syllabam ex muta et liquida fieri in eis solis que per naturam breuia sunt nequaquam dubitauerim. Primo, quod natura pene semper arti preiudicat. Deinde, quod ut sentiam huiusmodi suadent pronuntiationes. Peccator creat ex se femininum peccatrix; amator, amatrix; uenator, uenatrix, multaque similia, in quibus penultima syllaba nullus unquam dubitauit ponendum accentum. Nam si positionem sequeremur, femininum genus acuta antepenultima proferremus. Quod quam sit absurdum, imo barbarum, quis non intelligat? Postremo quecunque natura produxi nullius pete testimonio usquam correpta  reperio, quanquam diu sit quod id uigilanter quesierim. uidetur ergo mihi et quibusdam doctis eisdemque studiosissimis uiris, qui mecum talia pensitarunt, salubris, aratrum, et similia, accentu penultimo indubitanter moderanda. Bibliothecam quemadmodum enuntiare debeamus Martialis uersu ostenditur,

Quem mea non totum bibliotheca capit.
In uersibus moralibus quos Alcuinus dicitur edidisse, statera sic posita est:

Non tibi sit modius duplex, nec statera duplex.

Blasphemus Grecum esse non dubitabit nisi qui id per p et h scribi parum attendit. Itaque Grecus quidam Grecos blasphemus dicere correpta penultima  mihi constanter asseruit, et id ipsum Eginhardus noster astruxit. Tamen Aurelius Prudentius, qui apud plerosque uehementissime celebratur, id nomen sic posuit:

 . . . Diuisor blaspheme Dei [b 1Kb] .
Hinc igitur longe lateque manauit ut 41 blasphemus et blasphemo accentum in penultima syllaba sortirentur. [c 1Kb] Nundinas in Theodulfi carmine legi producta penultima. Quod utrum eius, an preceptorum auctoritate, penes illum fides habeatur. [d 1Kb] Loquelam et querelam per unum l, Capri orthographiam sequentes, proferimus. Medelam uero, sicut suadelam, absque retractatione diceremus, ni coniugationis similitudinem confunderet diuersitas generis, et omnium pene exemplarium non contemnenda repugnaret concordia. Quamobrem in medio relinquamus, nec temere nostrum permutemus usum, quoad si non sufficiunt que dixi, uel a nobis uel ab obnitentibus aliquid robustius inueniatur. Sistrum musicum est instrumentum,  quod Isis, ut scripsisti, manu gestare fingebatur, accessus et recessus Nili fluminis eo significans. Unde Cleopatram uirgilius, ut commentitiam eius potestatem sibi arrogasse solita subtilitate aperiret :

. . . Patrio, inquit, uocat agmina sistro.
Fialas correpta penultima ea causa dicimus quod fiale dicuntur, quia fiunt ex uitro, quod Greci hialin appellant. Hialin autem habes in uirgilio :

Carpebant hialin saturo fucata colore.
Item apud Martialem:

Quid tibi cum fiala ligulam committere posses.
De cometis qui uisi sunt timendum potius quam  disserendum uidetur. Et quia de his nil usquam diuina loquitur auctoritas, id opinari, imo metuere possumus quod gentiles illis apparentibus usu deprehenderunt. Hi portendere cometas pestilentiam, uel famem, uel bella tradiderunt. Hinc Mantuanus uates, morte Cesaris ac bellis ciuilibus imminentibus, inter alia que ponit monstra :

. . . Nec diri  toties arsere comete.
42 Iosephus quoque prodit, priusquam euerteretur Hierusalem, fuisse stellam in morem gladii per totum annum super eamdem urbem. Sed ut in spem aliquam adducamur clementiora experiendi, refert Pompeius Trogus Mithridatis regis futuram excellentiam cometa premonstratam his uerbis : »Nam et eo quo genitus est anno, et eo quo  regnare primum cepit, stella cometes per utrumque tempus septuaginta diebus ita luxit ut celum omne flagrare uideretur. Nam et magnitudine sui quartam celi partem occupauerat, et fulguris sui radiis  nitorem solis uicerat; et cum oriretur occumberetque, quatuor horarum spatium consumebat.« uidi ego preterea [a 3Kb] hoc Aprili, post mediam ferme noctem, stellam quamdam subobscuram, que sub Leone posita, radium ad spicam uirginis usque porrexerit. Quam rem aliquot dies scrupulose obseruans, stellam eamdem contemplatus sum; sed radium deinceps non uidi; deinde ipsa quoque stella sublata est. Librum quem petisti multi, quibus non erat commodandus, meum post reditum flagitarunt. Quare ablegandum illum aliquo, ne perire contingeret, pene statui. Hunc a me, cum ueneris, forsitan impetrabis. Nam huic clerico etsi, quia tibi fidus est, hunc committi posse uidebam, tamen non satis tuto, quod pedes erat, te non aduertisse miratus sum. Ceterum  ut me super episcopo nostro plene certum non reddideris, tuli moleste, quoniam nullius me cause quantum illius fatigant. Iam uero pene stomachor  quoniam non scripsisti quid [b 1Kb] Probus noster exerceat, scilicet utrum in saltu Germanie disciplinas liberales, ut serio dicere solitus erat, ordine currat, an 43 certe inchoatam satyram, quod magis existimo, struens [c 2Kb] Ciceronem et uirgilium ceterosque opinione eius probatissimos uiros in electorum collegium admittat, ne frustra Dominus sanguinem fuderit et in inferno otium triuerit, si uerum sit illud propheticum: Ero mors tua, o mors; morsus tuus ero, inferne . uale, carissime, et in amore nostro benigne perseuera. Ex paruitate mea digneris salutare prepositum et congregationem uestram, et precari ut pro me et patre meo atque matre Dominum exorare dignentur.



EPISTOLA XXI. [d 2Kb] AD IONAM.


Moleste uos tulisse mearum litterarum sententiam  non mediocriter mirari soleo; cum si ea paulo diligentius consideretur, non modo dignitati uestre nichil derogauerit, uerum etiam detulerit plurimum, quando id quod nos magna cogebat facere necessitas, ut uestra pace posset fieri exorauit. Tantum enim abest me uestram cogitasse iniuriam ut sincera caritate optem gradum uestrum predicationemque uos integritate uite semper equare, nichilque in ea prorsus apparere quod sanctitatis uestre opinionem fuscare preualeat. Hinc fuit quod propinqui uestri [a 1Kb] Agii uobis exposui, que a multis culparetur, immodicam rapacitatem; ut quia uestra id fecisse iactabatur uoluntate, cum a uobis deinceps compesceretur, extra illam ea omnia gessisse inspicere uolentibus emineret. Et quanquam frustra 44 prioris iacture  querelam omiserim, et de illa quam postmodum intulit, impellentibus his qui maximo affecti fuerant damno questus fuerim domino nostro, atque ille ut ea in re lex conseruaretur se uelle responderit, persequi negotium reuerentie uestre consideratione destiti, hortantibus id clarissimo uiro Eriboldo et uenerabili Fulcone, qui mallent me maximarum rerum quam amicitie uestre dispendia sustinere. Ut autem uere uobis confitear quod cupio uos episcopaliter accipere, in urbe uestra et in uillulis quas extrinsecus habebamus nec tantum quidem nobis relictum est unde familia uiueret agrique fenus acciperent. Fuit autem nobis ibi non contemnenda uini et annone copia, salis quoque aliquantulum: que uendita et uestimentorum nobis prebitura erant  solatia, et in expeditionibus que hoc reipublice turbulento tempore exiguntur quantulamcunque facultatem argenti: quarum rerum tantam nunc patior anxietatem ut illud mihi solum occurrat dicendum: Tu es refugium meum a tribulatione que circumdedit me . Hinc enim me fratrum uexat inopia, hinc impendenda itineribus uehementer affligit pecunia, et pene omnibus rebus nostris undique aut sublatis aut deuastatis, nusquam nisi in Dei amicorumque suffragio auxilium ualeo reperire. Ceterum de [b 1Kb] abbate quondam nostro falsa nescio que uobis relata esse audio; et ne apud uos ea ulterius preualeant, que super ea gesta sunt quam uerissime  sanctitati uestre significo. [c 1Kb] Dominus noster [d 2Kb] ne in monasterio nostro esse permitteretur iussit, prefatus de eo talia que melius reticentur. Id reuersus ad monasterium 45 quam mollissime eidem abbati edixi; atque illi hominibus qui eum deducerent deputatis, equis et uestimentis et argento ad uiaticum concessis, cum iussu domini regis secundo Kalendas Decembris promouerem, constitui ut intra III Non. memorati mensis monasterio decederet, quod eo die ante dominum regem me uenturum sperarem. Quod cum iuxta meam opinionem fecissem, post solemnem exceptionem quesiuit quidnam de prefato abbate fecissem. Ego qui crederem sic eumdem abbatem gessisse ut nobis conuenerat, preceptum eius me super eo compleuisse respondi. Accepta igitur licentia,  cum pridie Idus Decembres monasterio propinquassem, comperi sepedictum abbatem ibi adhuc morari. Hinc uehementer anxius, quod aliter domino nostro dixeram, aliter inueniebam, premisi nocte qui ei honeste diceret ut primo diluculo egrederetur: non esse honestum ut aut ego meum differrem ingressum, aut illum ibi contra domini nostri preceptum inuenirem. Cumque ille mandasset se in crastinum exire disposuisse, ne aliquam inimicis calumniandi ansam relinquerem, remandaui me non ante ingressurum quam ipse egrederetur. Ita ille cenobium egressus est, permissis sibi omnibus que illi ante largitus fueram, et nonnullis insuper attributis. Quam rem aulicis familiaribus meis continuo significaui, et opportune egomet domino nostro exposui, et mendacia  que inde sererentur declaraui. Non aliter me facere debuisse eis concorditer uisum est. uiderint qui alia inde sparserunt, an perperam fecerint. Ego certe simplicem in hac parte oculum habens, lucidum fore corpus 46 meum diuina auctoritate confido. Opto uos ualere feliciter et bonis omnibus abundare.



EPISTOLA XXII. [e 2Kb] AD LUDOuICUM.

Quantum congaudeam successibus uestris prosperioribus, etiamsi non scriberem, facile possetis ex  antiquo nostro amore colligere. Illud forsitan iuste flagitauerim, ut uestra celsitudo paruitatem meam non aspernetur, sed olim concessam notitiam condescensionemque retinere dignetur. Me uero nouerit in sui obsequium fideliter preparatum. Ceterum uestram opinatissimam flagito liberalitatem ut duos nostros famulos a uestris fabris, quos peritissimos uos habere longe lateque fama uulgauit, auri et argenti operibus erudiri iubeatis, uestro beneficio nobis et uicinis nostris plurimum profuturos. Unde ne nostra uota nimium differrentur, si quod petimus obtinere meruimus, unum eorum quos dirigere cupimus ea iam imbuendum arte procurauimus. Aurum preterea quod hic frater noster apud uos deposuit eidem iubete restitui; ut opere inspecto, quid nobis agendum  sit estimare ualeamus. Opto uos ualere feliciter et uirtutum in dies capere incrementum.



47 EPISTOLA XXIII. ITEM AD EUMDEM EX ODONIS PARTE.

Clarissimis honoribus merito decorato Ludoguico ultimus abbatum, [a 1Kb] Odo et uniuersa Ferrariensis cenobii unanimitas plurimam salutem.

Quoties aliqua perturbationis uel necessitatis procella quatimur, ad beneuolentie uestre portum securi confugimus: que omnibus ad benefaciendum exposita, neminem repellit qui sese opem petendo ingesserit. uerum ne uos in longum ducamus, meministis  nobis [b 1Kb] Zacariam abbatem hoc anno commissum, quando et uestra prudentia in tantum nobis fauit ut pene non nobis, sed aliis commendaretur. Nunc idem abbas dominum regem adit, quid ei potissimum agendum sit ab eo quesiturus. Habeat igitur uestra insignis industria tenuitatis nostre considerationem, et dignetur elaborare ut uel ad locum unde ad nos uenit uel ad alium quemlibet iam dirigatur; quia, ut rem uobis uti est simpliciter fateamur, non mediocriter nos grauant expense que illius hominibus tribuuntur. Unde per uos subleuari deposcimus, ut sit unde aliis ad nos confluentibus hospitalis gratiam impendere ualeamus.



48 EPISTOLA XXIu. ITEM AD QUEM SUPRA.


Summis honoribus dignissimo Ludoguico Odo, abbatum ultimus, plurimam in Domino salutem.

Affectum uestre beneuolentie pronum in paruitatem meam luce clarius peruidens, ago multiplices gratias Deumque fore pietati uestre retributorem exopto. Ipse autem paratus sum, si quid iubere uestra dignetur excellentia, fideliter obtemperare. Ceterum impellit me necessitas iterum uestri adiutorii patrocinium suppliciter implorare. Namque postquam uobis auxiliantibus impetrata licentia ab expeditione Aquitanica grauatus infirmitate redii, eadem pene semper attritus, necdum reualui: que  res ne cum aliis ad condictum occurrerem placitum prohibuit. Misi tamen homines nostros una cum comite pagi, qui expeditionis officia more solito exsequerentur. uestram igitur supplicamus pietatem ut nos offense metu leuare dignemini. Siquidem quanquam ad obsequendum cum aliis paratissimam haberem uoluntatem, imbecillitati tamen obuiare non potui.



EPISTOLA XXu. ITEM AD QUEM SUPRA.

Omni reuerentie apice suspiciendo uiro clarissimo Ludouico [c 1Kb] O., omnium abbatum ultimus et uniuersa Ferrariensis cenobii 49 societas in Domino salutem.

 Non sumus nescii multarum maximarumque causarum undique confluentium uos molibus opprimi, eisque componendis uix tempora ipsa sufficere. Sed uestre pietati eo usque confidimus ut apud uos nostris rebus locum semper patere credamus. Explicari autem uix potest quam simus parati uestre uoluntati, si quid iubere dignemini, obtemperare et condignis excellentiam uestram obsequiis prosequi. Interim, quod ualemus, deuotissimas preces Domino Deo nostro pro uestra salute atque prosperitate, quam et nostram ducimus, indesinenter dependimus. uos autem accipite iterum petitionem nostram,  et ut effectum obtineat quesumus dignanter instate. Homines nostri toto hoc fere biennio aut nobiscum aut soli generalis expeditionis difficultatibus fatigati, censu rei familiaris in huiusmodi seruitio effuso, onere paupertatis grauantur. Subueniat itaque illis uestra insignis clementia, et si possit fieri, licentiam domum reuertendi obtineat, ut possint paululum respirare atque futuri seruitii rursus impendia preparare. Ceterum fama uersatur inter nos clericos palatii diuersorum cenobiorum sibi dominium optare atque poscere, quibus nulla sit alia cura nisi ut sue auaritie oppressione seruorum Dei satisfaciant. Unde in hac parte supplicamus uestram nobis uigilare prudentiam, ut tenuitas nostra per uos esse ualeat tuta. Namque quia haud procul a nobis educati  estis, apud nos quoque fuistis, qualitas monasterii nostri uos minime latet: ubi preter studium religionis, quo sibi nomen inter alia cenobia uindicauit, non est quod expetendum sit ei qui se magni facit. Nisi 50 forte tam sacrilegus quis inueniatur qui [a 1Kb] stipendia Deo seruientium in suos audeat usus conuertere, et eorum inopiam, suam luxuriam facere. Ergo uestra industria hinc quoque nobis prospiciat; ut per uos accepta securitate, liberius pro uobis Domino supplicemus.



EPISTOLA XXuI. MARCWARDO ET SICHARDO.

Reuerentissimis atque clarissimis Patribus Marcwardo et [b 1Kb] Sichardo [c 1Kb] O. sempiternam salutem.

 Hominibus uestris, qui ad uos proficiscebantur, opportunitatem scribendi nobis ultro ingerentibus, officium nequaquam negleximus litterarum; uestramque  sanctitatem precamur ut uicissim quam potestis celerius nobis litteras dirigatis uestre sospitatis qualitatem modumque prosperitatis continentes. Nos autem in quodam meditullio positi fluctuamus incerti, dum deprehendere non ualemus quinam potissimum [d 1Kb] regionem nostram sibi debeat uindicare. Namque, sicut relatio uestrorum hominum declarauit, uaria hinc fertur opinio. Tamen suppliciter uestram poscimus paternitatem ut si consensus omnium in Lotharium pronior fuerit, et apud eum, sicut optamus et credimus, diuina uobis locum ad seruorum Dei utilitatem concesserit clementia, memores nostri esse non dedignemini; et peruersorum improbitatem ne pigeat uos, quantum potestis, a nostra paruitate, opitulante Dei gratia, propulsare. Optamus  uos bene ualere et letioribus in dies augeri successibus.



51 EPISTOLA XXuII. [e 1Kb] AD IONAM EPISCOPUM.

Reuerentissimo presuli Ione [f 1Kb] . Lupus et uu. in Domino salutem.

[g 1Kb] Librum uestrum, sicut rogastis, excurrimus, sed, ut parcissime dicamus, in eo mutare nichil uoluimus, ut operis uestri sitis ipsi correctores cuius estis auctores. Siquidem expendenda nobis fuit teneritudinis et tenuitatis nostre ratio, et etatis ac ordinis uestri habenda consideratio. Nec facilitatem ac [h 2Kb] delectationem  quamdam reprehendendi, quam in quibusdam notare solemus, debuimus imitari.



EPISTOLA XXuIII. ITEM AD EUMDEM.


Reuerentissimo Ione episcopo O. [a 1Kb] perpetuam salutem.

Pridie, hoc est Iu Idus Augustas, post horam nonam, homines nostri ab expeditione Aquitanica reuersi cuncta prospera retulerunt. Namque Aquitanie tutela tripartito diuisa est secundum opportunitatem locorum militarium uirorum multitudine distributa. Quarum uni parti, que apud [b 1Kb] Clarummontem agit, preest [c 1Kb] Modoinus, Augustodunensium episcopus, et Autbertus [d 1Kb] Auallensium Comes, cum aliis quibusdam. Alteri, que [e 1Kb] Lemouicis uersatur, presidet [f 2Kb] Gerardus princeps quondam et charus Pipini regis cum sociis ad idem 52 negotium idoneis.  Tertie uero prelatus est [g 1Kb] Reinoldus comes [h 1Kb] , Ecolesine [i 1Kb] constitute. Dominum autem regem eodem die, hoc est Iu Iduum Augustarum [i 1Kb] , ad sanctum Martinum uenire nuntiauerunt, inde uero eius transitum per urbem Aurelianensium; quod putauerim uerisimile, quoniam magne indolis [k 1Kb] Ludoguicus epistolare in palatio gerens officium mandare mihi studuit ut aut ad urbem Turonum aut certe Aurelianorum domino regi occurrerem; sic temperans hortamentum, si tamen per urbem Aurelianensium iter habuerit. Ceterum Gunboldus et Ugo redeunt supplices ad regem, et proprios honores recuperaturi creduntur. Ipse uero rex IX Kal. Septembris ad [l 1Kb] Carisiacum uita comite uenire disposuit.



EPISTOLA XXIX. [a 3Kb] AD GUENILONEM EPISCOPUM.


Dum abundante iniquitate caritas iam refrixit multorum, et plures letari uidemus cum male fecerint et in rebus pessimis exsultare, quando peccatis nostris republica dissipata impune peruersorum grassatur insania, legumque metus aboletur, maximo debemus affici gaudio, si saltem aliquis inueniatur qui, memor futurorum, [b 1Kb] seculi fugientis contemptum pia mente concipiat, et operante Dei gratia perfectionis apicem apprehendat. Quod mihi quia moliri uisi sunt duo presbyteri nostri, quorum alter Ardegarius, alter Baldricus uocatur, unum eorum  , 53 uestre reuerentie direxi, adiuncto militari uiro qui eum in itinere tueretur, ut a presbytero utriusque desiderium agnosceretis, et nuntii nostri relatione testatior eorum uita prior et presens deuotio appareret. uestra uero prudentia relinquendi [c 3Kb] suos eis titulos copiam negauit facturam ut liberius et dictrictius institutionem beati Benedicti sequantur, nisi forte nostra paruitas auctoritatem uobis depromat absque uitio posse fieri. Id tametsi nunquam in controuersiam uocatum uel audierim unquam uel magistra lectione compererim, tamen simpliciter quod sentio uestre auctoritati aperiam.  Dominus iehsu diuiti legalium preceptorum sibi obseruantiam arroganti et audacius quid sibi deesset percontanti: uade, inquit, et uende omnia que habes, et cetera , ubi aperuit uoluntariam paupertatem fore fructuosam, si illud impleatur quod alibi docet: Discite a me quia mitis sum et humilis corde, et reliqua , quod nusquam fieri aut tutius aut melius potest quam in monasterio; ubi sic libertas uoluntatis proprie pro Dei amore, quod est laboriosissimum, resecatur ut ex arbitrio  prioris subiectorum actio cuncta formetur. Quanquam quidam nostrorum, exuberante Dei gratia, ingenti uigore animi consortia humana uitauerint, et prefata Dominica sententia iam impleta, solitudines penetrauerint, et constanter in Dei opere pene totam etatem consumpserint. Ab ea igitur perfectione, quam Deus etiam laicis proposuit, absit ut submoueat sacerdotes. Sed dicat aliquis: Quid plebes faciant, quarum ab eis fuerat canonice [a 9Kb] cura suscepta? Nimirum qui hos ad implendum  illud uocat quod in psalmo canimus: uacate 54 et uidete quia ego sum Deus , procurabit alios quos animabus gubernandis preficiat. At, inquit, quemadmodum carnalem copulam non licet resoluere nisi [a 1Kb] causa fornicationis, ita susceptam semel pastoralem curam nefas est deponere quandiu [b 2Kb] ouium saluti consuli potest. Concedimus; nisi forte coniugium qui constituit ipse dissoluat, et qui regimen imposuit ipse, ut sibi liberius uacetur, id relinquere occulta inspiratione precipiat. Namque qui iussit ut quod Deus coniunxit homo non separet, idem, quia Deus est, quoties libuit coniugia separauit; adeo ut etiam probabiles utriusque sexus personas optime nouerimus, rescisso carnali commercio, in sacris locis separatim Domino  militasse. Iam uero de presbyteris quid dicam, cum nullum fere monachorum reperiatur monasterium quo non aliqui eorum, seculi tumultus declinantes, concesserint? Quos si perperam fecisse conemur asserere, obruemur eorumdem auctoritate qui nos et sanctitate superant et sapientia forte precedunt. Neque enim frustra scriptum est: Timor Domini ipsa est sapientia, et recedere a malo, intelligentia . Siquidem, ut de coniugiis taceam que ob Dei amorem separata sunt, quorum magna nobis suppetit copia, certe Ferrariensis monasterii, cui indignus deseruio, quondam nobilis abbas et presbyter [c 2Kb] Sigulfus, qui usque ad senium [d 9Kb] canonico habitu laudabiliter uixerat, sponte  se potestate exuit, et nostram, hoc est monachicam, religionem assumpsit atque donec diem obiret, [a 1Kb] suo passus est subiici discipulo,  quem ipsius uoluntate ac fratrum consensu imperator Ludoguicus memorato loco [b 6Kb] abbatem prefecerat. 55 Quin etiam decessor uester beate memorie  [a 3Kb] Aldricus, qui prefati Cesaris iussu et mirabili bonorum annisu nobis, cum esset abbas, ablatus,  et Ecclesie Senonice pontifex factus est, ad nos immutabiliter proposuerat regredi, episcopali cura  omissa, quando hanc uitam, ut credimus, feliciore mutauit. Quis hos uiros canones ignorasse dicat, nisi prius ipse desipiat? Profecto primordia fidei Christiane recolebant; que beatus Lucas commendans ostendit tunc illis omnia fuisse communia, quando postquam singuli agrorum et quarumlibet possessionum pretia apostolis, prout cuique opus erat, diuidenda permiserant, ipsi Deo soli uacabant, et erat eis cor unum et anima una in Domino. Nec ab hac sancta societate sacerdotes exclusos inuenio, cum prefatus euangelista hinc etiam nos instruendos prospiciens, [a 3Kb] Multa, inquit, turba sacerdotum obediebat fidei . Siquidem tametsi quam longissime absumus a tam sanctorum uirorum perfectione, tamen uestigia et quedam, ut ita dixerim,  lineamenta forme apostolice retinemus, dum nemo nostrum aliquid sibi uindicat, nec in seculares curas dissipare animum permittitur, et orationum et abstinentie legitimam constitutionem persoluere regulari rigore, cui nos sponte submisimus, coarctamur.  Nec mirandum, sed episcopaliter compatiendum uobis est, si [b 1Kb] multos monachorum experti sitis a sua professione detestabiliter deuiare; cum et natura humana prona sit ad malum, et hostis noster bono semini superseminare semper gestiat zizania. Ceterum, ut mea et multorum fert opinio, nullus intra sanctam Ecclesiam ordo est ubi certius promereri 56 Deum fidelis anima possit quam si monastice discipline studeat propositum integre obseruare. uerum ne nos magnifacere uideamur, beatus Gregorius, cuius tanta in Ecclesia resplendet auctoritas, Patrem nostrum Benedictum his uerbis commendat : Scripsit monachorum Regulam discretione precipuam, sermone luculentam. Sanctus autem Benedictus sacerdotes suscipi in monasterium  et posse et debere ostendit, cum quanquam non facilem, tamen eis permittat ingressum, et retinendi officium ex abbatis iussione prebet auctoritatem, quod nullo modo faceret, si soli [c 2Kb] admittendi essent criminosi. Nam et eos quidem interdum, sed  difficillime, et uehementer compunctos recipimus. uenit enim filius hominis querere et saluare quod perierat . Cum autem beatus Gregorius Regulam Patris nostri Benedicti approbat, eadem autem Regula sacerdotes cum officio suscipiendos censet, nisi qui contentioso spiritu laborat, et susceptos iam inde ab initio nostri ordinis et esse integre uite sacerdotes in monasterium minime dubitat. Quapropter uestra paternitas dignetur hec studiosius pertractare, et presbyteris [a 2Kb] ad melius de bono tendentibus non cunctetur licentie aditum reserare; ne forte, quod nullatenus optamus, uideamini ordini nostro prouisa celitus incrementa derogare, quem summi et optimi pontifices non solum non infamauerunt, uerum etiam, ut par fuit, suis et laudibus ornauerunt et exhortationibus  cumularunt. Neque enim sacrorum canonum suspicienda censura, quantum dispicere ualuimus, usquam nostram infirmat sententiam, quam et auctoritate diuina et preclaris exemplis roborandam 57 curauimus. Illud potissimum a uestra eximietate obtinuerimus, ne nostram admonitionem grauemini: quam non uenditande scientie studio, sed implende caritatis officio assumptam, et rerum pondere et styli lenitate satis, ut opinor, apparet.



EPISTOLA XXX. [b 1Kb] AD GOTTESCHALCUM MONACHUM.

Ni ueritus fuissem ut me ab obseruatione caritatis auersum nullius flecti posse precibus putando, eamdem caritatem offenderes, etiam nunc silentii  latebram fouens, nichil ad ea que consuluisti respondissem, duabus uidelicet ex causis. Altera, ne otio tuo materiam exercendi ingenii uel imminuerem uel detraherem. Altera, ut habita consideratione illorum quos super eadem questione te sollicitasse olim cognoui, mediocritatem meam non preiudicare  quorumdam excellentie estimatione propria comprobarem. uerum autem illorum colloquio et rescripto potitus, quid ego hinc sentiam desideras experiri: quoniam de eisdem questionibus diuersa sentire, quousque contra fidem non est, aut nulla aut parua culpa est. Quid mihi sentire uisus sit beatissimus ac doctissimus Augustinus in eo loco quem enodandum proposuisti non grauabor exponere. Et illa quidem prior questio, quam, quia nullis diuinarum Scripturarum exemplis aut testimoniis aut egre aut nequaquam definiri poterat, in medio reliquit, penitus omittatur; scilicet an in illo cunctis exoptabili fidelibus 58 culmine resurrectionis oculi carnis aliquid sint mentis simile habituri: siquidem futuras earum rerum imagines aliqua nos mentis  acrimonia posse apprehendere que illius tanti auctoris ingenium sint transgresse si uel opinari possemus, esset id extreme dementie. Nec tamen felicitati nostre in illa resurrectione aliquid derogabitur, si diuinitatis excellentia carnalibus oculis conspicua non fuerit; quando nullum hoc tempore dispendium intelligentie nos pati sentimus, si rationem quam mentis acumine contuemur, manu perpetua, quod est incorporea, palpare non possumus. Nec indignum aliquid nostra patietur natura, si spiritus longe sublimiori donetur excellentia: qui iam inde ab initio nostre natiuitatis tantum excelluit ut et in eo, etsi aliquandiu decolor propter peccatum, semper tamen [c 1Kb] Dei perseuerauerit imago, et ab eo in unam eamdemque personam redacta gubernata sit  caro. Alteram uero questionem quibus uerbis idem precellentissimus auctor moderatus sit uigilanter considerantes, eorum mentem dispiciamus. »Aut quod est, inquit, ad intelligendum facilius, ita nobis erit Deus notus atque conspicuus ut uideatur spiritu a singulis nobis in singulis nobis, uideatur ab altero  in altero, uideatur in seipso, uideatur in celo nouo et terra noua atque in omni que tunc fuerit creatura .« Hactenus quid hec uerba obscuritatis pariant non uideo. Quippe clarissimus auctor, quia diuine auctoritatis obseruantissimus, quemadmodum sit futurus Deus omnia in omnibus copiosius explicat; scilicet quod electis diuina gratia ad angelicam prouectis equalitatem, remoto pristine ignorantie nubilo, 59 semetipsum plene manifestet, ac sua ineffabili uisione in perpetuum beatificet, tantaque sue presentie letificet euidentia ut uniuscuiusque spiritus dubitare non possit quin nobis et reliquis sanctis omnibus insit Deus atque cuilibet alicui creature; ita ut rationabilem tantummodo sui notitia glorificet, irrationabilem  uero, hoc est, terram et celum, presens ubique totus gubernando contineat. Ac per hoc rationabili aderit per notitiam et presentiam, irrationabili per solam presentiam: que tamen longe prestantius quam nunc ad electorum notionem deducta, ut augmentum scientie, ita etiam incrementum felicitatis factura est. Nam et nunc presentia sua regit celum et terram, cuius ueridica uox est: Celum et terram ego impleo . Sed ad comprehendendum quemadmodum totus in celo, totus in terra sit, acies mentis nostre caligat, quandiu corpus quod corrumpitur aggrauat animam , ne nature sue uim libere queat exerere. Quod cum totius corruptionis non molestia modo, uerum etiam suspicione fuerit liberatum, glorificata  duntaxat, non mutata natura , tantamque cum spiritu, cui nunc repugnat, habuerit concordiam ut cum eo deinceps nec uelit peccare nec possit, idem spiritus Deo suo tunc uere inherendo, unum cum eo effectus, intueri merebitur habitatorem sui similiumque creaturarum, ceterarum uero rectorem. Hec est uisio, in qua scilicet constabit et secura felicitas et felix securitas, cui uidende oculos non corporis, sed cordis, hoc est mentis, 60 mundari ueritas precipit: Beati, inquit, mundo corde, quoniam ipsi Deum uidebunt . Huiusmodi uero mundationem fides hic inchoat, illic caritas consummat.  Nam quousque affectus noster dicere Deo possit: Quid mihi est in celo, et a te quid uolui super terram?  hoc est, quandiu in celestis alicuius creature potentia uel excellentie mundane illecebra, et non in Deo, a quo sumus conditi, spem nostre beatitudinis reponimus, grassum glaucoma nostris obductum oculis patimur. At cum salubriter ea sordere ceperint que prius animum nostrum perniciose aut eludebant opinionum falsitate aut oblectabant fallaci suauitate paulatim Dei clementia fatiscente caligine, noster uisus recuperatur, ac diuinorum preceptorum in dies exacuitur collyrio, donec deposita mortalitatis sarcina, ad uidendum eum, in quem tota fuerat translata intentio, perducatur.  Premonstratis uerbis super quorum sententia non ut uoluimus, sed ut ualuimus , diutule locuti sumus, idem mirabilis auctor subiecit : »Et per corpora in omni corpore, quocunque fuerint spiritalis corporis oculi acie perueniente directi.« Hic uel parum seculari litteratura imbutus nemo dubitat a communi subaudiendum, et ut uideatur spiritu per corpora in omni corpore. Opinionem enim illam, ut uideri possit Deus carnalibus oculis, nisi aliquid mentis obtinuerint, ipse manifestissime remouet. Quid uero in eo uoluerit intelligi quod ait, per corpora in omni corpore, scrupulosius queri posset, nisi eamdem rem, adhibita quadam similitudine, prestruxisset. Denique premisit : »uitam quidem suam«  »qua nunc uiuit in corpore, et hec terrena membra uegetat, facitque uiuentia, interiore sensu quisque non per corporeos oculos nouit. Aliorum uero uitas, cum sint inuisibiles, per corpus uidet. Nam unde uiuentia discernimus a non uiuentibus corpora, nisi corpora simul uitasque uideamus, quas nisi per corpus uidere non possumus?« Siquidem hac eius tam luculenta sententia colligitur quod per corpora, hoc est, per corporis oculos, in omni corpore, quod idem conspexerint oculi, uidendus sit Deus, non in sua substantia, quod priuilegium spiritui reseruatur, sed in euidentissima gubernationis presentia. Sic enim cum per sensus corporeos uitas aliorum in corpore  intuemur, non uitas inuisibiles aspicimus; sed eas tamen inesse uiuificationis potentia dubitare non possumus. Nec sustinebunt quidquam contumelie oculi, si spiritu Deum ubique presentem comprehendente, illi eum tantummodo in corporibus, quo direxerint aciem, quemadmodum superius ostendi, poterunt intueri; sicut neque nunc patiuntur aliquid ignominie, cum sensu aurium dulcissimum quemlibet sonum capiente, ipsi intra metas proprii muneris cohibentur. Hic a me monstratus intellectus capituli omnibus te quas proposuisti questionum angustiis liberabit; inter que etiam oculis nichil simile mentis habentibus in quouis corpore, nec proprie, nec figurate, Deum fore conspicuum declarabit. Namque proprietatem eius cognitione spiritus  sibi dignitas uindicabit. Quod autem tam euidenter creaturas suas diuina reget maiestas ut ne oculos quidem corporeos latere possit, nichil preterquam quod geritur significare 62 omnis qui sobrie sapit facile aduertit. Ad hunc enim exitum circumstantia, sine superstitionis peruicacia considerata, cautum instructumque lectorem perducunt. Quod adeo mihi constat ut etiam beatissimum Augustinum, si reuiuisceret, aliter quemquam sensisse credam non mediocriter miraturum. Proinde semper soluendo et nunquam persoluendo caritatis debito, te, suspiciende frater, exhortor ut nequaquam ultra in talibus tuum ingenium conteras: ne his ultra quam oportet occupatus, ad utiliora uestiganda siue  docenda minus sufficias. Quid enim tantopere queramus quod nobis nosse necdum forsitan expedit? Certe diuinitus illustrata mens Deo loquitur: Oculus non uidet, Deus, absque te que preparasti exspectantibus te . Et nos illius ineffabilis uisionis plenissimam rationem complecti animo, concretis uitiorum sordibus adhuc grauato, desideramus? In amplissimo Scripturarum sanctarum campo interim spatiemur, earumque meditationi nos penitus totosque dedamus, faciemque Domini humiliter, pie ac semper queramus, quoniam inquirentes Dominum non deficient omni bono . Eius erit clementie, ut dum considerata nostra conditione altiora nobis non querimus, nec fortiora scrutamur, nos ad sublimiora et robustiora sustollere, purgatisque  nostre mentis obtutibus, quibus uideri se posse reuelauit, semetipsum dignetur ostendere. Ceterum daturus necne sit oculis post resurrectionem aliquid simile mentis, eius arbitrio relinquamus, cuius iudicio et hec et alia innumera impune, quoad mortaliter uiuitur, ignoramus. Quaternionem quem reperisti nescio quis mihi 63 sublegerat. uerborum uero, quorum flagitasti rationem, quia nec plenaria statim omnium occurrit, et eam indagare maxime causarum moles, quibus assidue obruor, inhibuerunt, in aliud tempus distuli: quanquam non sim nescius Grecorum sermonum proprietates a Grecis potius exspectandas. Sane si quando scribendum paruitati mee decreueris, obsecro superfluis aut falsis laudibus non oneres; sed magis  Domino supplices ut me semper sue laudis auidum faciat, mee uero laudis fructum in illud tempus differat quo laus erit unicuique ab eo.



EPISTOLA XXXI. AD GUENILONEM EPISCOPUM.

Summa ueneratione colendo insigni presuli Gueniloni Lupus plurimam salutem.

Cum ad regem proficiscerer, et premisissem sciscitari quid me facere uellet, ipse uero precepisset ut festiuitate beati Martini ad monasterium eiusdem preclari confessoris ei occurrerem, eum uero utilitas  publica alio traxisset, missis iterum nuntiis per amicos obtinui cum gratia licentiam reuertendi. Cur autem, sicut constituerat dominus noster rex, ad sanctum Martinum non accesserit, hec, ut nuntii nostri retulerunt, causa fuit quod Britanni, sibi preter solitum dissidentes, regem nostrum in Britanniam uersus euocauerunt, ut pars que contra [a 1Kb] Nomenoium sentiebat ad eum tuto deficeret. De Pippino, unde uestra quesiuit paternitas, nichil certi in palatio dicebatur. Leuiter tantum fama iactabat 64 eos qui nuper ab eo desciuissent in concordiam redituros. Quidam uero de Aquitania uenientes Nortmannos inter Burdegalam et Santones eruptionem his diebus fecisse retulerunt, et nostros, id est Christianos, pedestri cum eis prelio congressos et miserabiliter,  nisi quos fuga eripere potuit, peremptos. In quo bello comprehensum ducem uasconum [b 1Kb] Siguinum et peremptum etiam iurando testati sunt. Que res quam uera sit, Dominica sententia: Omne regnum in seipsum diuisum desolabitur , indicat et discordiam amplectentibus qui fructus maneat manifestat. Bene uos ualere cupimus.



EPISTOLA XXXII. AD LUDOuICUM.

Desiderantissimo suo Ludouico, abbatum summo, Lupus presentem et futuram salutem.

Dici non potest quanto nuper dolore affectus sim cum in hac reipublice calamitate feliciter fallax fama disperserit uos quoque inter alios cecidisse. Hunc merorem nullus unquam dies, ut uere fatear,  nisi cum ultimo mihi spiritu abstulisset. At ueritate comperta, ut par fuit inexplicabili gaudio exsultaui quod is uiueret cum quo, si possem, et esset necesse, iuxta illud Horatianum,

Meos [c 1Kb] diuiderem libenter annos.
Immensas itaque gratias omnipotenti Deo, omnium carissime, refero quod te mihi seruauit; quo seruato, ipse quoque seruatus sum. Preterea domini nostri [d 1Kb] regis aduersitati condolens, et ereptioni supra modum congaudens, 65 instar illius euangelice uidue que duo minuta in gazophylacium misit,  [a 3Kb] quidquid muneris consequi potui per uos offerendum direxi: quod gratum ei, sicut mihi expedire uidetis, queso dignamini facere. Ideo autem dixi ille me totum quod inuenire ualuissem fideliter misisse quod propter eius frequens seruitium, quod prius a precessoribus meis non exigebatur, et propter celle nostre subtractionem, et frumenti ante inauditam penuriam, omnia iam exhausta sunt, ita ut emptitio frumento fratres iam mense integro sustententur, eodem tanta prolixitate usque ad nouas fruges uicturi; nec suffecerunt que ad communes usus parata fuerant; sed urgente ineuitabili necessitate, paucissima uasa et cetera ornamenta ecclesie nostre, dolentibus omnibus, distrahuntur. Que res quo redundet, et quantum publicam prosperitatem impedire  possit, nec admonita uestra uidet prudentia. Proinde uestram supplex imploro pietatem ut regi meas et fratrum necessitates, imo iam ueras miserias aperiatis, suggerentes ut quod suo maximo periculo in beatum Petrum et nos fecit, uoti memor quo se [b 1Kb] hoc anno obligauit, tandem aliquando immutare dignetur, ut et principem apostolorum in suis rebus dubiis adiutorem, et nos omnes ex corde possit habere intercessores. Neque enim contemnere debet orationes seruorum Domini, cum de uno quolibet iusto dicitur: Multum ualet deprecatio iusti assidua ; et de pluribus Domini cultoribus sacer insonet psalmus: uoluntatem timentium se faciet, et deprecationem eorum exaudiet . Nec de nostri instauratione cenobii tantum, uerum  etiam de totius Ecclesie 66 statu sollicite uobis  admonendum est, ne forte, quod absit, quam integram accepit, scissam nobis flentibus, hostibus autem eius tam occultis quam manifestis irridentibus, relinquere compellatur. Utinam ei non contingat quod Deus suis contemptoribus comminatur: Sola uexatio intellectum dabit auditui . Nec experiatur quod ait Apostolus: Horrendum est incidere in manus Dei uiuentis . In expeditione Aquitanica olim, ut nostis, omnia perdidi. [c 1Kb] Superiore anno missus in Burgundiam, decem quos amisi. Nunc nos quam significaui premit inopia. Cupio etiam, si Deo placet, quod didici et semper disco docere. Quas res , si me euocare uoluerit ad comitatum,  regi, queso, suggerite, quoniam nisi spoliem aliquod altare, aut fratres importabili affligam inedia, non habeo unde octo dies in eius possim uersari seruitio donec noue fruges optatam referant facultatem. Nisi autem absque periculo possitis, militarium hominum nostrorum nolo uos otium deprecari, quanquam et illis quam sit necessarium ultro cognoscitis. [d 1Kb] Congratulationis chartulam, si utilem futuram ex morum eius qualitate deprehenderitis, hoc est, ut ea ad bene agendum aliquo modo incitetur, ex paruitatis mee nomine tradendam curate. Sin autem, quid animo contineam uos nosse suffecerit. De annuis donis, que adhuc penes me habeo, quid mihi agendum sit per meum nuntium remandate. Munusculi similitudinem, quam nimia uerecundia,  quod aliud non habui, celsitudini uestre direxi,  memores prime amicitie nostre 67 queso ne dignemini aspernari. Exiguitatis mee benigne memores bene uos ualere cupio, et ad bonorum emolumentum prosperis semper augeri sucessibus.



EPISTOLA XXXIII. EXHORTATIO AD DOMNUM REGEM.

Precellentissime domine, et, si dicere audeam, amantissime, audita nuper status uestri aduersitate, ineffabili dolore distabui. Namque mecum reputabam uestre nobilitatis indolem, quam cupio etatis maturitate ac sapientie grauitate consummari, nimis immature nobis ablatam. Id quia irrecuperabile uidebatur, quoniam id constanter fallax fama iactaret, totum me cum fratribus qui me cum Deo seruire  satagunt, ad impetrandam salutem anime uestre contuleram, cui uehementer timebam quorumdam non satis Deum timentium persuasiones obesse. uerum quoniam sospitate uestra donati sumus, incredibili gaudio repleti, sincera fide maiestatem uestre celsitudinis admonemus ut omnipotenti Deo nobiscum maximas gratias habeatis et referatis, qui nobis quantum se amare debeatis ostendit, cum, ut pace cunctorum dixerim, humano cessante auxilio, ipse uos potenter et pie seruauit, et quantum de eo presumere debeatis manifestare dignatus est. Nolite igitur casu contrario nimium contristari, sed potius credite ueridicis uerbis eius: Sine me nichil potestis facere . Et: Non est uolentis, neque currentis, 68 sed miserentis Dei . Et: Omnia  quecunque uoluit Dominus fecit in celo et in terra . Et: Omnis uoluntas mea fiet . Et: Non saluatur rex per multam uirtutem . Et: Non est Domino saluare difficile in multitudine uel in paucis . Et: Qui glorificat me, glorificabo eum; qui autem contemnunt me, erunt ignobiles . Et spreto carnalium consilio, de quibus dicitur: Dominus dissipat consilia gentium, reprobat autem cogitationes populorum, et reprobat consilia principum; consilium autem Domini in eternum manet , acquiescite consilio quod per Prophetam ipse dignatur dare mortalibus: Iacta cogitatum tuum in Deum, et ipse te nutriet . Et: Sperantes in Domino misericordia circumdabit . Et: Cum esses paruulus in  oculis tuis, caput in tribubus Isrel factus es . Et: Immola Deo sacrificium laudis, et redde Altissimo uota tua. Et inuoca me in die tribulationis: eruam te, et honorificabis me . Preterea mementote quod Salomon ad regendum populum Isrel, cui diu in maxima pace presedit, sapientiam potissimum postulauit. Nec spernatis etiam eorum hortamenta qui, Deum ignorantes, utilia non tam sibi quam nobis uiderunt; in quibus inuenitur quod ante quam aliquid incipiamus, prudenter quid agendum  sit debeamus inquirere, et eum inuenerimus, matura festinatione perficere, et quod diu apparandum sit bellum ut celeriter uincatur . Hec breuiter celsitudini uestre suggessi, ut diuina et humana auctoritate quid uobis agendum sit indubitanter possetis cognoscere. Det autem ipse Deus ut spiritaliter et corporaliter quantum cupio ualeatis.



69 EPISTOLA XXXIu. [a 1Kb] AD ALTWINUM MONACHUM.

uenerabili fratri Altwino Lupus perpetuam salutem.

Si tanta facilitate discuti possent a quoquam quanta mouentur questiones, olim ad consummatam studiosi quique sapientiam euasissent. Nunc litterarum studiis pene obsoletis, quotus quisque inueniri  possit qui de magistrorum imperitia, librorum penuria, otii denique inopia merito non queratur? Quo minus indignari mihi debes, si perexiguum otii, quod mihi uix obtingit, indagandis que nesciam, quam uentilandis que iam consecutus sum, iudicem expendendum. Nec, ut opinor, erro, si quibus diuino fauore uiam intelligentie uel aperui uel planiorem feci, quam precesserim sequendi necessitatem indicam; hoc est, lectione magistra uel utens, uel usus, si auditoribus meis aut presentibus id ipsum sermone, aut absentibus obstinato imponam silentio. Obtinuit tamen tua instantia ut quedam ex iis que studiose quesiisti enuclearem. Locuples penultimam genitiui producere sic apud Priscianum probatur in libro u, cum de nominibus in  es productam desinentibus disputaret. »Appellatiua uero, inquit, si sint ad homines pertinentia, que apud Grecos communia uel mobilia, apud nos communia sunt ut heres, locuples.« Idem in septimo, penultima tertie declinationis quando produci debeat uel corripi mira diligentia ostendens, »Producitur, inquit, in his quorum nominatiuus 70 in longam desinit seu natura seu positione, ut sol, solis, infans, infantis. Excipiuntur in on desinentia Greca, et in o tam Latina quam notha, que aliquando corripiunt, aliquando producunt penultimam genitiui. Preterea in ms, uel bs, uel ps, uel x desinentia, que penultimam genitiui semper corripiunt. Item par, lar, uas, pes, Ceres, compos, bos; sus, grus: que producentia nominatiuos, corripiunt penultimam genitiui.« Cum  igitur producta nominatiuo uel natura uel positione, penultimas genitiuorum consequenter producant , eodem auctore genitiuo longa penultima proferetur. Quod possem etiam petico testimonio confirmare, nisi apud contentiosos quosque tanti uiri tantum posset auctoritas. Locupleto autem, quod penultima producta nequaquam dubito proferendum , actiuum esse in Cicerone possumus confirmare, ; qua significatione etiam in Psalmo positum canimus: Multiplicasti locupletare eam . Apud memoratum auctorem Priscianum in iam dicto libro uII, quid sentire de pronuntiatione mulieris debeamus deprehendi potest. In eo enim in or correpta masculina, feminina, neutra, et communia inueniri dicit, in er autem producta Greca masculina, et unum Latinum, et magis nothum, atque in sequentibus: »Corripientia, inquit, nominatiuum in quibusdam corripiunt penultimam genitiui in quibusdam producunt. Producunt in al et in el neutra, et in ar neutra deriuatiua. In or quoque desinentia alia producunt  71 penultimam genitiui, ut cursor, cursoris; alia corripiunt, ut Hector, Hectoris; alia uero omnia, que nominatiui terminationem corripiunt, similiter penultimam genitiui corripiunt. Excipitur inquies, quod simplicis declinationem seruauit in composito, quamuis corripiat extremitatem nominatiui.« Ergo si mulier desinit in er correptam, unde nulla dubitatio est, nec inter excepta ab eo est positum, secundum eum correpta penultima genitiuus eius efferetur. Ad hanc rem roborandam nullum adhuc peticum habeo testimonium. Et quoniam, ut ipse ait , »nichil ex omni parte perfectum in humanis est inuentionibus,« ab eo forsitan est non ignorantia sed obliuione pretermissum. Quare in usu mutando auctoritatis mee periculum  nolo facere, donec aut mea aut amicorum diligentia aliquid hinc, si non solidius, at euidentius ualeat inueniri. Ulciscor et uindico cur dixerit idem auctor insignis in utraque significatione accipiendum, ipse explanat, subinferens tam pro leso quam contra ledentem accipiendum: unde et uindicta non solum pena, sed etiam liberatio accipiatur. Quamuis et ex uirgilianis uersibus sensus eius in promptu sit recte considerantibus. In eo enim quod posuit

Ulta uirum penas inimico a fratre recepi,
Ulta pro leso facit. Lesus enim Sicharbas, siue, ut petica licentia ponit uirgilius, Sicheus, a Pygmalione fratre Didonis erat, a quo fuerat morte mulctatus. Maritum autem postea Dido ulta est; non ei, utpote qui erat exstinctus, penam aliquam inferendo;  sed Pygmalionem, propter quam scelus commiserat, pecunia priuando. Itaque supplicium de eo qui leserat pro eo qui lesus erat 72 sumpsit. Ita pro leso idem uerbum accipitur, quo sensu acciperetur etiam, si, metro permittente, dicere potuisset, uindicaui uirum. Sequens exemplum quod est:

Nunquam omnes hodie moriemur inulti,
 contra ledentem accipitur. Cum enim Aeneas socios ad repugnandum Grecis, qui in suam potestatem urbem redegerant, animaret, usus est eo uerbo, ut fingit uirgilius, quo significauit uindictam et ultionem suorum gentilium, qui iam occidissent, et sui ante quam occidissent, uiriliter a ledentibus exigendam. Illud quod sequitur tangere nolui, donec in Liuio uigilantius indagarem. Propitius et per sibilum pronuntiari etiam a non parum doctis semper audiui, et in antiquissimis exemplaribus nunquam nisi per t scriptum inueni. Stupeo an conuertat in preterito u presentis in i, apud Priscianum non discernitur. In ueteribus tamen codicibus indifferenter expressum inuenies. Patronum nostrum episcopum incolumem esse uehementer exsulto. [a 1Kb] Probum  autem non tam aliquid edidisse admiror quam non omnibus iam scribendi materiam abstulisse. Bene uale; et pro me, patreque meo, et matre et per te et per ceteros amicos Dominum exorare, si me amas, queso ne cesses.



EPISTOLA XXXu. AD EBRARDUM MONACHUM, PROPINQUUM SUUM.

Assiduis urges, mi carissime, petitionibus ut antiquitatem nostre propinquitatis et amicitie singularis litteris prosequens scribam 73 aliquid quod esse tibi possit, si non usui, saltem delectationi. Hoc forsitan digne fecissem, si, cum, opus postulas, materiam prebuisses. uerum quia gratum tibi fore dum scribam, quidquid illud sit, polliceris, in exquirenda materia nolui me operosa torquere diligentia,  multo minus in elegantia solerti uerborum. Quod igitur mihi nichil tale molienti occurrit extemporaliter explicabo. Reuiuiscentem in his nostris regionibus sapientiam quosdam studiosissime colere pergratum habeo; sed hinc haudquaquam mediocriter moueor quod quidam nostrum partem illius appetentes, insolenter partem repudiant. Omnium autem consensu nichil in ea est quod iure excipi aut possit aut debeat. Quare apparet nos ipsos nobis esse contrarios, dum insipienter sapientiam consequi cogitamus. Etenim plerique ex ea [b 1Kb] cultum sermonis querimus; et paucos admodum reperias qui ex ea morum probitatem, quod longe conducibilius est, proponant addiscere. Sic lingue uitia reformidamus et purgare contendimus; uite uero delicta  paruipendimus et augemus. Sed cum omnis sapientia a Domino Deo sit, ut littere diuine demonstrant, ordine congruo eam appetamus, et procul dubio consequemur. Id autem nobis ex diuina auctoritate depromitur. Filii, inquit, concupisti sapientiam, serua mandata, ei Dominus prebebit eam tibi . Ubi etiam quid sit sapientia summe ac pulcherrime  definitur. Timor Domini, inquit, est sapientia, et recedere a malo intelligentia . Ceterum de his qui perperam uiuunt, et integre loqui concupiscunt, et corruptos sermones quam mores aspernantur, sic instruimur: Omnis labor homini in ore eius, 74 et anima illius non replebitur . Quia dignum profecto est ut qui primas partes eruditioni tribuit, non sanctitati, a refectione sapientie exitiali ieiunio excludatur. Quocirca si uigilanter poliendo incumbimus eloquio, multo maxime consequende honestati atque iustitie operam impendamus oportet. Sed cum uarie sint secte philosophorum, suo unaqueque genere perfecte, quarum nulla alii preiudicat quo minus cultores suos in philosophie sacrarium introducat, et discordi concordia omnes  quodammodo uniantur, palam est propositorum diuersitatem, qua pacatissimus Dei populus inseparabiliter, ut ita dixerim, separatur, non officere ad bene uiuendum, et uario itinere pie uenientibus matris Ecclesie templum esse apertum, quando unicuique ordini sua constet perfectio. Quanquam id postremum hoc sit certius quo diuina prestant humanis. Itaque hortor indolem tue nobilitatis uti quicunque religionis Christiane gradus pre ceteris tibi animo sederit, seruata ceterorum reuerentia, in eo cooperante Deo in dies proficias, et integrum te in eo exhibeas. Quod si potes ex bono ad meliorem, atque ab imo ad summum euadere, id te niti summa intentione persuadere uelim, ut laboriosius auctori militans, ab eo gloriosius coroneris. Iacta  cogitatum tuum in Domino , ut ab eo [a 1Kb] nitorimenta perpetuo felicia et feliciter perpetua consequaris. Illudque ante omnia semper in oculis habeas quod ipse te fecerit, quod perditum reformarit, quod tam crebris, tam copiosis, tandemque proficuis auxerit beneficiis; ut hinc illum laudandi concepta materia, dum ei gratias de acceptis et habes et refers muneribus, fias ad accipienda maiora 75 dignior, et fretus humilitate, perseuerantiam in bonis actibus  sortiaris. Sane dum his studiis occuparis, honestas artes et ingenio dignas nolim negligenter pretereas; uerum postules earum scientiam ab eo qui dat omnibus affluenter, et non improperat; et iuxta mensuram fidei tue tibi haud dubie tribuentur. ualeas, carissime et  desiderantissime; et longa florens etate, salutiferis  quotidie crescas uirtutibus, meique semper benigne memineris.



EPISTOLA XXXuI. AD ALWINUM.

Si subitaneam nobis tuam attulisses presentiam, infertilis profecto laboris retulisses dispendium. Namque ita me uariis et ineuitabilibus inuolutum offendisses negotiis, ut uix intra multos dies una hora uacuas tibi aures prebere potuissem. Quin etiam abbatis absentia intentioni tue plurimum derogasset. Itaque quod et ego, quemadmodum supra expressi, sum occupatus, et abbas uix autumno reuersurus creditur, si tibi ad nos ueniendum existimas, opportunitatis uides exspectandum commercium. Ceterum germanum tuum, ut supplicasti,  orationibus, quod potero, iuuare contendam.



76 EPISTOLA XXXuII. [b 1Kb] AD HERIBOLDUM EPISCOPUM.

Suspecte mihi amplitudinis uestre nuper misse fuerunt littere. Idcirco temperandum responsione putaui quoad rei ueritatem rescirem. Nunc quoniam [c 1Kb] communis frater et earumdem litterarum fidem et uestri status patefecit ueritatem, bone ualetudinis uobis recuperationem quam celerrimam exoptans, breuiter litteris respondeo. Si nature memores, que nos arctissimo necessitudinis uinculo nexuit, pristinique amoris unice singulariterque deuinxit  sinceram mihi beneuolentiam exhibendam decreuistis,  imo quia decreuistis, locorum insterstitia, que mihi questi estis, detrimento esse non poterunt. Si quidem et frequenter inuicem uidere nobis facultas est; et si quis casus impedierit, litterale nobis haudquaquam deest commercium, quo uicissim intentiones nostras  familiariter possumus reuelare. Ceterum codicem annotationum beati Hieronymi in prophetas, necdum a me lectum, uobis morem gerens, dirigo: quem uestra diligentia cito aut exscribendum aut legendum procuret, nobisque restitui iubeat. Unde uos monendum iudicaui; ne forte uobis in multis assiduisque occupatis negotiis nichil uobis collatura nobis earumdem rerum obesset dilatio. Atque utinam altissimum diuinumque uestrum  ingenium, quantum posset fieri, a [e 1Kb] communibus  77 auersum negotiis ad indaganda humane uel diuine sapientie transferretur secreta. Profecto uestra nobilitas [a 1Kb] officiique clarissimus gradus, dignum sua amplitudine cepisset emolumentum. Quod nolim eo dictum a me accipiatis ut me in hac parte perfectum iactanter existimem, aut uobis in aliquo prorsus conferendum, nedum preferendum, opiner. Sed sicut uos conuenientibus cumulatos congratulor honoribus, ita etiam ingeniis, maxime que excellent artibus, ornatos nosse desidero. Caius Iulius Cesar historiographus Romanorum nullus est. Commentarii belli Gallici, quorum ad uos manauit opinio, tantum exstant; nec quantum ad historiam, quod compertum habeam, quidquam aliud. Nam ceterarum eius rerum gestarum, postquam idem Iulius totius  pene orbis causarum molibus est oppressus, Hirtius eius notarius in Commentarios seriem referendam suscepit. Eiusdem itaque Iulii Commentarios ut primum habere potuero, uobis dirigendos curabo. Cupio uos ualere feliciter.



EPISTOLA XXXuIII. AD REGEM CAROLUM.

Excellentissimo domino, iudicioque sapientium multis et maximis regnis dignissimo, summa ueneratione nominando, inclyto regi Carolo deuotissimus per omnia Lupus.

Licet ineuitabilis necessitas me ad tempus uestris aspectibus subtrahat, sic tamen animus meus uobis agglutinatus est, ut uos et uestra 78 semper in oculis  habeam, et, ut absque adulationis fuco uerum uobis confitear, uix comprehensibili amore complectar. Nam cur ab omnibus bonis debeatis amari facile in uobis eminet. Unde quantum capio, quantum sufficio, quantum intelligo, uobis fidelis sum. Ceterum presentes meas necessitates per uenerabilem  Ludouicum, qui uobis non minus quam decet fidus est, maiestati uestre notas facere studui; quibus peto secundum datam uobis diuinitus prudentiam, cui omnes congratulamur, pie consulatis ut Dei uestrique seruitii talia nunc ualeam in primordio ponere fundamenta que futuri obsequii deuotis molitionibus, opitulante eiusdem Dei gratia, et uestro fauore, respondeant. Me autem noueritis, quotiescunque possum, Dei clementiam intentis precibus implorare ut concedat uobis prolixam sospitatem, incruentam uictoriam, perpetuam pacem, uitiorum odium, possessionem uirtutum, sicque uos faciat regnare in terris ut regnum non amittatis in celis.



EPISTOLA XXXIX. [b 1Kb] AD EBROINUM EPISCOPUM.

 Clarissimo Ebroino Lupus perpetuam salutem.

Causas meas Ludouico nostro significaui; quas his litteris repetere superfluum duxi, cum eas que illi reddite sunt, uos lecturos et uelim et sciam. Tantum postulo ut in omnibus ita mihi adesse dignemini sicut me confidere illis etiam litteris cognoscetis. Misi uobis eburneum pectinem, quem, queso, ut in uestro retineatis 79 usu, quo inter pectendum arctior uobis mei memoria imprimatur. Bene uos ualere cupio.



EPISTOLA XL. [c 1Kb] AD RABANUM, PRAECEPTOREM SUUM.

Reuerentissimo Patri eximioque preceptori Rabano Lupus salutem.

Rebus non potui hactenus gratias uobis agere. Tamen quantas affectu habuerim occultorum cognitor  semper inspexit. Deinceps autem, si idem Deus uitam uestram produxerit, optatamque pacem reformauerit, non erit impossibile quid animo geram factis ostendere. Namque [d 2Kb] consensu fratrum nostrorum [e 2Kb] X Kal. Decemb. cenobium Ferrariense  mihi commissum est; dominusque noster Carolus mira me dignatione fouens, gratia sua donauit. uestra igitur beneuolentia me unaque congregationem mihi creditam sacris orationibus, queso, commendare dignetur, ut sicut studia mea plurimum seruditione adiuuistis, sic officii difficultatem assiduis precibus temperetis. Ceterum audiui sarcinam administrationis uestre uos [a 2Kb] deposuisse, et rebus diuinis solummodo nunc esse intentos, Hattoni uero nostro curam sudoris plenam reliquisse. Cuius rei ordinem, simulque alia quecunque uidebuntur, beatitudinis uestre litteris exspectabo cognoscere. Opto uos bene ualere meique perpetuo dignanter meminisse.



80 EPISTOLA XLI. [b 1Kb] AD IMMONEM.


Sanctitatis merito sincere suspiciendo uenerabili Immoni Lupus eternam salutem.

Epistolam uestram me quam molliter mulcentem amicitieque memoriam suauiter refricantem, ut par fuit, summa delectatione perlegi, eique sensa menti penitus illapsa diligenti memorie commendaui. Nam si uere, ut scripsistis, me inter carissimos numeratis, erit forsitan ueniabile quod peregrinationis molestia, presertim tot quot inueniri facile potuerant neglectis opportunitatibus, epistolari solatio me leuare spreuistis. Quanquam tanti contemptus dolorem uehementer exulceret non actum quod sepe inter nos constitit, ut quotiescunque nancisci possetis occasionem, que cognoscenda mihi essent, uos  potissimum panderetis. uerum hec alias. Ceterum propitio Domino Deo nostro sospes regressus sum; preterque domini ac nutritoris mei Aldrici, quantum  ad me attinet, plenum infortunii [c 1Kb] obitum et quorumdam aliorum amicorum, non est quod mihi extrinsecus accidisse admodum triste crediderim. Cur autem uobis significari petieritis quos libros in Germania uel scripserim uel legerim, demiratus sum, nec satis causam comprehendere potui; nisi forte mei experimentum argute capere uoluistis, propositis duabus rebus; quarum altera, si cessissem, uideri poterat ostentationis, altera imprudentie puerilis. Itaque simpliciter uobis aperio principem 81 operam me illic destinasse lectioni, et ad obliuionis remedium et eruditionis augmentum libros pauculos parauisse, nec Germanice lingue captum amore, ut ineptissime quidam iactauerunt, sarcinam subiisse tanti tamque diuturni laboris.  Quod autem studio humilitatis me inuigilare diuinis auctoritatibus monuistis, pergratum habeo; et uelim credatis me hactenus id agere ut quod Deus me fecit, quodque suis beneficiis donauit, totum eius gratie assignem, et ut ea in me conseruans amplificet submissis precibus flagitem. Siquidem ad ea que proposuistis, illud etiam euangelicum adiicio: Habete sal in uobis, et pacem habete inter uos ; et quod secretorum celestium conscius docet Paulus: Quid habes quod non accepisti? Si autem accepisti, quid gloriaris quasi non acceperis?  Nec illud me fugit, quanquam omnino me magnum non sentiam: Quanto magnus es, humilia te in omnibus, et coram Deo inuenies gratiam . Atque tam multa, tam fortia tandemque salubria hinc teneo  documenta, ut ne somniare quidem possim diuinorum beneficiorum mihi aliquid arrogandum. Sed plane qui aliqua [d 2Kb] diuina eminet gratia, non potest  effugere uarias diuersorum opiniones; quandoquidem de Saluatore nostro, in quem nulla prorsus reprehensionis cadit suspicio, alii dicebant: Quia bonus est; alii autem, Non, sed seducit turbas . Quare sapienti firmissimum erit illic ac singulare suffugium: Si oculus tuus simplex fuerit, totum corpus tuum lucidum erit . Benigne mei memores cupio uos bene ualere.



82 EPISTOLA XLII. [a 1Kb] AD HINCMARUM EPISCOPUM.

Non sum nescius, cum tantis diuine gratie muneribus abundetis, ultro uos cogitare [b 1Kb] apud principem iuuandi bonos facultatem diuinitus accepisse; ut quod in se non habent, in uobis possideant, et  remunerande uestre industrie materiam prebeant. Proinde familiaritatis fiducia moneo ut dum tempus habetis, usuram talenti multiplicare curetis; ut instar solis, beneuolentie uestre splendor cunctos irradiet, nec quemquam excipiat, nisi qui superba cecitate lucem iustitie aspernatur. Nobilitatem uestre generositatis ornat eruditio salutaris, altitudinem officii commendat religio professionis. Hec uestre celsitudini non arrogantie uitio, sed amicitie studio scripsi, ut quoniam in uobis et nobilitas et sapientia conuenerunt, quantum hec societas ualeat, etiam nolentibus emineat, qui ipsa quoque lumina Ecclesie obscurare contendunt. Loci nostri iactura uobis nota est; ut scilicet rex [c 1Kb] cellam nobis nulla mea culpa subtraxerit, quam pater eius etiam edicto  contulerat, quod comperisset monachicam religionem apud nos durare non posse, nisi facultatum fulciretur augmento. Itaque ad tantam inopiam deuoluti sumus, ut hoc anno uix duorum mensium frumenti sustentaculum habeamus; famuli, quorum seruitio carere non possumus, pene nudi sunt; nec quid his faciamus habemus. Plerique fratrum nuditatem  attritis atque scissis uestimentis uitare coguntur, 83 hospitalitatem paupertate compellimur imminuere; et hoc turbulento Reip. tempore, his expensis que maiores nostri congregauerunt, a rege clementiam, a communi Domino patientiam flagitamus. Itaque tedio necessitatum afflictus uacationem officii, ad quod a fratribus electus sum, subinde cogito. uerum ab ea et secularium perniciosa uoracitate et impatientie crimine, si in tanta perturbatione eosdem fratres relinquam, deducor. Cum enim pro uiribus, imo ultra uires, regi seruierim, et pro eo semper intente orem, non solum ut aliquid mediocritati nostri cenobii conferret non merui, uerum etiam hanc notam incurri ut partem eius optimam, [d 1Kb] seculari homini traderet, non regendam,  sed euertendam. Fecerit hoc mea uilitas. Cur tantorum uirorum, qui mecum Deo seruiunt, est contempta sanctitas? uestro admonitu nosse debet esse inter nos aliquos de quibus merito Scriptura testetur: uoluntatem timentium se faciet, et deprecationem eorum exaudiet ; et: Qui tangit uos, quasi qui tangit pupillam oculi mei . Quid ei secularis illius excellentia contulit? Nunquid illi postea gentem aliquam barbaram subiugauit, aut hoc sibi dissidens regnum composuit? At si uotum quo, uobis credo suggerentibus, [e 1Kb] in ecclesia beati Dionysii se obligauit, ex integro absque respectu ullius persone Deo persoluisset, imo primo consiliis que [f 1Kb] in uerno quesita et inuenta sunt acquieuisset, iam eum in pace regnare fecisset ille de quo  sacre continent littere: Non est sapientia, non est prudentia, non est consilium contra Dominum . Canones eosdem, siue, ut uos uocatis, [g 1Kb] capitula 84 [h 1Kb] meo stylo tunc comprehensa uobis direxi: de quorum equitate credo etas posterior iudicabit, et deuotionis mee non erit immemor cordium renumque scrutator. uos autem interim mihi queso et quibuscunque  similia patientibus Mardochei constantiam, Esther pietatem impendite; ut hostes famulorum Dei uestra diligentia, imo diuina uirtute, non ut tempore cuius mentionem facio, ad suam perniciem, sed ad perpetuam salutem uincantur et opprimantur. Bene uos ualere optamus.



EPISTOLA XLIII. AD LUDOuICUM ABBATEM.

Precellentissimo abbati Ludouico Lupus eternam salutem.

Debita dona que per uos rex iussit direxi, que ut ei grata fiant uestra beneuolentia non aspernabitur procurare. Quia uero [a 1Kb] Odulphum cum [b 1Kb] regina ad regem uenturum audiui, supplico ut memores nostri  esse dignemini, scilicet ut cellam nostram, in qua preter solum [c 2Kb] nichil pene aliud iam relictum est, tandem aliquando [d 1Kb] recipiam; quia eam nulla culpa mea perdidi, nec eas facultates noster habet locus ut sine prefata cella in eo durare possit religio. Namque inde cera ecclesie, fratribus et famulis uestimenta, pisces, caseus, et legumina ministrabantur; quibus omnibus, utinam non ad [e 1Kb] duplum detrimentum domini nostri, gementes caremus. Admonete igitur eum sui periculi, ut et sibi et nobis aliisque similiter a se afflictis consulat; nec timeat Deum nostra 85 consolatione placare, quem non timuit acerba oppressione offendere. Siquidem generalis religiosorum assertio est, preter uindictam ultimam que impendeat, nunquam eum felicitatis optate prosperitatem  adepturum donec redintegret Ecclesiam quam diuisit, et grauibus ac maturis bonorum, hoc est Deum timentium, consiliis acquiescat. Bene uos ualere cupio.



EPISTOLA XLIu. AD HINCMARUM.

Summa ueneratione suspiciendo Hincmaro antistiti Lupus omnimodam salutem.

Effectum petitionis mee nuper a rege uestra digressio  impediuit; quam urgente necessitate his litteris refrico, ut mea saltem importunitate, que ipsum quoque ingenuum pudorem excludit, uos ad subueniendum mihi et aliis eadem patientibus impellam. Neque enim congregandi auri argentique, ac aliarum pretiosarum specierum sublatam nobis dolemus materiam, sed unde uitam mediocriter sustentabamus, hoc est, unde uestimenta et alimentorum consequebamur omni tempore adiumenta. Cogimur itaque attrita et resarta ferre uestimenta et famem pene semper solis oleribus et emptitiis leguminibus temperare. Hinc queruntur infirmi. Apud nos consueta requirunt, nec inueniunt, hospites. Presentia tempora infamantur, et Deus ad uindictam sine dubio prouocatur. uerum quia, sicut priori  epistola non adulatorie, sed serio comprehendi, totius Ecclesie causa uos dignitate ornatos et familiaritate 86 principis donatos credimus, idque rebus cupimus approbari, dum adesse Odulphus dicitur elaborare dignamini ut se rex tanto peccato exuat, et nos tam ingenti penuria liberet; ne non tam eum nostra oratio subleuet quam afflictio importabilis deprimat. Siquidem uestra suggestione institutus magnam potest habere opportunitatem ut quod perperam fecit, immutet, scilicet si secularibus, quibus res ecclesiasticas impertitus est, enumeret que se ipsum et illos post consecuta sint incommoda, et iratum Deum non, nisi sua ei restituant, esse placandum, nec aliter eos uirtutem et consilium recepturos, nisi ex corde ad ipsum  Deum reuersi, rapinis abstineant, et sue imbecillitatis conscii, eius omnipotentie se submittant. Quod nisi facere dominus noster rex accelerauerit, et trepidauerit ubi non est timor, ultra quam dici potest formido ne citissime suis inimicis gaudium pariat exoptatum, nobis autem unice se amantibus opprobrium derelinquat. Bene uos ualere cupio et in dies ad meliora proficere. Imitatus ueteres eruditionis artificio, etiam nunc nostra recuperare molitus  essem, nisi hoc frustra tentans experimento proprio comperissem, etiamsi uirgilius reuiuisceret, et totas [a 1Kb] tripertiti operis uires mouendis quorumdam cordibus expenderet, ne lectionem quidem presentium adepturum.



87 EPISTOLA XLu. AD DOMNUM REGEM CAROLUM.

Omnipotentis Dei, queso, recordamini, qui gratis dedit uobis uitam, nobilitatem, [b 1Kb] pulchritudinem, potentiam, laudabilemque prudentiam, et, quod his maius est omnibus, sui cognitionem. Et honorate eum in [c 1Kb] seruis eius; quia ipsi, utpote habenti omnia, conferre nichil potestis. Polliceri dignatur ille: Beati misericordes, quoniam ipsi misericordiam consequentur  . Estote nobis nimium indigentibus misericordes, ut pro nobis beatitudinem misericordium ipse uobis restituat. Plus minusue quadriennium est ex quo septuaginta duo monachi, quos ad eorum uotum electionemque mihi commisistis, quique indesinenter, nobis in diuersa occupatis, pro salute ac prosperitate uestra excubant, propter abstractas facultates patiuntur incredibilem uestimentorum, leguminum ac [d 1Kb] piscium indigentiam; et publica hospitalitas, peregrinis iuxta constitutionem priorum regum exhibenda, intermissa est: famuli monasterii squalore torquentur et frigore. Nec possum subuenire miseris, quoniam ab aliis multitudo collecta mihi relicta est, et copia unde sustentabantur ablata. Siquidem intercedente gloriosa [e 1Kb] matre  uestra serenissimus pater uester Ludouicus Augustus ad remedium anime sue ac salutem posteritatis supplementum hoc cenobio nostro contulerat. Nec tamen, cum id haberemus, noxia diffluebamus abundantia, ut in delicias intemperanter 88 solueremur, quia que Regula concedit integris facultatibus monasterii uix poterant procurari. Nunc autem longe pauciora consecuti, abstinemus inuiti, algemus coacti: pueros, senes, atque infirmos propter inopiam non fouemus. In tanta calamitate patri et matri uestre quotidianas preces et annuum officium persoluimus, quasi quod illi contulerunt possideamus. Fecerunt enim illi totum quod potuerunt, et donum suum robustissime firmauerunt. Tangat itaque uos affectus eorum per quos esse cepistis.  Instaurate illorum eleemosynam ingenti periculo hactenus intermissam. Nec obliuiscamini uestri. Etenim uos iam eleemosyna indigetis. Tempus est  ut Dei timor atque amor uestram compungat mentem, quia iam peruenit corpus ad uirilem etatem. Ne differatis, queso, ulterius bonum quod uos uelle dicitis: quoniam cum nesciatis quid superuentura pariat dies, tamen quia nobiscum quotidie ad eius iudicium tenditis, cui uerissime dicitur: Tu reddes unicuique secundum opera sua , dubitare nequaquam potestis. Horribile est autem incidere in manus Dei uiuentis . Nec uero dicere dignemini uos non posse. Siquidem, ut ait Apostolus Deus non irridetur . Scit ille quantum potestatis contulit, qui nonnisi quod iustum est exigit. Ne trepidetis timore ubi non est timor. Audete potius benefacere, si in hac uita prospere et in futura feliciter desideratis regnare. Cur  enim non constanter audeatis immutare quod nullus iustum esse possit ostendere? Consensu bonorum omnium iustum est quod poscimus, possibile regali potentie, necessarium nobis, utile non tam nobis quam uobis. Nos enim 89 ex hoc beneficio temporalem consequemur usum, uos autem, accedentibus aliis bonis, premium sempiternum. Flectant igitur pietatem uestram iustissime supplicationes, humillime preces, quas maxima extorquet egestas. Et uel nunc perficere dignamini quod tunc firmissime concessistis, cum uobis Dauidicum illud [f 1Kb] seruandum proposui: Fixum est quod locutus sum . Namque nec aliter decet uestram nobilitatem atque probitatem, que omnibus imitabilis esse debet; nec uero aliter conuenit uestre saluti  atque Reipublice paci. Nos autem nec in debito famulatu reddendo inueniemur segnes, et in placanda uobis, quantum poterimus, diuinitate curabimus esse feruentes.



EPISTOLA XLuI. CUIDAM NECESSARIO.

Iusta copiosaque suppetente materia, ne dubitetis tu, et quos fideles iudicasti, perfidi commenta subuertere, qui impudentia singulari et beneficiis meis, ut in monasterio nostro subsistens, utitur, et lacerare non desinit a quo fouetur; atque opertus ignominia, et refertus inuidia, unde se non ualet expedire me conatur propellere. Et quia fugit eum optata uictoria, mirabili amentia serere infamiam delectatur; illi! similis qui quod se nequaquam recuperaturum  cognoscit, amoliri ab aliis non quiescit. Cur autem eum non constantissime inuictis et insolubilibus argumentis opprimatis, quem iuxta fidem diuini oraculi  anima Dei detestetur, quod humana 90 diuinaque iura permiscens, seminet inter eos discordias quos uel natura protulit uel religio fratres fecit? Tu uero nullis omnino maleficiis a loco nostro auellaris, quod ope diuina nec illud continget quod formidas, et eueniet cito quod optas; consequenterque securi studebimus: ita mihi iam explorata sunt omnia. Demosthenes noster ipso interdum caule indiget, et cibario nonnunquam pane altus fert modice. Desperatione quoque uini ad hoc perductus est ut uenali ceruisia delectetur; et uel in hoc Tullium superat, cum quod ille dormiens, id iste uigilans patitur. Ita nec lateribus robur comparatur, nec uocis conseruande cura laborat. Rhetorice magis actionis immemor, retinende uite facultate contentus est. uerum  enimuero auctor bonorum omnium nostram et uestram inopiam larga, ut credimus, opulentia abolebit.



EPISTOLA XLuII. EIDEM.

Non est quidquam quod metuas. Nam et domestici et extrarii hostes, tametsi plurimum sibi, nichil mihi oberunt, quod protegere meam paruitatem dignabitur qui me sibi iussit et dedit confidere. Proinde irridenda omnis illorum molitio est qui uel implacabili cruciantur inuidia, uel inexhausta cupiditate torquentur.



91 EPISTOLA XLuIII. SAR.

Contentionis obstinatione posita, et superandi peruicacia,  equus estimator necessitatum, uide ut affluens annone copia, quam tibi commisi, prosit utilitatibus nostris. Namque sationi et animalium pabulo et, cuius ingentem te habere curam desidero, iuste hospitalitati adhibita diligentia, non dubito superfuturum quod prestare non mediocre commodum possit.



EPISTOLA XLIX. AD HINCMARUM EPISCOPUM.

Suspiciendo H. antistiti Lupus omnimodam salutem.

Angustiam nostram, quam temporis cum prolixitas, tum etiam asperitas peperit, nuntius a me directus uobis exposuit, nec aliud in paternitate uestra quam quod de ea presumebam inuenit. Sane priores  certauimus officio; nec tantum poposcimus quantum prestitimus, scilicet implende materiam caritatis. Itaque nobis omnium quorum indiget usus penuria iamdiu laborantibus magna properantia subuenite, ut promissionum beneuolentiam optatus largitatis consequatur effectus. Hospitamur autem in uilla que antiphrasticos uiniacus uocatur, et ab [a 1Kb] Attiniaco in Africum plus minusue uno milliario distat. Hoc ideo ut etiam de uectura cogitet uestra insignis prudentia, quod huius 92 quoque rei nulla nobis facultas est. Quo, et quanto, et quando nos uisitaturi sitis, litteris per hunc latorem uicissim redditis pandere dignamini; ut interim et spe refici, et quid nobis agendum sit, ualeamus prospicere.



EPISTOLA L. CUIDAM FIDO.


Non ignoras prolixi temporis laborem quem recuperande celle studio assumpsi; quo adhuc flagrans, iussu regis, uita comite, ad colloquium proficiscar quod reges [b 1Kb] ad Traiectum habituri sunt. Pecunia nobis iam nulla est que tanto spatio uix potuit sufficere. Proinde quia non uidebatur consilium imperfectos conatus relinquere, donec euidenter apparet qui eos consequatur effectus, non usquequaque inhonestum credidi opem ab amicis petere, quorum fides mihi non fluxa in similibus inuenta est. Itaque maxima spe ad [c 1Kb] dominam Rh. direxi; cui cum nostro nuntio, aut, si commodius iudicaueris, separatim, huius mee necessitatis uolo causam aperias,  eamque quam mollissimis precibus flectas, ut sicut semper, nunc mihi subueniat, et continuo per hunc meum nuntium argento quo in hoc utar itinere iuuet me liberaliter; ut et in cenobii nostri, pro quo satagimus, instauratione particeps existat, et me sibi deuotiorem, si id fieri possit, efficiat. Si quid etiam ab aliquo tibi datum habes, mihi mittere ingenti necessitate [d 1Kb] arctato ne graueris, quoniam nichil tam pretiosum aut paruum dirigere poteris quod non patiamur pro uictu expendere.



93 EPISTOLA LI. FRATRIBUS FERRARIENSIBUS.

Dilectis fratribus. Quod gaudium capiam de R. si forte uestrum aliquis ambigit, repetat illud memoria quod auctoritas diuina neque rapaces regnum Dei  possessuros affirmat , et ultra dubius esse non poterit. Preceptor uero eius, ne se insolubile argumentum reperisse glorietur, accipiat omnium uillarum nostrarum meum, meum, inquam, esse regimen et laborem, usum uero fructuum ipsum etiam secundum meam dispositionem fratrum esse communem. Ita nec secularem religio minuit potestatem, nec potestas confundit religionem. Interim prospicite nostris equis, ne a magistro aut a discipulo subtrahantur; et absque ullo in hac parte meo respectu, quidquid secundum leges ualetis, contra uiolentiam peruasoris agere contendite, industriam uestram hoc mihi gratiorem scientes futuram quo maior et illustrior enituerit. Mihi potiora molienti quod opportunitas hinc, imo Deus permiserit, cure erit perficere.  Ego, quoniam cum rege [a 1Kb] ad Traiectum, Deo uolente, iturus sum, quo ei ad colloquium fratres occurrent, et [b 1Kb] recipiende celle bona mihi spes est, nec possum adesse uobis, ut unusquisque uestrum agat mecum quod solet et debet, sicut superiore anno conuenit nobis, qui potest agere studeat, quousque rediens, si aliquid sit immutandum, cognoscam. Satio studiosissime procuretur; et quod nostri boues post solemne debitum non suffecerint, 94 frequentes impleant corrogationes. Bene uos ualere cupio et diligentissime orare pro nobis.



EPISTOLA LII. PRAEPOSITO.

[c 1Kb] E. noster probabilia fecit quecunque abs te gererentur,  quod mihi cordi fuit, moneoque te ut sicut cepisti, in officio sincera fide permaneas. Furiosum illum, super quo scripsisti, quia etiam penitens suspectus mihi est, et germana sanctitate usque ad fastidium satiamur, uehementer me recusaturum cognosce: ac si se ingesserit, ne tridui moras excedat ceteris persuade; quia quod toleremus non opus est nobis extrinsecus querere.



EPISTOLA LIII. AD DOMNUM REGEM CAROLUM.

Precellentissime rex. Licet tacendo, loquendo ac scribendo, nichil hactenus profecerim, tamen quia Dei causa est quam ago, quiescere non audeo. Pro uestra salute ac prosperitate uos admoneo et supplex  flagito ut uosmetipsos liberetis periculo, meque deuotissimum uobis famulum secundum frequentes uestras promissiones asperrimo subleuetis labore. Que beate memorie pater uester, intercedente gloriosa matre, peregrinis et Dei seruis 95 largiti sunt ob redemptionem animarum suarum, hec afflicti uariis necessitatibus, quatuor annorum spatio, quia omnes adesse non possunt, per me reposcunt a uobis. Ut ipsa etiam eorum uerba sciatis, dicunt iniustum esse ut a uobis fame torqueantur et frigore, cum assidue pro uestra temporali et perpetua salute cogantur orare, nec uos omnino consecuturos felicitatem quam desideretis donec cum paruulo nostro [d 2Kb] sancto Petro in gratiam amicitie redeatis. Ac ne putetis eos iocari, serio confirmant senes nostri experimento  se proprio comperisse, idque sibi pueris a senibus esse traditum, quod quicunque monasterio nostro insigne aliquod intulerit damnum, nisi cito resipuerit, magnum incurrerit incommodum, aut sanitatis, et uite pertulerit dispendium. Ne igitur tali re aut similibus uestram impediatis prosperitatem, nec seruorum Dei penuriam contemnatis, nec salutem uestram dubiam faciatis. Reddite potius Deo uota uestra, dum potestis; ad cuius iudicium nimis tremendum quotidie properatis nobiscum, in quo absque respectu dignitatum aut personarum unusquisque recipiet quod meretur. uita hec breuis et incerta est, et iuniores uobis quotidie moriuntur. Ipse uero Deus promittit et minatur: Qui glorificat me, glorificabo eum; qui autem contemnunt me, erunt  ignobiles . Ad uirilem etatem perducti estis. Ne timeatis iustitiam facere, ut per eam thronus uester firmetur. Domine mi rex, considera quod sicut nuper [e 1Kb] in exhortatione prudenter dictum est, iam pater es, et in magnis adhuc uersaris laboribus; et talem te omnibus exhibe ut boni te cupiant et optent uidere fortunatum 96 atque felicem auum, et post huius uite transitum, celestis patrie possessorem.



EPISTOLA LIu. NECESSARIO.

Non ignorabam haud aliter te quam uolebam quamque oportebat facturum, et maleficia illius perditissimi maxima ingenti auctoritate preuenturum.  Unde et tibi gratulor, et omnipotenti Deo si non dignas, certe quantas possum et ago et habeo gratias, qui sic me necessariis aliqua in parte destituit ut tamen hoc dispendium fidissimi deuotione suppleret. Nec uero ille impudenter inimicus solum cauendus et eludendus est, uerum et hi quos nuper dubitando prefeci, tua semper industria confirmandi, ut dicto audientes existere contendant, nec sibi ullatenus reniti tutum arbitrentur. uultus noster, cum redierit, forsitan tibi metum detrahet. Interim sine pauere ingratos.



EPISTOLA Lu. [a 1Kb] AD MARCWARDUM ABBATEM.

Desiderabili maximaque ueneratione suspiciendo Marcwardo abbati clarissimo Lupus presentem et futuram salutem.

 [b 2Kb] Nithardi aduentus ad [c 1Kb] Siluacum, quo me monasterii necessitas traxerat, uehementer me letificauit , cum uos esse 97 sospites et communem filium [d 3Kb] Eigilem ex ualidissima  infirmitate, opitulante fauore diuino, reualuisse ostendit. Tantam siquidem expertus sum uestram beneuolentiam et liberalitatem ut nemini quam uobis me maiorem debere sentiam deuotionem. uerum quanquam temporis malitia obstiterit ne possem hactenus obsequiis pandere quod merito concupisco, bonitate uestra prefisus audeo supplicare ne ad regem nostrum uenire grauemini: quia et res uestras forsitan recuperare poteritis, et nobis in recipienda cella sancti Iudoci prodesse plurimum; super qua et uobis iam et mihi sepissime et [e 1Kb] Ludouico nuperrime tam serio promisit ut, si adesse dignemini, dilationis nullum possit inuenire perfugium. Ita et rei discrimine terrebitur, quod et peregrinis nobisque monachis a suo patre et matre  relicta stipendia sustulit; et promissionum suarum serie constringetur, ut saltem tunc faciat quod olim se facturum spopondit. Pridie Kalendarum Decembrium ad comitatum accessi; et ingentibus dispendiis atque laboribus cum rege uersor assidue spes  meas differente propter absentiam, ut fatetur, Odulfi. Is languere dicitur, nec tam periculose ut uel admonitus corrigatur, quod optaremus, nec tam grauiter ut moriatur, quod propter eius [a 2Kb] certissimam damnationem doleremus. Properate itaque ut, quoniam propiores aliquantulum facti sumus, post tanta spatia desideratis refouear alloquiis, et uestro annisu, auctore diuina gratia, liberer angoribus uix ferendis. Tales, queso, nostris estote pueris quales non modo nostris, uerum etiam uulgo fuistis omnibus paternitatem uestram pie querentibus. 98 Exiguitatis mee nomine carissimum Eigilem et reliquos omnes fratres dignamini salutare. Laboriosissimum difficillimo tempore negotium, presertim nichil meritus, uobis imponere haudquaquam presumpsissem,  nisi quod rex noster uos ad colloquium inuitaret comperissem; adeo ut mihi quoque hoc tempore preceperit ut si forte ad monasterium nostrum accederetis, ad se uos deducendos curarem; utque licentiam impetraturi, inter alia commode imperatori suggerere possetis a me fratribusque nostris, qui pro eo semper oremus, uos precibus fatigari: ut quoniam [b 1Kb] de loco nostro sitis, a quo uos corpore duntaxat ecclesiastica utilitas abduxerit, isque diminutione facultatum uehementer attenuetur, atque religioni paupertas impedimento sit, intercessionis opem instaurationi eius impensissimo studio conferatis. uale, domine Paterque carissime, Lupique tui semper benigne memineris.



EPISTOLA LuI. [c 1Kb] RATBERTO ABBATI.


Bonis omnibus amplectendo Ratberto Lupus in Domino salutem.

Habita diligenter opportunitatis ratione, suggessi domino regi, annitente uulfegiso nostro, super Iuone id uos postulare ut quoniam nec ad monasterium remeasset, et uerisimile esset eum que fuerit solitus iterare, si quando reuerti tentaret, ne in sui aliorumque perniciem potestatis eius presidio muniret. Siquidem esset indignum eius maiestate, nisi resipiscentibus, peruersis aperire accessum, 99 nedum impunitatis indulgere securitatem. Ille, quo solet uultu cum gratiosus apparet, post quedam alia, iure se ipsi monacho deinceps negaturum auctoritatis  aditum respondit, quo hactenus uti contempserit, atque hoc sibi satius uideri ne pereat ut constringatur conuenienti custodia priusquam societatis communionem recuperet. Nos uero, tametsi offerret que sperare uix omnino possemus, idque, ut par erat, amplecteremur, uos nec citra decretum. Regule subsistere nec ultra uelle progredi constanter astruximus. De liberalitate uestra quid sentiam nolui precipiti declarare preconio, donec experirer an copia piscium, que uentura erat cum maxima, tum etiam, ut opinabar, optima, mei supergrederetur ingenioli facultatem.



EPISTOLA LuII. EIDEM.

Dilectissimo abbati Ratberto Lupus omnimodam  salutem.

Quod flagitastis exsequi absque dilatione contendi; euolutisque ratiocinationibus multis, ad hanc uirum compuli conditionem ut non modo noceat nichil, uerum etiam prosit plurimum, si erga eius propinquum, qui tempore tumultus discessit, et instaurata pace reuerteretur, benigni exstiteritis. Id uos et libenter facturos et in omnibus que iubere dignaretur obsecuturos, dum eius gratia frueremini, fiducialiter spopondi; atque eo usque institi donec firmissime promitteret nichil se uobis offecturum, nisi prius mecum causam conferret. 100 Itaque modum petitionis mee hoc fine terminaui, ut si quando rebelles eius fauore suas querelas fulciri deposcerent, non uulgo acquiesceret, uerum res  duntaxat dignas uestre conscientie reseruaret. Quedam alia comperi tam caute reuelanda ut ea litteris comprehendere tutum non putauerim, tamque necessaria cognitu, ut quam potestis celerius, preterita qualibet alia utilitate, mihi ad colloquium occurrere debeatis. Ceterum, nisi iam molestum sit, profecturo mihi cum rege, si Deus uult, ad Siluacum nuntium dirigite; ut cum gratias agere cepero, uberius dicendi copia frustra conantem plurima non destituat. Ut uero epistolam serio claudam, obsecro ne sim uobis oneri quod nimie familiaritatis fiducia multa postulo: quia si uitam et prosperitatem Deus mihi concesserit, non sum nunc ad accipiendum paratior quam quondam ad largiendum esse curabo.



EPISTOLA LuIII. EIDEM.


Quod petiistis, necdum regi suggessi, quod opportunitas defuit. Maturabo tamen uobis, cooperante Deo, morem gerere, communi honestate seruata. Bene ualete.



101 EPISTOLA LIX. AD MARCWARDUM ABBATEM.

Non ignoratis, credo, reges nostros [a 1Kb] apud Traiectum hebdomade secunda Quadragesime celebraturos colloquium; quo me trahit ecclesiastica necessitas. Qua urgente, ut uobis iam aliis expressi litteris, cum rege quartum ago mensem, ita ut ne die quidem a comitatu abfuerim. Prebeat igitur se mihi  saltem illic desiderabilis uestra paternitas, ut nostra familiariter uiua tamen uoce ualeamus cognoscere. Si quid preterea, ut passim soletis omnibus, nobis quoque facultas fuerit impendere, libenter nos accepturos cognoscite. Debent enim parentes thesaurizare filiis , ut fallere nescia diuini Spiritus confirmat auctoritas. Benigne mei memores cupio uos ualere feliciter.



EPISTOLA LX. AD EUMDEM.


Charissimo Patri [b 1Kb] Marcwardo Lupus.

Officiosa humanitas uestra uicit petitionem meam, que leuiter tetigit quod temporis poscebat necessitas. Proinde fuit ea gratior quam estimare ualeant erumnarum expertes. Molestissime autem fero quod uobis non uisis discedo. Quanquam consolatur meam mestitiam quod post [c 1Kb] Pascha nostram uos uisitaturos pollicemini paruitatem. Commode autem et me presente 102 id uos facturos puto, si secunda hebdomade mensis Maii iter ad nos arripiatis. Nam quinto decimo die post Pascha [d 2Kb] synodus magna, ut aiunt, apud [e 1Kb] Attiniacum celebrabitur; cui me abesse [f 1Kb] nequaquam, ut credo, nostri presules patientur.  [g 1Kb] De cella nostra nichil aliud paternitati uestre possum exprimere nisi quod promissionum ubertas spes nobis uarias pene quotidie pariat, et quod, sicut omnium, preter malorum, illius quoque rei effectus incertus sit. Abbas monasterii quod Germanice [h 1Kb] Saligstat appellatur, cui nomen est [i 2Kb] Ratlegio, partem quamdam cuiusdam libri faciet mihi describi, eamque uestro, mihi reddendam, nuntio se traditurum promittit; atque obsecrat ut tabulas quas Hilpericus  pictor [a 1Kb] beatis uouit martyribus, hebdomada secunda post Pascha ipsi dirigere dignemini. Quod etiam causa petitionis mee uos maturare cupio; ut cum ad nos ueneritis, prefatam partem ipsius libri nobis afferendam curetis. In pueris multum nobis prestiteritis, si quod cepistis paterna pietate non grauemini consummare. Capitis autem dolorem nepoti meo parcitas potus forsitan detrahet, si eius appetentior fuerit deprehensus. Alioqui nostro curandus reseruabitur medico, qui omnes, quarum nullam non ignorat, depellere se posse confidit infirmitates. Integerrime uos amans felicissime ualere desidero, et ut me semper apud Deum precipue iuuare dignemini supplex efflagito.



103 EPISTOLA LXI. [b 1Kb] AD GUIGMUNDUM EBORACENSEM EPISCOPUM.


Reuerentissimo magnaque ueneratione suspiciendo Guigmundo, Eboracensis Ecclesie antistiti, cunctisque sub eo Domino [c 1Kb] Deo famulatibus Lupus abbas et uniuersa cenobii Ferrariensis congregatio in Domino salutem.

Ingens fluxit spatium temporis quod, perturbationibus uariis crebrescentibus, societas que a precessoribus nostris, auctore Domino, inita est, nulla preter orationes protulit indicia caritatis. Nunc autem aperiente se gratia pacis, et recepta cella sancti Iudoci, unde et hec scribimus, curauimus, ut par fuit, priores certare officio, uosque siue ad repetendam siue ad declarandam amicitiam prouocare. Ac  primum illud ante omnia suppliciter poscimus, ut et in priuatis et in publicis precibus nostri memores esse dignemini. Deinde uolumus ut uicissim nobis prestare studeamus quidquid gratiosum fore litteris utrinque directis constiterit et facultas permiserit. Maturate igitur uestram nobis pandere uoluntatem, ut et ad morigerendum uobis continuo preparemur,  et fructu dilectionis Dominus Deus noster glorifice tur ac delectetur. Cupio uos ualere feliciter, amantissimi Patres.



104 EPISTOLA LXII. [d 1Kb] AD ALTSIG. ABBATEM.

uenerabili Altsig. abbati Lupus monasterii Bethlehemitici siue Ferrariensis in Domino salutem.

Ingenti clementia Dei nostri discordie peste mitigata, que totas Gallias Germaniamque hactenus uexauit atrociter, inter ipsa pacis exordia fedus quod inter nostram uestramque olim fuit Ecclesiam directis ad reuerentissimum Guigmundum episcopum litteris studui renouare. Quia uero uos amore sapientie, cuius et ego sum auidus, flagrare comperi,  uel secundum illud Tullii, pares cum paribus facile congregantur, uel iuxta recepte Scripture assertionem, Omne animal diligit sibi simile, sic omnis homo, hac epistola meam offero et uestram expeto amicitiam, ut nobis uicissim cum in sacris orationibus, tum etiam in quibuslibet aliis utilitatibus prodesse curemus. Atque ut quod polliceor uos exsequamini priores, obnixe flagito ut questiones beati Hieronymi, quas, teste Cassiodoro, in uetus et Nouum testamentum elaborauit; [e 1Kb] Bede quoque uestri similiter questiones in utrumque Testamentum, itemque memorati Hieronymi libros explanationum in Ieremiam, preter sex primos, qui apud nos reperiuntur, ceteros qui sequuntur; preterea Quintiliani Institutionum oratoriarum libros XII, per certissimos  nuntios mihi ad cellam sancti Iudoci, que tandem aliquando nobis [f 1Kb] reddita est, dirigatis tradendos Lantramno, qui bene uobis notus 105 est, ibique exscribendos uobisque quam poterit fieri celerius remittendos. Quod si omnes non potueritis, at aliquos ne grauemini destinare, recepturi a Deo premium implete caritatis, a nobis autem quamcunque  possibilem duntaxat cesseritis uicem tanti laboris. ualete, nosque mox ut se opportunitas obtulerit exoptabili responso letificate.



EPISTOLA LXIII. [a 1Kb] AD PRUDENTIUM EPISCOPUM.

Charissimo suo Prudentio Lupus in Domino salutem.

Septimo Idus April., [b 1Kb] Heriboldus episcopus paulo ante regressus a rege, mandauit mihi ex precepto eiusdem regis ut quoniam se ipse [c 1Kb] legationis functione absoluisset, eamdem nos strenue ac celeriter [d 1Kb] exsequeremur, ut in conuentu generali memoratus rex de singulis locis posset certior fieri. Itaque quia et tempus appropinquat, nec sine difficultate,  maxime propter equorum pabulum, colloqui possumus, nec uero ante copiam herbe quod iubetur inchoare, et ualetudinem uestram, et quid super hac re uobis placeat continuo directis litteris declarate. Ut autem hinc meam sententiam uobis aperiam, superuacuum iudicio loca quorum statum iam perspeximus, iterum adire, quando nulla sit correctior subsecuta, et in Aurelianensi ac Senonico, et uestro ac nostro pago, restent quedam cenobia in quibus tempus interim terere possimus, ut sicut in aliis locis, ita et in his etiam emendanda per nos rex cognoscat. Et ne in legatis eius ipsius 106 iussio contemnatur, si uoluerit, sanciat. Quanti enim simus habiti, imo ipse qui nos miserat, nobis impensus honor patefecit et monasteriorum instaurata religio.  Proinde antequam legationem adoriamur, regi per me de his que uidebuntur suggerere statui et [e 1Kb] tractorias accipere, et tunc fauente Dei gratia proficisci. uicissim ergo sensum uestrum litteris exprimite, ut optimum factu ex utriusque ingenio colligatur. Illud autem non uos fugiat, quantumcunque  in hac legatione laborauerimus, nec nobis nec hominibus nostris aliquid remittendum quin agamus quod ceteri, si motus his qui hactenus uexarunt exstiterint similes.



EPISTOLA LXIu. EXHORTATIO AD REGEM CAROLUM.

Ut pacifice feliciterque regnetis obseruanda uobis fideli deuotione collegi. Creatori uestro Deo et iudici futuro gratias habete semper et agite, qui uos hactenus malis pluribus liberauit, et bonis multiplicibus exornauit; utque uobis initium, profectum atque perseuerantiam in bonis actibus largiatur quotidianis precibus flagitate. Cum essetis paruuli, loquebamini ut paruuli, sapiebatis ut paruuli. Nunc autem  ad uirilem perducti etatem, secundum eumdem Apostolum , in quo euidenter Dei Spiritus loquebatur, euacuate que fuerunt paruuli. Scilicet stulta queque atque inania declinantes, rationabilia, presenti et future saluti profutura, sectamini. 107 Que agenda sunt prospicite diligenter et retractate subtiliter, communicato consilio cum Dei uestrisque perfecte fidelibus, quia, ut diuinum nos instruit eloquium, qui sibi nequam est, cui bonus erit?  Nec uos cuilibet ita subiiciatis ut ad eius arbitrium omnia faciatis. Cur enim regium nomen pretenditis, si regnare nescitis? ut pace cunctorum dixerim, non expedit uobis et populo ut aliquem uobis equetis, nedum preponatis: quoniam Deus, qui scit quid sit in homine, premonet ne des  potestatem filiis tuis in uita , quia melius est ut illi te deprecentur quam tu illos. Si filiis hoc non est concedendum, quanto minus aliis? uicem uos gerere Dei quis ignorat? At ipse dicit: Gloriam meam alteri non dabo . Non admittantur ergo a uobis monitores, quos [f 2Kb] baiulos  uulgus appellat, ne gloriam uestram inter se ipsi partiantur, et meliorem amorem alienent a uobis. Imitatione Dei nolite [a 1Kb] personaliter iudicare; sed in eadem causa diues, mediocris et pauper, eumdem uos sentiant; ut sit quod potentes terreat, et quod mulceat non resistentes. Bene semel gesta nunquam nisi in melius immutaueritis, ut fidem uestram atque constantiam cuncti mirentur. Fugite leuitatem, morum maturitatem apprehendite, ut uestra probitas cunctis possit prodesse subiectis. uitate malorum societatem, quoniam, ut scriptum recolitis, corrumpunt mores bonos colloquia mala . Amplectimini bonorum collegium, quoniam cum sancto sanctus eris, et cum uiro innocente innocens eris. Et cum electo electus eris, et cum peruerso peruerteris  . Et apud eumdem regem et prophetam pulcherrime dicitur: Ambulans in uia immaculata, 108 hic mihi ministrabat. Non habitabit in medio domus mee qui facit superbiam: qui loquitur iniqua, non direxit in conspectu oculorum meorum . Ne metuatis potentes, quos ipsi fecistis, et quos cum uultis extenuare potestis. Ne confidatis in principibus, in filiis hominum, in quibus non est salus ; sed transferte spem uestram ad Deum, qui fecit celum et terram, qui custodit ueritatem in seculum. Concipite honestam ueritatem, ut quod uos non decet prestare, nemo scienter a uobis [b 1Kb] audeat postulare. Cogitate multa, nec dicatis omnia, quia uel iuxta diuinam Scripturam qui custodit os suum, custodit ab angustiis animam suam , uel iuxta [c 1Kb] secularem litteraturam: Quod occultum uelis, nemini dixeris. Quomodo namque poteris ab alio exigere silentium quod tibi ipse non prestas. Et: Non potest uox missa reuerti . Communem utilitatem et opportunitatem omnium carissimam uobis omnes intelligant, ut certatim omnes sibi uos preferre contendant. Diuinas et humanas leges, iustas duntaxat, nemo sinatur contemnere, quia malorum impunitas uitiorum semper peperit incrementum. Humilitas  cuncta opera uestra uenustet, quia scriptum est: Quid superbit terra et cinis?  Et: Quanto magnus es, humilia te in omnibus, et coram Deo inuenies gratiam , et ipse Redemptor noster admonet: Discite a me quia mitis sum et humilis corde, et inuenietis requiem animabus uestris . Eleemosynis assiduis Deum uobis placate secundum illud: Miserere anime tue placens Deo , quia, ut sacre continent Littere, eleemosyna a morte liberat, et non patitur animam ire in tenebras . Saluator quoque hanc ita 109 commendat: Date eleemosynam, et omnia munda sunt uobis  Glorificate Deum in omnibus, quia ipsa testatur: Qui glorificat me, glorificabo eum; qui autem contemnunt me, erunt ignobiles .  Rex etiam et propheta eximius sic sibi Deum preponit: Non nobis, Domine, non nobis, sed nomini tuo da gloriam . Hec studiose custodientes, Deo et bonis quibusque placebitis; rebelles, Deo, ut credimus pro uobis pugnante, comprimetis atque uincetis, et post regnum temporale atque laboriosum consequemini sempiternum et uere quietum.



EPISTOLA LXu. FRATRIBUS QUIBUS PRAEERAT.

Dilectis fratribus suis Lupus abbas in Domino salutem.

Flagrante cupiditate hostes nostri multa quidem conati sunt, sed protegente nos Domino meritisque sanctorum spe sua deiecti sunt, eodemque opitulante,  nunquam optatum sibi consequentur effectum. Quod uobis declarare studui, ut Deo et sanctis eius digne gratie referantur, et recepta securitate mentes uestre quietis gratia perfruantur.



EPISTOLA LXuI. [d 1Kb] AD REGINFRIDUM EPISCOPUM.

Reuerentissimo presuli Reginfrido Lupus in Domino salutem.

Profecturus Romam, transitum nobis fore haud  longe ab 110 urbe uestra didicimus; ubi uestram humanitatem, quam animo precipimus, re ipsa cupimus experiri, maximeque, cuius penitus copia deest, Italice monete argento, quod solum usui futurum est nobis, permutandi; id interrogati concorditer quique confirmant. Conspectum quoque uestrum, fauente Deo, nobis exhibetis, ut officii beneficium hac, ut decet, gratia cumuletis. Sane aduentus nostri certum tempus prefigere non ualeo. Tamen hunc futurum aut precipiti estate aut prima suspicor parte autumni. Bene uos ualere cupio.



EPISTOLA LXuII. AD W.

uenerabili u. Lupus.

Nec opinanti mihi, optanti tamen, uidendi uos occasio  sese obtulit, quod ab urbe que in uestra cura et patrocinio requiescit Romam proficiscentibus, quo ipse tendo, iter patere cognoui. Facite itaque ut, positis aliis occupationibus, sincere caritatis fruamur alloquiis, et de presenti utilitate et futura salute tractemus. Otiosum autem existimo premonere ut me iuuare his que usus poposcerit studeatis, cum nichil derogare debeam uestre prudentie et liberalitati confidere plurimum. Peritiam ergo regionis in qua uersamini, affectumque patrie in qua orti sumus, prestare nobis contendite. Transibo uero, si Deus uult, per uos, ut opinor, aut extremo estate aut certe primo autumno. Cupio uos ualere feliciter.



111 EPISTOLA LXuIII. AD DOMINUM MARCWARDUM ABBATEM.


Charissimo ac desiderantissimo Patri Marcwardo Lupus plurimam salutem.

 Orationis gratia et quarumdam ecclesiasticarum studio causarum, quas, Deo uolente, reuersus, cum uos uidero, paternitati uestre aperiam, Romam proficiscor. Et quoniam in conficiendis rebus [a 1Kb] apostolici notitia indigebo, ea uero sine [b 2Kb] munerum intercessione iniri commode non potest, uelut ad paternum, imo ad maternum gremium ad uos confugio, supplicans ut sicut nunquam mihi in ulla necessitate defuistis, ita in hac adesse dignemini, mihique, si ullo modo potestis, per presentes nuntios duo saga ueneti coloris et totidem lintea, que Germanice [c 1Kb] glizza uocantur, dirigatis, que illi comperi esse carissima atque gratissima. Horum si fuerit uobis integritas ardua, nequidquam uidebitur nobis ipsa medietas contemnenda. Namque ita  seculari eruditione docti sumus ut sperantes minora, maiora poscamus. Ac ne ingenio nostro latiorem defuisse materiam suspicemini, si equo tollutario, uel quolibet alio fortissimo, nostrum iter subleuaueritis, plurimum nobis collatum esse ducemus. Sane nichil me obtinuisse moleste non feram, si communicatis his litteris cum communi filio Eigile, [d 2Kb] risum uterque uestrum tenuerit. Cupio uos ualere feliciter, meique benigne memoriam gerere.



112 EPISTOLA LXIX. [e 1Kb] AD ANSBALDUM.

Dilecto suo Ansbaldo Lupus salutem.

Moleste tuli quod tanta opportunitate comperta, ut parcissime dicam, nichil mihi uel mandare uel scribere  uoluisti. Tamen, quanquam curam nostri tam facile deposueris, quod in te reprehendo, ipse nequaquam imitabor, sed me aspernantem pio complectar colloquio. Tullianas epistolas, quas misisti,  cum nostris conferri faciam, ut ex utrisque, si possit fieri, ueritas exculpatur. Tu autem huic nostro cursori Tullium in Arato trade, ut ex eo quem me impetraturum credo que deesse illi Egil noster aperuit suppleantur. Bene uale, et tuis me semper orationibus protege.



EPISTOLA LXX. AD MARCWARDUM.

Desiderantissimo et integritate uite merito suspiciendo Marcwardo abbati Lupus perpetuam salutem.

Dignas uobis rependere gratias non ualemus, sed non idcirco uel uerbis id tentare non debemus. Siquidem inter alia que nobis iam plurima prestitistis, lingue uestre pueros nostros fecistis participes, cuius  usum hoc tempore pernecessarium nemo nisi nimis tardus ignorat. Itaque non istis gratam rem solum, uerum etiam utilissimam nobis omnibus 113 contulistis. Dilectissimum fratrem Eigilem et ceteros Iu Non. Septembris letus excepi. Sed ut congruum curationi tempus impenderent, iusto celerius dimisimus, ea conditione obstrictos ut per nos, dum redierint, proficiscantur. Sumus enim de eorum sanitate et ipsorum et uestri causa uehementer solliciti. Ceterum hunc nouitium cursorem nostrum uestre sanctitati commendamus, omni genere conuersationis professioni sue respondentem, nisi quod adhuc, credo propter timores nocturnos, solus cubare non potest. Opto uos ualere feliciter, meique semper paterno affectu meminisse.



EPISTOLA LXXI. AD REGEM CAROLUM, ANTE RECUPERATIONEM CELLAE.


Precellentissime domine mi rex, humiliter supplico ut suggestionem tui deuotissimi famuli digneris prudenter cognoscere et clementer tractare. Religiosissimus imperator Ludouicus, uestre nobilitatis auctor, ad petitionem gloriosissime memorie Iudith Auguste matris uestre cellam sancti Iudoci monasterio Ferrariensi contulit, et suum donum [a 1Kb] precepto firmauit; ut et monachi absque inopia in monasterio Deo seruirent, et in prefata cella hospitalitatem iuxta Dei timorem peregrinis impenderent, atque pro utriusque salute et prosperitate Dominum [b 1Kb] delectabiliter exorarent. Eorum eleemosynam  primo benigne concessistis, 114 nouo etiam precepto firmastis; sed postea ad persuasionem eorum qui cum Dei offensione non timent ditescere, euacuata duplici eleemosyna, uotum secularium de  memorata cella impiere coacti estis. Quam ob causam nunc Dei serui, qui pro uobis assidue orant, hoc triennio consueta uestimenta non accipiunt, et que ferre compelluntur, attrita et pleraque resarta sunt, leguminibus emptitiis sustentantur, piscium et casei consolationem rarissime consequuntur, famuli debita indumenta non accipiunt: que omnia nobis ex predicta cella ministrabantur, in qua intermissam transmarinorum curam aliorumque pauperum et neglectam sui culturam utinam uobis Deus non imputet. Me, preter communem necessitatem et singularem laborem, grauissimus pudor onerat, quia id quod alii abbates ad stabilitatem religionis munificentia imperiali consecuti sunt, ego quasi omnium uilissimus et inutilissimus amisi. Tamen  spem gerens recuperandi meo seruitio quod nulla in uos culpa, ut Deus testis est, perdidi, maxime cum uestram promissionem inde teneam, quam fallere nefas est; imploro quod iuste reposcimus, ne ulterius differatis, sed continuo uobis nobisque dignemini consulere, ut et Deum faciatis uobis propitium, et nos ultimos famulos uestros reddatis ad intercedendum pro uobis omni tempore promptiores.



115 EPISTOLA LXXII. [c 1Kb] AD DIDONEM Ex persona Marcwardi.

Reuerentissimo et plurimorum preconiis celebrando  Didoni abbati Marcwardus plurimam salutem.

Artis uestre singularis peritia multorum oratione peruulgata fratris Nithardi potissimum relatione nobis innotuit: quo etiam referente comperimus passim uos accessum indigentibus [d 1Kb] aperire, et sempiternam usuram temporali egrotantium remedio procurare. Unde tametsi uobis adhuc sumus ignoti, non dubitauimus propter [e 1Kb] eiusdem religionis unitatem, cuius etiam uos obseruantissimos gratulamur, materiam prestandi nobis beneficii ultro proponere, parati uestre opinatissime liberalitati modis quibuscunque possumus respondere. Namque et filii nostri, quos et uestros optamus, molestia corporis laborabant; quam aliquot adhibiti apud nos medici propulsare nequiuerunt. Hos, Domino et uestre caritati  fidentes, curandos uobis offerimus; ut per uos optate sanitatis solatia temperantes, auctori eiusdem nobiscum gratias referant et uestro labori. Illi quidem deuotionem, quam solam possunt, utpote monachi,  repensent; nos autem dignum omnino seruitium persoluamus. Petitionem nostram diu uerbis extendere noluimus, ne forte [a 1Kb] de uestre caritatis perfectione dubitare uideremur, que non solum ignotis, uerum etiam inimicis prodesse contendit. Et ideo, ut optime 116 nostis, oraculi mandatum attestatione prophetica confirmatur. Optamus uos ualere feliciter.



EPISTOLA LXXIII. AD GUENILONEM.

Reuerentissimo antistiti Gueniloni . . . cuius lectione uestra uictus amore pene . . . per communem propinquum nostrum ab ra . . . dirigite. Quem quantopere diligantur . . . quod eum preter uos nulli unquam passus sim . . . autem ecclesie nostre  quod fanum appr . . . equissimum iam decreuistis et . . . querere ipsi optime intelligetis. Quanquam in proximo conuentu uobis gratias retulerim, putans penitus litem esse sopitam, noueritis nichil esse definitum, sed ad uotum eorum qui etiam iniuste non erubescunt, imo appetunt esse uictores, occasione dilationis presbytero uestro preparatum quod quesiuit emolumentum ac nostro, quam fastidit, iam spem inanem relictam. Proinde uestra insignis prudentia, que didicit ex Euangelio non personaliter iudicare, instructa est etiam illo ueteri precepto: Iuste iudica proximo tuo , iudicii ueritatem, ut cepit, constanter et cito perficiat, ne, quod absit, abutantur uestra nobilitate qui cupiditatis patrocinium suscepere. Nam et ipsa illis  ad subuersionem ecclesie nostre oratorium nouum commenta est, et ne ueritati acquiescant unanimitatemque caritatis dissoluant, adhuc inde sese hortatur. Peto etiam ut ad supplicationem Gerohaldi 117 presbyteri [b 3Kb] Lau. Diaconum eius propinquum in ipsius titulo dignemini ordinare, quoniam difficultate uisus frequenter non sufficit sacerdotale munus  implere. Cete . . . perfectione queso me fieri e uestigio certiorem . . . digno tamen qualicunque paruitatis mee discedatis . . . ualere feliciter . . .



EPISTOLA LXXIu. AD EUMDEM.

Reuerentissimo presuli Gueniloni Lupus in Domino salutem.

T. Liuium per hunc . . . agite, quia illo non mediocriter indigemus. Bene . . . tamen postulauimus dignamini implere . . . sanctos ordines largiemini participem cum . . . insenum infirmitas illius promotione . . . meum quod elaboraui delibero ac . . . ueritate pretii quo redempti sumus [c 1Kb] ipse uobis elegi ostendere quam per quemlibet dirigere,  ut otio nobis diuinitus collato, tantarum rerum subtilitatem facilius mecum possitis aduertere.



EPISTOLA LXXu. AD BERTOLDUM.

Dilecto suo Bertoldo Lupus salutem.

In hoc quem nuper habuimus conuentu, quanquam uoluissem, idque episcopo uestro dixissem, demiror contigisse ne nos inuicem uideremus. Preter alia uero que inter nos familiariter 118 conferrentur, statueram uos precari, quod nunc efflagito, ut in saltu apud Matriniacum uestrum largiamini nobis uiginti arbores, earumque peritos commodetis aliquot cesores, ut iuncti nostris nauiculam nobis componant meliorem quam inuenire possimus uenalem. Per  hunc ergo nuntium quod uobis concedere placuerit remandate.



EPISTOLA LXXuI. AD HINCMARUM.

Clarissimo presuli Hincmaro Lupus perpetuam salutem.

[d 5Kb] Collectaneum Bede in Apostolum ex operibus  Augustini ueritus sum dirigere, propterea quod tantus est liber ut nec sinu celari nec pera posset satis commode contineri. Quanquam si alterutrum fieret, formidanda esset obuia improborum rapacitas, quam profecto pulchritudo ipsius codicis accendisset; et ita forsitan et mihi et uobis periisset. Proinde tuto uobis memoratum uolumen ipse commodaturus sum, cum primo, si Deus uult, aliquo nos contigerit sospites conuenire. Pineas autem nuces, quot cursor ferre potuit, hoc est decem, mittendas curaui. Rescriptum uestrum, quo notarii, ut scripsistis, me priuauit impedimentum, cursor idem noster ad hoc directus, ut a uobis propositum est, accipiat, ut lectione illius uel erudiar uel delecter. Benigne uos mei memores opto ualere feliciter.



119 EPISTOLA LXXuII. [a 1Kb] AD PARDULUM.


Charissimo suo Pardulo Lupus plurimam salutem.

Secundum quod statuistis, direxi nuntium qui super meis recentibus litteris quid uobis uisum fuerit et  quecunque cognitu necessaria iudicaueritis comprehensa uestris apicibus reportaret. Peto itaque ne illum uacuum aut tardius remittatis. Cupio uos ualere feliciter.



EPISTOLA LXXuIII. EIDEM.

Unice singulariterque dilecto Pardulo episcopo Lupus in Domino salutem.

Sacris domini regis non sum euocatus. Propterea [b 1Kb] ad conuentum non ueni. Litterarum ipsarum exemplar dirigendum curaui, ut si forte mentio de me inciderit, iuste me remansisse possitis ostendere. Ceterum quia me intra conseptum familiaritatis admisistis, queso ut et nunc, et quotiescunque possibilitatem Deus largitus fuerit, tutum uestra intercessione  reddere curetis. Ego, ut nostis, hostem ferire ac uitare non didici, nec uero cetera pedestris ac equestris militie officia exsequi, nec rex noster solis bellatoribus indiget. Admonitu uestro et, si opus fuerit. Hincmari, si expeditio ingruerit, obsecro doceatur ut, quoniam [c 2Kb] studia mea non magni facit,  uel dignetur considerare 120 propositum [a 1Kb] et alia mihi iniungere que ab illo penitas non abhorreant. Id, si me sincere amatis, sic potestis efficere ut non solum offense contraham nichil, uerum etiam gratie consequar aliquid. Ita mihi comperta et probata est uestra prudentia. Itaque dum tempus et locum habetis, et mihi et quibuscunque ualetis, queso, succurrite, certi et Deum iustum retributorem futurum, et nos sinceram beneficiorum memoriam habituros. Litteras que me letificent remittite; et mei benigne semper memores, bene ualete.



EPISTOLA LXXIX. [b 1Kb] AD ROTRANNUM MONACHUM.


Charissimo suo R. Lupus salutem.

Quoniam ad conuentum non euocatus nolui me ultro ingerere, uenerabili episcopo Hincmaro litteras dirigens, inter alia Hilmeradi nostri causam apud eum studui commendare. Ex eisdem litteris uerba hic posui, ut eidem Hilmerado possitis ostendere quam uelim rebus eius fauere. Hilmeradus, inquam, quem rex Ambianensium esse episcopum iussit, quadam mihi necessitudine coniunctus est, cui supplico prosit quod apud uos plurimum ualeo. Nam licet desit ei forsitan [c 8Kb] aliquid eruditionis, tamen poterit esse  utilis, cum et uestre doctrine parebit. Et si plene non potest docere instituta diuina, poterit tamen facere unde et ipse et eum sequentes efficiantur salutis eterne capaces. Hec ad illum sic scripsi. uos queso ut in cepta semper amicitia maneatis, certi me nunquam ab officio recessurum. Bene ualete.



121 EPISTOLA LXXX. AD USUARDUM ABBATEM [a 1Kb] .

Dilecto Usuardo abbati et archidiacono Lupus in Domino salutem.

Non estis obliti quemadmodum uobis, presentibus maioribus ecclesie uestre, constitutum synodi decretumque metropolitani [b 1Kb] Amuli ostenderim super  presbytero Godelgario, terruerimque uos, nisi preceptum domini nostri regis [c 1Kb] confirmantis quod sancta synodus et metropolitanus iussisset impleretis, futurum ut iacturam grauis exsilii pateremini. uerum quia id hactenus distulistis, et memoratus [d 1Kb] presbyter tam diuturnam calamitatem cupit effugere, synodali et metropolitani simulque auctoritate regia commoneo ut quod per me uobis iniunctum est, sine dilatione perficiatis, ne forte pro triplici contemptu multiplicem uindictam sustinere cogamini. [e 1Kb] Breues etiam quos de facultate monasterii uestri mittere debuistis, ut apud [f 3Kb] Sedelocum mihi reddantur absque ulla excusatione procurate. Bene ualete.



EPISTOLA LXXXI. AD AMULUM [a 1Kb] EPISCOPUM. Ex parte Guenilonis et Gher.


Reuerentissimo et clarissimo presuli Amulo [b 1Kb] Guenilo episcopus et [c 1Kb] Gherardus comes perpetuam salutem.

Multa et magna 122 iussu domini nostri regis ex eius parte familiarissime uobis mandata reuelassemus, si quod ipse optauit, quod etiam suis uobis litteris significauit, nos quoque plurimum uoluimus, ad Augustidunensem urbem uacuum fuisset uobis exspectationi nostre occurrere. Sed quod nuntii uestri certissimas impossibilitatis uestre causas nobis prodiderunt, que copiose multipliciterque dicenda  uerbis nobis commisit, sensuum ueritate seruata, conati sumus uestre sapientie compendiosis litteris aperire. Precepit itaque ut eius uobis sermonibus  diceremus se fideliter tenere quod Rex regum, idemque Sacerdos sacerdotum, qui solus potuit Ecclesiam regere [d 1Kb] quam redemit, postquam humanitatem suam in celum euexit, semper cum suis futurus diuinitate, potestatem suam ad eamdem gubernandam Ecclesiam, in sacerdotes diuisit et reges; ut quod sancti docerent pontifices, et ipsi implerent et impleri facerent deuotissimi reges. Quamobrem se cupere debitam sanctitati uestre impendere reuerentiam, sicut ei quem sciat Diuinitatis cultum integre uelle seruare, atque uicissim postulare ut cum eo tale fedus concordie ineatis ut ubicunque ecclesiastice utilitati in portione diuinitus sibi collata uestre auctoritatis dispositione in re tanta cupit consulere, unanimitate uestri consensus continuo  adiuuetur. Et ne uos longis ambagibus diutius fatigemus recens incommodum Augustudunensis Ecclesie et prolixa perturbatio flexit eius pietatem ut [e 6Kb] sua  largitate uestraque promotione talem ei preficiat qui ruinas illius et spiritualiter et seculariter strenue sarcire sufficiat. Est autem quem benignitati uestre 123 plurimum commendat propinquus eius [a 2Kb] Bernus, a beate memorie glorioso imperatore Ludouico tenere educatus, et claris ornatus honoribus; quem et ipse hoc suo tempore multis experimentis inuenit idoneum, et opitulante gratia Dei, tanto negotio credit aptissimum. In hoc probatissimorum eius  [b 2Kb] consiliariorum acquiescit consensus. Idque uestre prudentie dominus noster iussit suggerere non esse nouicium aut temerarium quod ex palatio honorabilioribus maxime Ecclesiis procurat antistites. Nam Pippinus, a quo per maximum Carolum et religiosissimum Ludouicum imperatores ducit rex noster originem, exposita necessitate huius regni [c 2Kb] Zacarie Romano pape, [d 4Kb] in synodo cui [e 1Kb] martyr Bonifacius interfuit, eius accepit consensum ut acerbitati  temporis industria sibi probatissimorum decedentibus episcopis mederetur; ne forte simplicitate pontificum posset contingere quod in hac Heduorum urbe, cuius nos nunc cura exercet, euenit. Proinde se petere ut honorem a [a 3Kb] papa Romano maioribus eius et regibus et imperatoribus concessum, et a Lugdunensis Ecclesie metropolitanis, cui auctore Deo presidetis, nunquam hactenus infirmitatum, a uobis nulla uestra iniuria consequatur. Quod si in hac parte spretus non fuerit, [b 1Kb] facturum se ut in regno eius uestrum ministerium debitam semper uenerationem obtineat et optatum exitum sortiatur. Cuius petitioni nostras nos supplices iungimus preces,  ut quod tantis uiris uidetur optimum, uobis quoque complaceat; ut in obsequendo uobis non solum nos uerum etiam illos faciatis, quod optamus, cupidissimos debitores. Idque impetratum a uestra fidissima 124 nobis familiaritate uolumus ut quod uobis Deus inspirauerit nobis quam celerrime litteris ostendatis; ut per nos citius dominus noster rex, quod plurimum cupit, beneuolam in se uestram cognoscens uoluntatem, dignas Deo referat gratias, et antequam necessitate regni longius abducatur, damnosam presulis dilationem recidat, uobisque fidissimum [c 2Kb] adiutorem dirigat ordinandum. [d 1Kb] Godelsadum etiam, quem ex palatio suo [e 1Kb] more precessorum  regum maiorum suorum, ut ante monstratum est, [a 1Kb] Cabillonensi [b 1Kb] prefecit Ecclesie, flagitat idem rex ut hac Quadragesima non grauemini ordinare. Quod si per absentiam [c 1Kb] Teotbaldi episcopi uisum fuerit impossibile, quocunque tempore constitueritis congruum uobis curabimus ex [d 1Kb] episcopis nostris facere supplementum, ut quod prosit populo Christiano, absque dilatione per uos Deus implere dignetur.



EPISTOLA LXXXII. AD GUENILONEM.

Reuerentissimo presuli Gueniloni Lupus salutem.

Hic presbyter, cui nomen est [e 1Kb] Erlegaudus, ex ecclesia sancti Petri et nostra queritur pati se calumniam et de suo gradu periclitari. Proinde uestram  poscimus paternitatem ut ei iuste ac rationabiliter adesse dignemini, ne quorumlibet insidiis opprimatur, qui forsitan diuini timoris obliti, superare innoxium peruicaciter moliuntur. Prosit itaque huic et illis uestra prudentia, ut et hic, si est innoxius, liberetur, 125 et illi qui peccare in proximi lesione conantur, non inueniant facultatem. Quod donec inspirante Deo perficiatis et synodi tempus adueniat, si potest fieri, et uestre sanctitati uidetur, exsequendi officii quesumus recipiat libertatem; ne secundum inimicorum uotum, quorum se testimonio purgare possit inuenire non ualeat. Bene uos ualere cupimus.



EPISTOLA LXXXIII. AD LUDOuICUM.  Ante recuperationem celle.

Excellentissimo bonisque omnibus carissimo Ludouico abbati Lupus plurimam salutem.

 Iussu regis ad palatium dirigens nuntium, ad uos eum iussi accedere, ut que mihi agenda sunt, per uos ueraciter atque celeriter possim cognoscere. Proinde uestra insignis beneuolentia mihi necessaria cognitu litteris comprehendat; quibus certior factus, rebus gerendis occurram. Unum impense flagitauerim, ut si molitiones que occulte, ut fertur, cum Britannis exercentur effectum habiture credantur, non aspernemini significare, quod frustra expertum infructuosum periculosumque laborem etiam strenuorum animi ualde refugiunt, et compertum atque in litteras relatum est nequaquam inuitos ad bellum esse cogendos. De recuperanda cella nostra si se locus obtulerit, quemadmodum in omnibus, nos iuuare contendite; ut uestra industria et rex maximo  purgetur peccato, et nos 126 tandem aliquando necessitate nimia liberemur. Ita semper ut cupio ualeatis.



EPISTOLA LXXXIu [f 1Kb] . AD NOMENOIUM.

Landramnus, Turonum metropolitanus episcopus, Dodo Andegauorum, Aldricus, Cenomannorum episcopus, Guenilo, Senonum metropolitanus episcopus, Heriboldus, Antisiodori episcopus. Prudentius Trecassinorum, Agius Aurelianorum, Ercanradus Parisiorum, Hucbertus Meldorum, Helias Carnutum, Herimannus Neuernorum, Hincmarus, Rhemorum metropolitanus episcopus, [g 1Kb] Immo Nouiomagi, Pardulus  [h 1Kb] Lugduni, Rhothadus Suessionum, Hilmeradus Ambianorum, Erpoinus Siluanecti, Ermenfridus Bellouacorum, Paulus, Rothomagi metropolitanus  episcopus, [a 2Kb] Saxbodus Saiorum episcopus, [b 1Kb] Freculfus Lexouiorum, ualfridus Baiocacensium, [c 1Kb] Nomenoio priori gentis Britannice salutem que est in Christo Iesu Domino nostro.

Diu est quod Deus occulto, iusto tamen iudicio, permisit esse te rectorem gentis tue; in quo tamen regimine qualem te exhibueris testis est conscientia tua et amare querimonie diuersarum Ecclesiarum,  et afflictiones nobilium et ignobilium, diuitum et pauperum, uiduarum et orphanorum, quos damnabili cupiditate et horribili crudelitate uexasti. Sed quia Christianum nomen non penitus abiecisti, et nos ex [d 2Kb] apostolica successione debitores sumus omnibus, ut bene 127 agentes ad perseuerantiam exhortemur, delinquentes autem ad penitentiam [e 9Kb] auctoritate diuina prouocemus, uehementissime  tuis excessibus condolemus, et a tuo interitu paterna et episcopali sollicitudine te cupimus reuocare.

Cupiditate tua uastata est terra Christianorum, templa Dei partim destructa, partim incensa, cum sanctorum ossibus ceterisque reliquiis, possessiones ecclesiarum, que fuerunt [a 1Kb] uota fidelium, redemptio animarum, patrimonia pauperum, illicite in tuos  usus redacta, hereditates nobilium ablate, et maximi multitudo hominum uel interfecta uel seruitute oppressa, rapine crudelissime perpetrate, adulteria et corruptiones uirginum passim commisse, episcopi legitimi [b 1Kb] sedibus propriis expulsi, et, ut mitius loquamur, quia dicere noluimus [c 1Kb] fures et latrones, mercenarii introducti, patroni nostri beati [d 3Kb] Martini  quondam diecesis, ex qua uos esse negare non potestis, uiolata, omnes postremo ecclesiastici ordines perturbati; quod nimis dolendo et compatiendo dicimus.

 Satis hec ad tuam perditionem sufficiebant. Sed ad cumulum malorum auxisti temeritatem, et omnem lesisti Christianitatem, dum [a 15Kb] uicarium beati Petri  Leonem apostolicum, cui dedit Deus [a 1Kb] primatum in omni orbe terrarum, spreuisti. Cum enim eum postulasses  ut in libro suo te scriberet, et pro te Dei elementiam exoraret, et ille [b 1Kb] directis litteris se id  facturum promisisset, si se monentem obedienter audires, non solum nichil eorum que mandauerat fecisti, sed ne litteras quidem ipsas recepisti; et quia nolebas a malo desinere, timuisti bene monentem audire. In eo 128 igitur lesisti apostolos, quorum est princeps Petrus. Lesisti episcopos, qui iam cum Deo regnant in celis et miraculis coruscant in terris. Lesisti et nos: qui etsi non habeamus eorum meritum, idem tamen diuina gratia possidemus officium.

Nuper etiam excipiens [a 2Kb] Lantbertum, quem Ecclesia materna pietate ex aliqua parte receperat, ea scilicet conditione ut se corrigeret et mala solita perfecte declinaret, fecisti te participem, imo auctorem perturbationis populi Christiani. Eum enim  amator pacis dominus noster rex etiam [b 1Kb] ad tuam suasionem remouerat a finibus tuis, et aliis honoribus decorauerat. Et nunc eum rebellare conantem uelut in gremium recepisti, et ut in malo proficiat fouere non desinis. Iube afferri [c 1Kb] libros tuos. In eis comminantem Dominum audies: Impio prebes auxilium, et his qui oderunt Dominum amicitia iungeris ; et non solum qui faciunt, sed etiam qui consentiunt facientibus dignos esse morte inuenies.

 Nec ignoras quod [d 2Kb] certi fines ab exordio dominationis Francorum fuerunt, quos ipsi uindicauerunt sibi, et certi quos petentibus concesserunt Britannis. Quomodo ergo despicis legem Dei, que precepit ne transgrediaris terminos quos posuerunt patres tui ? et terram Francorum iniuste tibi defendere conaris, nec formidas illud: Maledictus qui transgressus fuerit terminos proximi sui ? O quid facturus es in die magni iudicii, cum tibi reddenda erit ratio de tuis annis, mensibus, horis, momentis? et hoc erit celeriter. uerum est enim quod iuuenis possit cito mori, sed senex diu non possit uiuere? Ante te prolixum fuit 129 seculum. Post te quoque Deo certum est quantum durabit. Pro hac uita breuissima noli tibi sempiternam miseriam  comparare.

Nisi deponas peruasionem alienorum, oppressiones omnium, societates perditorum, et recipias admonitionem sedis apostolice nostreque unanimitatis, non tibi prodest fides, nec quecunque putas bona opera: quia Saluator dicit: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est, ipse intrabit in regnum celorum .  Cogita quid mereatur qui scandalizauerit unum de pusillis; et ita poteris colligere quam ingentem sis perlaturus, nisi resipueris, damnationem, qui partem maximam populi Christiani grauissime perturbasti.

Monemus te, obsecramus, obtestamur, tue salutis cupidi, pone finem malis tuis, conuertere ad Dominum, cuius nemo nostrum potest effugere iudicium. Fac fructus dignos penitentie. Hoc est. Quia granditer deliquisti, granditer bona exerce; ut non solum non torquearis cum diabolo et reprobis in inferno, uerum etiam gaudeas cum Deo et electis eius in celo. Id quoque tibi pollicemur quia si te Deo restitueris, apud eum intercessores pro peccatis tuis esse cupimus; et apud pium principem nostrum, ut  tibi tueque posteritati benigne consulat, conabimur obtinere.

Maximum reatum te contraxisse scimus quod epistolam sedis apostolice respuisti, existimans aliqua in ea [a 1Kb] tibi noxia contineri. Sed quod exemplar eius uenerabilis papa nobis dignatus est dirigere, notum tibi facimus nichil in ea contineri quod ad tuam pertineat lesionem; et 130 propterea parati sumus, si uis, secundo [b 1Kb] legatum sedis memorate cum scriptis toti mundo uenerandis dirigere. Quod si eum non receperis, nos, qui monuimus, excusabiles erimus. Si autem receperis et auscultaueris, et Dominum et beatum Petrum propitios, et nos habebis in fide coniunctos et intercessione proficuos. Si uero nos benigne monentes contempseris, certum  tibi sit nunquam tibi futurum locum in celo, et cito non futurum in terra: quia tua culpa separatus ab apostolica et nostra societate, anathematis ultione locum habebis, quod auertat Deus in tartaro.

Hoc etiam per tuum ministerium denuntiamus Lantberti hominibus et quibuslibet gentis tue, quia si communicauerint ipsi et rebellioni eius consenserint, anathemate condemnabuntur, et traditi Satane sine fine peribunt. Conuersos autem recipimus,  et in pace Christiana permanere optamus, atque pro eis parati sumus domini nostri regis clementiam, quantum possumus, flectere.



EPISTOLA LXXXu. AD MARCWARDUM.

Reuerentissimo et clarissimo Patri Marcwardo Lupus perpetuam salutem.

Nuper a magnificentissimis epulis reuersus, hoc est a Britannica expeditione, uix resumpto spiritu per cursorem hunc prosperitatis uestre ueritatem discere cupio; ut quia propriis angoribus estuo, saltem uestris secundis successibus requiescam. Dominus meus rex, uester alumnus, cum 131 me deliciis quas grauabat, liberaret, suo uos nomine salutari precepit: quod quam libenter faciam estimare  potestis. Charissimum nostrum, hoc est, communem filium Eigilem, et post eum, Ansb. ceterosque fratres, paruitatis mee nomine dignamini salutare. Cuppas uiatico aptas, forma et qualitate pretiosissimas, ligneas duntaxat, mihi, cum opportunum uobis fuerit, curate dirigere: quia dum uideo pretiosiores quas aliis tribuistis, propemodum inuidie morbum incurro. Cupio uos ualere feliciter.



EPISTOLA LXXXuI. [c 2Kb] AD HATTONEM.

Charissimo suo Hattoni Lupus in Domino salutem.

Quanquam occupationes ineuitabiles colloquium nostrum, quod frequens esse debuit, impediant,  tamen eis paulum perdilatis, nobismetipsis consulamus oportet, ne salutaria consilia, quibus inuicem auctore Deo iuuare possumus, ad no trum detrimentum ulterius negligantur. Curate igitur hoc mense Octobri, die quo significaueritis, ad Arceias uestras mihi occurrere; ut loco utrisque medio conuenientes, opportune possimus de rebus necessariis consultare. Noueritis etiam [d 1Kb] Odacrum abbatem et consanguineum nostrum libram auri, quam nostis, instante [e 1Kb] uiuiano repetere, cuius humanitas nulla inhumanitate  exasperanda est. Mature cursorem hunc remittite, ut tempore quo significaueritis ualeam uobis ad memoratum locum occurrere. Cum iam emisissem cursorem, superuenit 132 Rath., et causas uestras nuda ueritate patefecit: quibus cognitis, accelerandum colloquium multo mihi maxime uisum est, ut rebus asperis demonstrante Deo per subtilem tractatum prudenter possimus occurrere. Interim quemadmodum idem [a 1Kb] Rath.  restituatur elaborate; quia uehemens indignitas est quod propter rem ad se nichil pertinentem tam diuturni laboris premio uacuatur.



EPISTOLA LXXXuII. [b 1Kb] AD HUGONEM.

 Fratres nostri, qui ad uos directi sunt, retulerunt nobis commotionem uestram, que occasione illius hominis accidit qui cum aliis malefactoribus rapinam sectando, sibi uitam auferri cegit; cuius rei nos non fuisse conscios optime nostis. Unde cum id uenerabilis filius uester nobisque familiaris Stephanus, non sicut res erat, sed sicut ei falso relatum fuerat, narrasset, misimus prepositum nostrum talium peritum et, ut eius etatem atque nobilitatem decet, anxie religiosum; qui, secundum prudentiam quam in seculo hauserat, causam cum uestro nuntio discerneret et finiret. uerum quia qui iustitiam querebat, ipse implere nolebat, exitum res non potuit inuenire. Itaque has litteras celsitudini uestre dirigendas curauimus; quibus placare cupimus  animi uestri motum, quem nequaquam ulla nostra negligentia aut peruicacia prouocauimus. Potentia enim culminis uestri nequaquam 133 personis, sed iustis causis fauere debet, nec uilitatem nostram, sed diuinam maiestatem, cuius, quanquam indigni serui sumus, et beati Petri reuerentiam attendere, nec nobis aliquid mali comminari aut inferre, qui sic iustitiam repetimus sicut reddere parati sumus. Hoc etiam prudentiam uestri culminis commonemus ne propter defensionem perditorum hominum patrocinium beati Petri et nostram antiquam familiaritatem aspernemini. Sed cogitantes quod scriptum est:  Quia sperantes in Domino misericordia circumdabit ; et: Omnis qui se humiliat exaltabitur , ita exortam controuersiam sopire dignemini ut nec nos grauari patiamini, nec uestros impune male agere permittatis; ne forte, quod absit, Dei uindicta in uos propter iniquorum consensum redundet. Optamus uos bene ualere et sicut nobilitatem et sapientiam uestram decet in omnibus agere.



EPISTOLA LXXXuIII. AD HUGONEM ABBATEM.

Summa ueneratione suspiciendo Hugoni abbatum summo Lupus presentem et futuram salutem.

Postquam uos nosse cepi, diu in uestram uenire notitiam, fateor, concupiui. Quod tandem uestra  dignatione consecutus, plurimum uobis confidere audeo, dum et [c 1Kb] singularem in uobis nobilitatem et conuenientem nobilitati sapientiam frequenter considero. Qua causa cum mihi quod nec timueram, nec, ut opinior, merueram, contigisset ut dominus rex 134 cellam cenobii nostri, unde edictum et ipsius et patris eius domini Ludouici serenissimi Augusti habemus, nobis ablatam Odulfo comiti daret, eamque, ut eum decebat, Deo inspirante, et amplissimo uiro Adalh. [d 1Kb] cooperante, nobis restituisset, uos potissimum hortante ipso Adalh. credidi expetendos, qui et ipsius Odulfi periculosam auiditatem prudenter compesceretis, et nobis benigne memoratam cellam restitueretis. uestra igitur longe lateque bonitas peruulgata nobis uehementer  indigentibus pro Dei amore secundum litteras regias quam celerrime fieri potest subueniat; ut et calamitatis nostre commiseratio premium uobis pariat sempiternum, et a nobis et a posteris nostris beneficii uestri memoria fideliter celebretur



EPISTOLA LXXXIX. AD PARDULUM. Ex parte regine.

In nomine Dei solius et omnipotentis. Irmindrudis [e 1Kb] diuina ordinante gratia, regina uenerando Pardulo episcopo salutem.

 Res nouas, super quibus uos nichil posse scribere significastis nisi quod per Rhotbertum iam mandaueratis, prosperas exuberante Dei gratia prouenire cupimus et audire. Diem uero uestre ordinationis nostris et nostrorum precibus uobis utinam profuturis solemnem facere studebimus. Preterea que misistis munera grata nobis fuerunt; et stole cuius imposuistis laborem libenter experiri curabimus, et secundum uestram suggestionem 135 propitio Deo, qui nos fecit et tantis bonis cumulauit, noxium studebimus otium euitare. uestris tamen semper efficacibus iuuemur orationibus: quia nichil unquam nobis prestabitis quod non de uestra probabili fidelitate presumpserimus. Hoc a uestra benignitate impetratum uolumus, ut pro his qui in defensione  patrie suas posuerunt animas Dei clementiam suppliciter flagitetis, et superstitibus eorum hominibus auxiliemini quantumcunque uobis possibile fuerit.



EPISTOLA XC. [a 1Kb] AD ODACRUM ABBATEM.

Tertio Non. Iulii Deo propitio ad monasterium nostrum reuersus, primum ut potui uestre prudentie has litteras dirigendas curaui, quibus totis affectibus uestre beneuolentie gratias refero quod fratres nostros et ceteros homines tante calamitatis angustia deprehensos aperto caritatis gremio excepistis et materna pietate fouistis; quorum relaxatio adeo me letificauit, ut epistolaris angustia uix ualeat indicium mee in uos uoluntatis aperire; cum et germanos meos singulari dilectione tractetis, et amplissima  liberalitate nostris omnibus quantam uix unquam sperare potuerant prebeatis. Proinde opto ut diuina gratia, cuius munere [b 1Kb] tales estis, exiguitati mee largiri dignetur ut quantulamcunque uicem rependere sufficiam, integra uero merces ab eo uobis restituatur qui summam preceptorum suorum in soliditate caritatis constituit.



136 EPISTOLA XCI. AD MARCWARDUM ABBATEM.


[c 2Kb] In Aquitanica congressione manifesta morte liberatus, post captiuitatis molestias solutus utroque periculo, ingenti Dei gratia, cui maxime prefidebam, et sanctorum eius, beneficio preterea cuiusdam Turpionis [d 1Kb] ereptus, integra ualetudine ad monasterium III Nonas Iulii remeaui; ubi, quod ultro sciebam, et fratrum meorum Hattonis [e 1Kb] et Ratharii relatu, et litterarum uestrarum lectione certior factus sum mea calamitate uos uehementer commoueri. Iamque mihi uidere uideor uos ingenti gaudio exsultare, cum me, quem dolebatis aut captiuum aut mortuum, accipiatis incolumem in monasterio residere. Ego uicissim fratresque omnes de uestra  tam fructuosa reuersione maxima letitia gratulamur; et Domino Deo nostro gratias ingentes referimus, quod non solum uestram excellentiam nobis restituit, uerum etiam uestro labore duplex patrocinium sanctorum prouidit. Pro uestra quidem incolumitate et regressione quotidie Deo supplicabamus; sanctorum autem perlationem uoto continentes uestris amabilibus Deo studiis ut suspicaremur de uobis talia facile adducebamur. Nam Deum in commune laudamus, qui supra quam petere audeamus largitus est. Illud unum ad cumulum gaudiorum restat, ut presentiam uestram nobis exhibeatis: quod uos haudquaquam posse littere uestre professe sunt, nos hoc eas promisisse tenebimus. Quod si feceritis, cum 137 paruitati nostre plurimum, tum etiam uobis  aliquid conferetis. Siquidem et nobis consolationem et uirtutis incitamentum suggeretis, et fratrum, qui uestrum post discessum decedentium suppleuere locum, notitiam et firmiorem, si possit fieri, lucrabimini caritatem. Queso preterea ut [f 1Kb] ad sanctum Bonifacium solertem aliquem monachum dirigatis, qui ex uestra parte [g 1Kb] Hattonem abbatem  deposcat ut uobis Suetonium Tranquillum de uita Cesarum, qui apud eos in duos nec magnos codices diuisus est, ad exscribendum dirigat; mihique eum aut ipsi, quod nimium opto, afferatis; aut si hec felicitas nostris differetur peccatis, per certissimum nuntium mittendum curetis. Namque in hac regione nusquam inuenitur; et credimus hoc quoque nos beneficium uestra liberalitate consecuturos. Filium Guagonis nepotem meum, uestrumque propinquum, et cum eo duos alios puerulos nobiles et quandoque, si Deus uult, nostro monasterio suo seruitio profuturos, propter Germanice lingue nanciscendam scientiam uestre sanctitati mittere cupio, qui tres duobus tantummodo pedagogis contenti sunt. Quod utrum dignemini prestare, ut primum se  facultas obtulerit, ne grauemini aperire. Sterilitatem uini superiore anno passi sumus. Aliis rebus pro tempore abundamus, et largiente Dei gratia aliquantula pace fruimur; nisi quod seculares quidam, qui uellent nostrum inuadere monasterium, nobis moliuntur insidias. Unde uobis est studiose propter caritatis debitum persoluendum Deus orandus ut quod nobis maxime conducit in corde principum operetur.



133 EPISTOLA XCII. AD LUDOuICUM.

Precellentissimo atque clarissimo abbatum summo Lupus plurimam salutem.

Occupationum uestrarum considerationem habens, paucis uobis aperio magnum [a 1Kb] Adalh., cum adhuc  proficisceretur, mihi serio promisisse quod nunc opportunitate se ultro ingerente cellam sancti Iudoci nobis recuperaturus esset, et ne quis apud regem nobis aliquid nocere posset in omnibus prouisurus. Cum autem ab Aquitania, Dei bonitate et clementia seruatus, reuersus essem, et a tantis calamitatibus, quas pro regis fidelitate passus fueram, uellem aliquantulum requiescere, fama dispersit datum nostrum monasterium Egilberto. Itaque de utroque, memores amicitie nostre, solito more me adiuuare contendite; presertim cum et meam fidem in regem et seruitium cognoscatis, et fieri magnam indignitatem facile comprehendatis me cum predicto Egilberto conferri, nedum mihi eum preferri. Que proponere in tali negotio debeatis breuiter  complexus essem, nisi naturali prudentia et eruditionis copia uobis ultro suggererentur. Cupio uos bene ualere et paruitatis mee memores letioribus in dies augeri successibus.



139 EPISTOLA XCIII. AD DOMNUM REGEM CAROLUM.

Explicari facile non potest quam cupiam, domine mi rex gloriose Carole, ego ultimus uester famulus in omnibus uestram prosperitatem et spiritalem et  secularem. Propterea aliquoties et uerbis et scriptis ultro me ingessi, ut mea deuotio, opitulante Dei gratia, uestre prodesset felicitati. Nunc etiam quod utilissimum uobis et uestro regno multa meditanti occurrit, paucis aperio. Obseruantia iustitie non solum apud Deum meritum uobis comparat, uerum etiam terrenam potestatem confirmat. Bonorum societas profectum uobis et laudem parit ad exemplum beati Dauid, qui se imitandum proponens ait: Ambulans in uia immaculata, hic mihi ministrabat . Segregatio etiam peruersorum eque laudabilis est, ut idem ipse Dauid instituit: Non habitabit in medio domus mee qui facit superbiam, qui loquitur iniqua, nec direxit in conspectu oculorum meorum . Quod autem fidissimus quisque debeat esse  familiarissimus illa sententia instruimur: Que pestis ad nocendum efficacior esse potest quam familiaris inimicus [b 1Kb] ? Quorum consilio Respublica, Domine faciente, de quo dicitur: Fiat pax in uirtute tua , possit esse tuta et quieta sancte littere his uerbis insinuant: Multitudo sapientium sanitas est orbis terrarum . Hi enim intelligunt quod non est sapientia, non prudentia, non est consilium contra Dominum ; et in Dauidis consiliis ab equitatis tramite non recedunt. 140 Unde et eadem consilia ab ipso Domino ad utiles diriguntur effectus. Alibi etiam satis hinc aperte docemur, ubi legimus: Consilium semper a sapiente perquire . Sapientem hic intelligimus quem aut experientia docuit, aut lectio erudiuit, aut inspiratio  diuina ceteris pretulit. Magnum aliquid facturi, queso, recolite memoria illud quod prudentissime dictum est: Antequam incipias, consulto, et ubi consulueris, mature facto opus est [c 1Kb] . Sic enim et precipitatio uitabitur et nocitura dilatio. Romani orbis terrarum domini, quibus consiliariis usi sint hac una et breui sententia ad uestram nostramque utilitatem considerare dignamini: Fidum erat et altum Reipublice pectus, Curia, silentiique salubritate munitum et uallatum undique: cuius limen intrantes, abiecta priuata caritate, publicam induebant [d 1Kb] . Tales queso, tales querite qui publicam dilectionem, hoc est, totius populi, preferant priuatis commodis, et miserante Deo motus isti molestissimi conquiescent. Imperatorum gesta breuissime comprehensa uestre  maiestati offerenda curaui, ut facile in eis inspiciatis que uobis uel imitanda sint uel cauenda. Maxime autem Traianum et Theodosium suggero contemplandos, quia ex eorum actibus multa utilissime poteritis ad imitandum assumere. Ita diutissime regnetis ut semper Deus regnet in uobis.



141 EPISTOLA XCIu. AD MARCWARDUM.

Religiosissimo Patri Marcwardo Lupus salutem.

 Si prudenter cogitemus quod originalis peccati merito iustissima Dei uindicta exsules facti sumus, cum aduersa nobis contingunt, non mirabitur. Repulsi enim a letitie patria, in uallem lacrymarum sumus deiecti. Dei potius ineffabilis clementia suspicienda pieque laudanda est, que nos nec in ipsa ira deserit, et tristia blandis plerumque temperat, ne merore uicti, in desperationis barathrum corruamus. Unde culpanda quorumdam temeritas est, qui gratie diuine continuis assuefacti beneficiis, dum aliquibus tanguntur incommodis, peccata querelis augent, quorum debita nec admoniti recognoscere debuerunt. Credibile tamen est in numero fidelium aliquos esse sanctitate, quam diuinitus acceperunt, egregios, quorum non tam delicta curentur  aduersis quam merita augeantur. Neque enim soli beato Iob Deus munus hoc contulit, quem ad imitandum seruis suis in arce patientie collocauit. Qui uicit in illo, uincit in multis, cum quibus se futurum usque in finem seculi pollicetur. Si cuius felicitatem nulla unquam perturbatio interpellet, quam tardus est, nisi metum hinc concipiat ne cum purpurato diuite quondam audiat: Recepisti bona in uita tua . Et quomodo non eum illa ueridica terreat sententia: Ducunt in bonis dies suos, et in puncto ad inferna descendunt . Ille uero qui uigili memoria repetat, 142 Flagellat Deus omnem filium quem recipit , si morbo grauetur, excessu necessitudinem tentetur, substantie imminutione uel amissione pulsetur, quomodo non  ad affectum gratias agendi pio parenti excitetur, cuius cura se dignum correptionis priuilegio, ipso instituente, presumit? Future uite dulcedo segnius appeteretur, nisi sepius presentis amaritudo sentiretur. Multi hac, qualis est, delectantur. Nimirum plures delectarentur, si assidua prosperitas uota omnium sequeretur. Proinde quis non uideat incomprehensibili Dei pietate per molestam huius uite mutabilitatem impelli nos quodam motu ad capessendam alterius uite immutabilitatem, impelli nos pietate per molestam huius uite mutabilitatem? Dominus iehsu, qui cum Patre et Spiritu sancto beatitudo nostra erit, eos qui eius magisterio adherebant ad toleranda aduersa suo exemplo sic informat: Sicut misit me Pater, et ego mitto uos ; ne se diligi desperarent ab eo, cum uariis quaterentur incommodis, quando dilectissimum Patri Filium per eadem transisse recolerent. Nec quid eis immineret occultans, In mundo, inquit, pressuram habebitis; sed confidite, ego uici mundum ; scilicet ut superandi uires in illo se habere cognoscerent qui omnipotens esset. Sanctus Apostolus, in quo euidenter Dei Spiritus loquebatur, sua tempora uidens, nostra preuidens: Qui uolunt, ait, uiuere in Christo, persecutionem patientur  . Persecutionem autem hanc religiosis intelligimus inferri uel ab immundis spiritibus, uel a prauis hominibus. uerum, siue Deus tentet, siue tentari permittat, ne muliebriter pauidi succumbamus, alibi nos his uerbis confirmat: 143 Fidelis Deus, qui non patietur uos tentari supra id quod potestis; sed faciet cum tentatione exitum, ut possitis sustinere . Nihil itaque importabile nobis euenisse causemur, quoniam qui certamen proponit, si postuletur fideliter, uincendi copiam subministrat. Benedicamus ergo eum in omni tempore, qui et prosperis nos inuitat, et aduersis castigat; et sit semper laus eius in ore nostro, ut quod ipso largiente in secula seculorum facturi sumus beati, iam nunc meditemur deuoti. Hec ad consolationem  strictim, uitandi fastidii gratia, comprehensa sanctitati uestre dirigere studui: que, uobis, ut credo, erunt proficua, quia et ex caritatis fonte petita sunt, et ex eodem fonte manarunt. Mei benigne memores cupio uos ualere feliciter.



EPISTOLA XCu. AD HERIBOLDUM Ex parte regine.

In nomine Domini solius et omnipotentis. Irmindrudis, ipsius gratia ordinante, regina [a 1Kb] Heriboldo uenerabili episcopo salutem. Quoniam diuturna infirmitas gratum nobis uestre sanctitatis denegat colloquium, absenti scribimus quod presenti libentius diceremus. Germanus uester destitutus honoribus, propter homines qui ei famulati sunt maxime  anxius, nostre pietatis opem expetiit, confidens, post Deum, nostra opera se calamitatis molestiam euasurum; quem, solita mansuetudine miserantes, opportunitatem Deo prebente cupimus adiuuare. uerum ut in palatio 144 uoluntatis nostre prestolari possit effectum, suademus ne grauemini eius indigentiam collatis necessariis temperare. Cum enim soleat uestra largitas ministrare postulata externis, etiam germano indigenti non sine spe diuine retributionis idem ualet prestare: quod facile sacris monstraremus eloquiis, nisi ultro ea uobis occurrere crederemus, et nostre uestreque persone haberemus considerationem. Impendite igitur debitum religioni et necessitudini affectum, et in orationibus  nostri assidue memores bene ualete.



EPISTOLA XCuI. AD CAROLUM REGEM.

Glorioso Domino precellentissimo regi Carolo integre fidelis Lupus salutem.

Cum a uestra maiestate digrederer, precepistis ut, impendente Quadragesima, quiddam uobis dirigerem unde caperetis fructum aliquem edificationis. Sermonem itaque beati Augustini, in quo [b 1Kb] iurandi consuetudinem dissuadet, quamque sit ferale  periurium ostendit, uestre prudentie destinaui, profuturum uobis plurimum credens, si uobis admonentibus quidam assidue iurare desistant, et quod recte iurauerint non contemnant. Non adulandi uitio in gratiam uestram dico, sed desiderio salutis eorum qui nobiscum Patrem in celis inuocant. Quicunque fidem uobis iureiurando firmauerunt, si ab ea saltem latenter deficiunt, iam sibi [a 2Kb] mortem anime intulerunt, nec possunt esse filii Dei, qui nolunt esse pacifici. Admoneantur ergo uestra 145 industria sui periculi, et saluberrima institutione tanti doctoris ad correctionis remedium inuitentur. Misi preterea celsitudini uestre gemmas quas dudum opifex noster exsculpendas et poliendas acceperat: quarum formam atque nitorem si approbaueritis,  memorato artifici gratulabor. Opto et oro ut bene semper agatis, et propitio Deo felici successu diutissime gaudeatis.



EPISTOLA XCuII. AD HILDUINUM.

Precellentissimo abbati [b 1Kb] Hilduino Lupus temporalem et perpetuam salutem.

Recordans nostri conuictus in uestra adolescentia et initio mee iuuentutis consuetudinem, et cogitans quod uestra nobilitas morumque probitas blandimentis fortune nullatenus ualeat immutari, quemamodum tunc familiariter loquebamur, ita nunc uobis simpliciter scribo. Omnibus, ut pluribus uidetur uestri propositi, in largiendis opibus omnipotens uos Deus  pretulit; et sine dubio cui tantum contulit, plurimum ab eo reposcet. Ipse enim dicit: Qui glorificauit me, glorificabo eum; qui autem contemnunt me, erunt ignobiles . Itaque non sit uobis oneri quod illaturus sum. Honorate illum timore ipsius et amore qui uos tam sublimiter honorauit: et dum uobis bona suppetunt in hoc seculo, curate illi qui hec dedit indesinenter placere; nec uos decipiat transitoria felicitas  mundi, cui perpetua promittitur beatitudo celi. Exercete 146 ubicunque potestis iustitiam, et quibuscunque sufficitis impendite misericordiam: quia qui uobis bene agendi falcultatem largitus est, quandiu id permissurus sit ignoratis. Ipsius uox est: uigilate, quia nescitis diem neque horam . Nos etiam, qui uos unice diligimus, et per uos solatium aliquod habituros confidimus, aliquantulam [c 1Kb] diuturnitatem dignitatis uos possessuros credimus, si uos largitori bonorum omnium deuote submiseritis. Donec uos uidere merear, absque fastidio hec frequenter legite aut recolite; ut sicut de uestra excellentia gloriamur, ita de probitate certius exsultemus. Peto etiam ut propinquum meum abbatem celle uestre que dicitur Cor., qui et Deo, ut credimus, et  bonis omnibus, ut palam est, pro sua probitate placet, honorifice suscipiatis, benigne tractetis, et, quod sufficere credo , sic dignemini consulere illi semper in omnibus tantum semper quantum cupiunt qui bene sciunt. In seculo et in Domino ualeas.



EPISTOLA XCuIII. AD GUENILONEM EIUSQUE SUFFRAGANEOS.

Religiosissimis Patribus et fratribus Gueniloni, metroplitano Senonice sedis antistiti, et uniuerso clero eius, et ceterarum Ecclesiarum presulibus que diecesi [d 1Kb] memorate sedis censentur, cunctisque in eis Deo famulantibus, clerus [e 1Kb] matris ecclesie Parisiorum 147 et fratres cenobii sancti Dionysii et  sancti Germani et beate Genouefe ac Fossatensis, diuersorumque monasteriorum unanimitas, presentem et futuram salutem.

uenerabilem pastorem nostrum [f 1Kb] Ercanradum nuper decessisse cum longe lateque uulgatum sit, tum sanctitatem uestram latere non potuit; nosque affici mestitia de uocatione Patris defuncti, ac sollicitudine permoueri de electione successuri, prudentia uestra  intelligit. Cum enim principaliter se futurum Dominus iehsu polliceatur cum his qui [a 1Kb] principes religionis existunt, non patimur diu carere antistite, [b 1Kb] cuius doctrina ad salutem nostram instituamur, [c 2Kb] exemplo informemur, benedictionibus in nomine Domini muniamur. Eius, utpote bonorum omnium auctoris, nequaquam nos cura destitutos firmissime credimus, dum ipse curas nostras sua clementia sustulit, et uota ultronea benignitate preuenit. Namque ipse in cuius manu cor regis est, gloriosi domini nostri Caroli, quemadmodum plene confidimus, menti infudit ut eius nos regimini [d 1Kb] committeret, quem in diuinis et humanis rebus sui fidissimum multis experimentis probasset. Igitur Dei pronam in nos amplectentes misericordiam, et regis nostri piam suspicientes  prouidentiam, [e 1Kb] Aeneam, cuius preconia premisimus, concorditer omnes eligimus, Aeneam patrem, Aeneam pontificem habere optamus. Quamuis enim tanta prudentia ac probitate precellentissimus rex noster polleat, ut solum eius iudicium de uiro memorato posset sufficere, tamen conditionis humane non nescii, futurorumque curiosi, aulicorum nos ip i propositum ac mores longe prius inspeximus; et inter 148 graues probabilesque personas et sanctitate feruentes hunc quem antistitem habere cupimus, quotquot eum nosse potuimus, ut nunc palam est, absque errore annumerauimus. Proinde, sancti Patres, annitimini ne dilatione diuini et [f 1Kb] regii beneficii torqueamur; sed nobis suspensis, nobis desiderantibus, nobis flagitantibus, ponatur celeriter lucerna  super candelabrum; ut lumen ueritatis populus Dei uideat, et emula deuotione, presulis uestigia tenens, sempiterne beatitudini preparetur. Professionem uero nostri consensus in Aeneam Deo annuente per uestrum ministerium nobis futurum antistitem subscriptionibus  nostris certatim roborauimus; ut nostra unanimitate comperta, uotum summa properantia compleatis.





EPISTOLA XCIX. RESCRIPTUM EPISCOPORUM AD IPSOS.

Guenilo, sancte Senonice sedis metropolitanus episcopus; [g 1Kb] Heriboldus, Antisiodori episcopus; Agius Aurelianorum, Prudentius Tricassinorum, Herimannus Niuernensium, Frotbaldus Carnutum, Hildegarius Meldorum, clero matris ecclesie Parisiorum et cunctis in diuersis cenobiis sub ea Deo militantibus salutem.

De excessu reuerentissimi cepiscopi nostri Ercanradi non mediocriter anxii, uestrique meroris participes, tandem iustissime dispositionis Dei memores,  consolationem recipimus, dum uos sub [h 1Kb] pastore bono agentes, qui summe bonnus 149 est, [i 1Kb] uicarium eius scilicet uisibilem, ministeriique nostri consortem, absque dilatione expetere uestris litteris tenentibus lineas rationis cognouimus. Preparatum enim a Deo ei bonum exitum credimus, cuius munere talem uidemus patere ingressum. Quanquam nobis futurus nunc socius olim fuit precognitus et merito sue probitatis amabilis. Quis enim uel leuiter [i 1Kb] tetigit palatium cui labor Aenee non innotuit et feruor in diuinis rebus non apparuit? Quamobrem electionem uestram in eo factam Deo propitio libenter sequimur, ut eum profuturum populo eius ad dignitatem pontificatus promouendum concorditer decernamus. Sit igitur uobis pastor, qui pro suis in Deum meritis bene  complacuit; et sequentes eius ueracem doctrinam, et sancta opera imitantes, ad celestis regni pascua properate felices. Ordinationi autem eius subscripsimus concorditer uniuersi, ut securi ministerio potestatis eius fruamini.



EPISTOLA C. [a 1Kb] ADMONITIO.


Diuersis malis afflicti, causam eorumdem malorum debemus cognoscere, et cognitam, auxiliante Dei misericordia, euitare. Causam prosperitatis et aduersitatis Spiritus sanctus aperte demonstrat his uerbis: Iustitia eleuat gentem, miseros facit populos peccatum . Peccatum quo miseri efficimur hoc esse credibile est quod cum simus fide Christiani, [b 1Kb] destruimus factis nostram professionem. Et quia beatitudini sempiterne 150 felicitatem preponimus temporalem, et illam, nisi resipiscamus, perdimus, et hanc, que quantulacunque posset esse, si recti esse uellemus, non apprehendimus. Quia ergo uindicta Dei et in hac uita temporaliter  incipit, et u que ad alteram, que finem non habet, nisi conuersio subueniat, pertendit, et hic sepe bonos bona temporalia comitantur, alibi autem eosdem bonos eterna bona coronant, siue prelati, siue subditi, omnes deponamus excusationem; et cum sibi unusquisque nostrum sit conscius in quibus maxime Deum offendit, communiter cum et obedienter audiamus monentem: Redite, preuaricatores, ad cor. . Itemque: Lauamini, mundi estote, auferte malum cogitationum uestrarum ab oculis meis, quiescite agere peruerse, discite benefacere ; ut per penitentie salubrem cursum perueniamus ad indulgentie tutissimum portum. Ita enim ualebimus non solum effugere mala presentia, uerum etiam bona sperare uentura. Dediscamus sola carnalia appetere.  De consequendis spiritualibus aliquando cogitemus; et ut nostre cupiditates temperentur et modum aliquem teneant, ueniat nobis in memoriam celer eorum transitus quos in dignitatibus uidimus, nec obliuiscamur quod eos quotidie sequimur. Ad mortem enim sine intermissione properamus. Repetamus mores quibus [c 1Kb] hoc regnum creuit et uiguit. Nulle sint factiones, nulle conspirationes inter nos, qui patrem inuocamus Deum, quibus dicunt Pontifices, PAX uOBIS, et pro quibus omnes concorditer orant sacerdotes, Da propitius pacem in diebus nostris, et, Pax Domini sit semper uobiscum, et quibus polliceri dignatur: 151 Beati pacifici, quoniam filii Dei uocabuntur  . ita comminatio eius non uideatur nobis contemptibilis, ue illi per quem scandalum uenit ; ne forte, quod ipse auertat, sola uexatio det aliquando intellectum auditui ; ut infelici experimento quod nunc non credimus, aut nos nescire fingimus, in tormentis positi sentiamus. Predas et rapinas conuersationi Christiane nimis contrarias et a regno Dei miserrimos excludentes penitus deponamus. Contra hos enim sic sermo apostolicus fremit: Neque rapaces regnum possidebunt . Pro Dei timore atque amoro lucra propria intermittamus, bono communi et publico certatim et unanimiter consulamus; ut dum tranquillitatem fidelibus prestare nitimur, et uires resistendi infidelibus recuperemus, et ab eo qui est omnipotens  utriusque pacis, id est, et qualis nunc esse potest, et illius consummate, que solis electis dabitur, gaudia consequamur. Illud autem neminem nostrum fugiat, quibusque doctissimis usque ad nostram etatem probatum et creditum, quia [d 1Kb] per concordiam parue res crescent, per discordiam uero maxime dilabuntur; ne forte dum cupimus nostra securius tenere uel ad maiora capienda felicius conscendere, iusto Dei iudicio ruina nos regni, quam nostris dissensionibus preparamus, inuoluat et in perniciem anime et corporis pertrahat.



152 EPISTOLA CI. AD EPISCOPOS, De peregrinorum receptione, ex parte Guenilonis.

Reuerentissimis presulibus Italie et Gallie ceterisque  Dei fidelibus Guenilo Senonum metropolitanus episcopus in Domino salutem.

Quoties iusta exstante causa sanctitatem uestram alloquimur, caritas, que diffusa est in cordibus nostris per Spiritum sanctum, qui datus est nobis, id agendi tribuit fiduciam, presertim cum gratuito negotio pietatis proueniat incrementum. Monachi prouincie ac dieceseos nostre ex monasterio quod appellatur Bethleem siue Ferrarias, nomine Aldulphus et Acaricus, presbyterii gradu ornati, diuino, ut credimus, instinctu Romam proficisci orandi studio destinarunt, et nostra abbatisque sui nobis admodum dilecti Lupi accepta licentia propositum exsequuntur;  quos uestre paternitati de more commendamus, implorantes ut quia laborem peregrinationis pro eterna remuneratione susceperunt, consolationem in uobis in eundo ac redeundo eam inueniant qua deuoti a religiosis fouentur. Eritis enim mercedis eorum participes, si laboris fueritis beniuoli adiutores. Cupimus uos ualere feliciter.



153 EPISTOLA CII. ITEM EX PARTE ABBATIS.

Plurima ueneratione suspiciendis episcopis Italie ac Gallie reliquisque Christiana religione pollentibus Lupus Abbas ex monasterio quod dicitur Bethleem siue Ferrarias, situm in diecesi Senonice urbis, cui preest reuerentissimus Guenilo, presentem et futuram salutem.

 Quamuis, uergente in occasum mundo, non dubito in electorum corde feruere caritatem, que merito in sacris eloquiis latum appellatur mandatum . Ac propterea non erubesco postulare ab illis aliquid quibus nichil prestiterim, uel quos penitus facie nesciam. Ea bonis usitatissima caritate, Deus, qui nos facit unanimes habitare in domo, perpetuis bonis transeuntia mutare, lucrum esse maximum instituit. Proinde suggero sancte paternitati uestre monachos et presbyteros, quorum alter uocatur Aldulfus, alter Acaricus, ex nostro collegio  Romam supplicatum proficisci statuisse et [a 4Kb] antistitis memorati ac nostro permissu quod exoptauerant adimplere. uestra ergo beneuolentia euntibus illis ac redeuntibus subsidium dignetur impendere: quia et sufficiens uiaticum tanto itineri ferre fuit eis impossibile, et mercedis eorum uos credimus fore consortes, si experti fuerint laboris sui pro Dei nomine cooperatores



154 EPISTOLA CIII. AD DOMNUM APOSTOLICUM [b 1Kb] .

Domino precellentissimo et omnibus Christianis unice singulariterque uenerando [c 1Kb] uniuersali pape Benedicto ultimus Abbatum Lupus ex monasterio Gallie quod uocatur Bethlehem siue Ferrarie, presentem prosperitatem, et futuram beatitudinem.

 Tempore decessoris uestri beate memorie [d 1Kb] Leonis [e 1Kb] functus legatione Rome, cui auctore Deo presidetis, et ab eodem antistite exceptus benigne atque tractatus, postquam uos non esse inferiores religione fama declarauit, nec tantum potestatis beatissimi Petri participes, uerum etiam humilitatis, quam in allocutione Cornelii uulgauit, heredes uera morum uestrorum expensio certa ratione perdocuit, ausus sum ego tantillus cognitioni uestre sublimitatis me scriptis ingerere, meamque exiguitatem et fratrum meorum monachorum unanimitatem eximietati uestre  committere, ut in uestris sanctis orationibus mereamur a Deo et in presenti uita consolationem et in futura communionem salutis feliciter consequi. Fratres preterea et compresbyteros nostros Aldulphum et Acaricum, qui spontaneam peregrinationem pro nomine Domini susceperunt, et quanquam laboriosissime, ad memoriam beatissimorum apostolorum ceterorumque sanctorum tandem aliquando peruenerunt, specialiter uestre mansuetudini commendamus, ut eos pietate competenti fouere dignemini, et consuetudinibus ecclesiasticis, 155 que uarie in diuersis locis tenentur, diligenter instruere, ut per eos ad nos et ad ceteros quosque talia pie querentes institutio Romana perueniat. Siquidem in quibuscunque ad religionem uel honestatem pertinentibus  ambiguitatem creat uarietas. Ut optima queque eniteant, illuc sollicita inuestigatione credimus recurrendum unde ubique [a 1Kb] fidei manauit exordium. Ceterum quia parentes thesaurizare debent filiis , ut doctor gentium manifestat, nosque uobis obsequentissimi filii esse cupimus, commentarios beati Hieronymi in Ieremiam, post sextum librum, usque in finem predicti prophete, per eosdem fratres nobis mitti deposcimus in codice reuerende ueritatis, uestre sanctitati, si id obtinuerimus, postquam celeriter exscriptus fuerit, sine dubio remittendos. Nam in nostris regionibus nusquam ullus post sextum commentarium potuit inueniri; et optamus in uobis recuperare quidquid paruitati nostre deesse sentimus. Petimus etiam  Tullium de Oratore, et duodecim libros institutionum oratoriarum Quintiliani, qui uno nec ingenti uolumine continentur: quorum utriusque auctorum partes habemus, uerum plenitudinem per uos desideramus obtinere. Pari intentione Donati commentum in Terentium flagitamus. Que auctorum opera si uestra liberalitas nobis largita fuerit, Deo annuente cum memorato sancti Hieronymi codice fideliter omnino restituenda curabimus. Sanctitatem uestram ad totius Ecclesie utilitatem diuina clementia diuturnis temporibus [b 1Kb] conseruare dignetur.



156 EPISTOLA CIu. AD REGINB.

Charissimo suo Reg. Lupus in Domino salutem.

 Desideramus quidem aduentum uestrum, ut dignum est, quem iam certe littere spoponderunt; sed  suademus uigilantissima cautione tutum iter eligendum, propterea quod in regno Caroli Regis nostri nouis exortis rebus, impune latrocinia committuntur, et nichil securius atque constantius quam rapinarum uiolentia frequentatur. Talis igitur est commeantium querenda societas quorum numero atque uirtute improborum factio euitetur, aut, si necesse fuerit, repellatur. Catilinarium et Iugurthinum Sallustii, librosque uerrinarum, et si aliquos alios uel corruptos nos habere uel penitus non habere cognoscitis, nobis afferre dignemini; ut uestro beneficiio et uitiosi corrigantur, et non habiti, nunquamque nisi per uos habendi, hoc gratius quo insperatius acquirantur. Cupio uos ualere feliciter.



EPISTOLA Cu. AD MARCWARDUM ET [c 1Kb] EIGILEM.


Charissimis suis Marcwardo et Eigili Lupus plurimam salutem.

Octauo Idus Augusti litteras uestras accepi, cum essem in [d 1Kb] Fare monasterio, proficiscens ad generale placitum quod rex noster indixerat futurum uI Id. predicti 157 mensis. Quia itaque quatuor mecum tantummono fratres habebam, et ceterorum uoluntatem plene scire non poteram, et mira nimium res contigerat,  sanctitati uestre notum facio uere illius conuersioni, si contigerit, me ualde gratulaturum, et quecunque in me commisit penitenti ex animo dimissurum. uos, dum a placito regredior, quod propter Deum cepistis, instanter elaborate perficere, uidelicet ut integre ad Deum reuertatur, et suam culpam in alium deinceps transfundere non nitatur. Temperantie studeat, conspirationes non repetat, murmurum auctor nec particeps existat, seditiones nec faciat, nec foueat, sed quietem et ipse habeat, et alios habere permittat, et generaliter iuxta Dei preceptum declinet a malo et faciat  bonum , et in diebus nostris in loco nostro nichil patietur unde iuste queratur. Mox autem  ut rediero, fauente Dei gratia, ut uestre suggestioni fratres pareant elaborare contendam, illorumque consensum sanctitati uestre litteris exprimam et domino [a 1Kb] imperatori, cui propter singularem et ubique diuulgatam pietatem deuotissimi sumus, digno rescripto satisfacere curabimus. Benigne memorem nostri sanctitatem uestram felicissimeque 158 optamus, unice singulariterque nobis patres dilecti.



EPISTOLA CuI. DE RECEPTIONE PEREGRINORUM

Omnibus Dei omnipotentis fidelibus Guenilo Senonum metropolitanus episcopus salutem.

Monachus quidam nostre diecesis, nomine Doliualdus, ex monasterio quod appellatur Ferrarie, diuino,  ut credimus, instinctu  laborem peregrinationis assumpsit, ut pro se fratribusque suis monachis ac pro nobis apud beatissimos apostolos Petrum et Paulum ceterosque sanctos Dei misericordiam imploraret, et quod suis non posset, eorum orationibus obtineret. Hunc uestre committimus caritati, obsecrantes ut pro amore Dei, sicut seruum eius, eum excipiatis, tractetis, atque dimittatis, siue euntem, siue redeuntem. Decet enim ut ubicunque religionem suam, hoc est Christianam, inuenerit, suam quoque patriam recognoscat, et inter ceteros hunc quoque faciatis amicum qui sunt uos in eterna tabernacula recepturi.



EPISTOLA CuII. ITEM UNDE SUPRA.


Dominis reuerentissimis, Christiana religione pollentibus, Lupus Abbas ex monasterio Gallie quod appellatur Bethlehem siue 159 Ferrarie, plurimam salutem.

Monachus noster, cui nomen est Doliualdus, magna simplicitate ac laudabili deuotione, uir spiritu Dei, ut omnino credimus, accensus, cum uenerabilis episcopi nostri Guenilonis ac nostra benedictione pro se ac pro nobis Deum et sanctos apostolos Petrum et Paulum precaturus Romam proficiscitur, quo maiorem laborem assumpsit, hoc certius se exaudiendum confidens. Hunc uestre sanctitati, probitati eius testimonium perhibentes, commendamus. Ne dubitetis  huic impendere quod bono cuique indigenti prebendum est; quoniam licet sit expers litterarum, mandata Dei que non legit in codice demonstrat in opere, omniumque inter quos uersatur non amorem solum, uerum etiam uenerationem breui meretur. uos itaque sic eum quesumus uel euntem uel reuertentem tractare dignemini ut ab illo cuius uerus est cultor securi perenne premium exspectetis.



EPISTOLA CuIII. AD DOMNUM LOTHARIUM.

Precellentissimo domino Lothario glorioso Augusto ultimus abbatum Lupus et omnis monasterii Ferrariensis unanimitas presentem felicitatem et futuram beatitudinem.

Quanquam inter administrationem terreni regni de celestis acquisitione uos cogitare magnam spem uestre salutis tribuat his qui sincere uos diligunt quod sempiternum premium bonis operibus comparatis, tamen hoc eos maxime letificat, ut absque fuco adulationis quod 160 sentimus, simpliciter eloquamur, quod potestatem culminis uestri gratissima Deo et hominibus pietate ornatis. In hac enim perseuerantes, inter eos annumerabimini quibus promittere  dignatur Saluator, Beati misericordes, quoniam ipsi misericordiam consequentur . Nos deuotissimi famuli uestri specialiter maiestati uestre gratias agimus quia fratrem nostrum G.  a suo proposito deuium et auctoritate reuocastis, et mira dignatione, etiam intercessione, que [b 1Kb] uim iussionis merito obtinet, ad nostrum collegium reduxistis. Debemus igitur uobis assignare post Deum nos eius correctionem, ille suam salutem. Nam quod [c 1Kb] sacra uestra significabant, ut resumpto habitu in officio condendarum epistolarum perseueraret, nec uos decebat, et nobis consentire erat impossibile; quoniam propositum nostrum uix mediocriter inter claustra monasterii custoditur, nedum inter tumultus mundanos a  quolibet, presertim non satis cauto, ualeat adimpleri. Dominus et Saluator noster ad tutelam et pacem populi Christiani, quem redemit, diuturna sospitate in hac uos uita contineat et in futura gloria sempiterna coronet.



EPISTOLA CIX. AD MARCWARDUM ET EIGILEM.

Charissimis suis Marcwardo et Eigili Lupus omnisque Ferrariensis cenobii societas presentem et futuram salutem.

Tandem a placito me reuerso ad monasterium, fratribusque 161 uestra diligentia conuersione G. exposita, ab omnibus talium capacibus sanctitati uestre relate sunt digne gratie; illi autem congratulatum, quod audiebant depositam certe perditionis  temeritatem, et resumptam obtinende salutis intentionem. Redeat itaque securus, si ex animo est, ut optamus, conuersus: quia unde [d 1Kb] angeli, totius expertes peccati, gaudium habent, crudele est nos non exsultare, qui in multis offendimus omnes. Siquidem quacunque occasione quis ad Deum recurrat, gaudendum esse nobis luxuriosus ille filius misericordia patris receptus informat; cui apud eumdem  patrem non fuit [a 3Kb] egestas opprobrio, quem gratis reformata dignitas aboleuit. Litteras domino imperatori uobis legendas ac sigillo munitas maiestatis eius per uos honorifice offerendas direximus, ut uoluntatem nostram etiam in eis rectam inspiceretis. Folchricum et Maur. cupimus cum fratre memorato redire ut [b 1Kb] piractio, quo unice delectantur , nobiscum fruantur. Raritas tamen fructuum idipsum defuturum, ut prodamus ueritatem, minatur, ceruisiam uero sterilis annone prouentus. Tuto igitur naturali potu, quo salubritas anime corporisque nonnunquam acquiritur, omnes utemur, non hausta lutulenta cisterna, sed puteali perspicuitate aut uitrei riui decursu. Optamus uos ualere feliciter et paruitatis nostre  benigne in omnibus meminisse.



162 EPISTOLA CX. [c 1Kb] AD HILDUINUM.

Nobilitatis, [d 1Kb] dignitatis, et moderationis apice conspicuo Hilduino, ecclesiasticorum magistro, Lupus presentem et futuram prosperitatem.

Non est mirandum amplitudinem uestram putasse  tuto committi nobis thesauri custodiam, propterea quod monasterii situs uobis non erat compertus. Hunc enim si cognouissetis, non modo diuturno non conseruandum, sed ne tribui quidem spatio habendum eum nobis direxissetis. Namque tametsi [e 2Kb] piratarum huc difficilis uidetur accessus , tamen infirmitas nostri loci et exiguitas hominum qui sint idonei resistere accendit rapacium auiditatem, presertim cum siluis tecti possint aduolare, nulla munitione, nulla hominum obstante frequentia, et uicinia saltuum recepti, sic diuersi diffugere ut ipsi pecunia securi potiantur, inanem laborem inquirentibus derelinquant. Hec ita esse et homines uestri  nuper inspexerunt; et hic [f 1Kb] Iuo, qui diu nobiscum uersatus est, poterit approbare. Proinde uestra merito laudata et laudanda prudentia prospiciat nostre formidini et sue rei, ac pretiosa pericula alio transferenda procuret; ne si quod ueremur contigerit, uos sera penitudine torqueamini, nos uero quam non meremur incurramus offensionem. Eximietatem uestram cupio ualere feliciter.



163 EPISTOLA CXI. [a 1Kb] AD ODONEM ABBATEM.


Charissimo suo Odoni, abbatum clarissimo, Lupus plurimam salutem.

Magnis et innumeris uestre liberalitatis affectus beneficiis, si, quas animo retineo, gratias uerbis explicare conarer, non epistole solum, uerum etiam uoluminis modum excederem. Amplitudo uestra nostram exiguitatem non despexit, egestatem ubertate nimia subleuauit; nec tale quid me suspicari audentem, utpote longe imparem, fidissima sibi amicitia cequauit: cuius ego suauissimis fructibus perfruens, tametsi facultate destituor, non desino anxius meditari saltem affectum mei animi declarare. Omnium siquidem amicorum quos ab ineunte  etate diuina mihi pietas contulit firmissime uos teneo principes, nec cuiusquam alterius ut uestra dignatione et largissima humanitate me sentio obligatum; adeo ut cum hec repeto, ruboris molestiam haudquaquam ualeam euitare; atque unum ac singulare fessus reperio solatium, quod diuina gratia, que me nichil huiusmodi merentem in tantum culmen societatis euexit, collatura sit ne in perpetuum erubescam. Queso ne putetis me delinimentis fallacibus uobis illudere, quandoquidem tam sint apud me que leuiter tango seria ut in eis digne explicandis quesita laboret oratio. Ceterum utinam fallax fama uulgauerit in procinctu contra barbaros quosdam uestrorum grauiter sauciatos, in quibus admodum dilectum nobis G. lethalibus confossum 164  uulneribus uix euasurum. Hinc uehementi dolore afflictus, opemque intercessionis cum fratribus meis continuans, super statu eorum cupio uestris litteris mature fieri certior. Ingenti quoque uestri cura sollicitor, cum uos inermes incaute in media discrimina prorumpere solitos recogito, in que iuuenilem agilitatem uincendi rapit auiditas. Proinde benigna deuotione suadeo ut, sola dispositione contenti, que tantummodo uestro proposito congruit, armatos exsequi permittatis quod instrumentis bellicis profitentur. Denique multum proficit qui prudentibus consiliis competenter sibi et aliis prospicit. Quare seruate uos uestro loco, seruate uos amicis, seruate bonis omnibus, nec committatis quod mecum  plurimi lugeant. Emptionem ferri, quod propter messem erat difficillima, distulimus, parati in nauem quam edificamus uos recipere, nisi naulum recusetis auferre. Dirigite impendenti Septembri, si prius non fuerit opportunum, quemadmodum nobis conuenit, fratres qui saltus partem assignent. [b 1Kb] Infaustum etiam Faustum afferant, et responsa de omnibus que mandaueritis fideliter referant. Persica que pollicitus sum per cursorem, quem iam bene cognoscitis, misi. Ea si, ut uereor, uorauerit, uel ui sibi erepta questus fuerit, extorquete precibus ut uel ossa tradat, nisi tamen et ipsa consumpserit, ut iucundissimorum persicorum sitis quandoque participes.



165 EPISTOLA CXII. ITEM AD EUMDEM.


Charissimo suo Odoni, Lupus perpetuam salutem.

Nuper mihi litteras redditas si possem diuinare a uobis ipsis quam ab alio compositas, conueniens forsitan reperissem responsum. Nunc ambiguo deterritus, quibus uerbis uti ualeam, quibusue sententiis, anxie quero, ne apud uos metas moderationis excedam, quandoquidem uestre persone singulariter mihi consideratio iugiter sit habenda. Quis enim me ferendum iudicaret, si uos, quibus preter gratias plurima imo omnia debeo, sinistre suspicionis arguerem? Nam si alium scirem epistole auctorem, cohibito dolore doceri flagitarem quibus  tandem modis fidei studium, aperire preciperet, qui litteras, ut ita dixerim, calamo in ueritate tincto perscriptas, suspectas tam inuerecunde fecisset. Ego enim nichil unquam de humanis rebus homini locutus sum uerius, nichil amico reuelaui purius, nichil retineri decreui constantius. In rebus aliis libenter exercendi aut delectandi gratia admitto ridicula. Porro in professione amicitie, contemplatione tanti tamque diuini muneris, seria sola complector. Hinc quiddam acute de Persicorum numero inuentum approbarem, si sic commendaretur [c 2Kb] sublimitas uirginalis ut non sperneretur humilitas coniugalis. Denique uirginis filius non modo non damnauit coniugium, uerum etiam eius initium,  nuptias uidelicet, [a 1Kb] primo miraculo illustrauit. Placet 166 itaque ac uehementissime uirginalis integritas; sed non despicitur, ne ab ipso quidem Deo, coniugalis societas. Iam illud quam lepidum est quod recipi mecum in nauem imponende uobis mercedis taxatione refugitis? Sed si uos necessitatis articulus. quod futurum arbitror, constrinxerit, quem offerentem tam insolenter repellitis, iuste recusantem prospicite ne impudenter implorare cogamini. uerum ut grauitatem stylus repetat, strenue profligatos barbaros et ad internecionem cesos uestra imo Dei uirtute gaudeo, uosque ipsos et uestros ineffabiliter exsulto discrimine liberatos, nec minus partim admonitos, partim expertos, tandem uos credere non temere fortunam nec sepe tentandam.  Pro G. reliquisque in defensionem patrie sauciatis non cessabimus preces fundere quousque uestra relatio paruitatem nostram sanitate illis restituta letificet. [b 1Kb] Faustum dirigi postulaui, non [c 1Kb] quem refellit Augustinus, sed quem notat in Decretis [d 1Kb] Gelasius. uinum uobis mercandi curam deposueram, propterea quod desperabatis possibile uobis futurum ad nos destinare, nostrorum discordia et barbarorum impediente audacia. Quoniam uero recenti me sollicitastis admonitione, quanquam uindemie apud nos non est quantus iactabatur prouentus, uincere sterilitatem anni labore contendam, si consilium quod uobis nuntius meus exponet placuerit. Illud autem quod pollicitus sum cum direxero, cognoscetis quanta proprietate  intelligam indulgentiam Apostoli, qua se auidiores uini tuentur: Modico uino utere . Circumsepti enim conditionis necessitate, non aliud quam a me missum bibendi modum dedisse nomine 167 modici me sentire animaduertetis. Licet minaciter epistolam terminauerim, cupio uos ualere feliciter.



EPISTOLA CXIII. AD LUDOuICUM ABBATEM.

Clarissimo abbatum Ludouico, Lupus presentem et futuram salutem.

Non dubito ubertate diuine gratie factum ut uestra sublimitas mee humilitati dignaretur condescendere et me in qualicunque amicorum ordine  numerare. Per uos enim et sepe alias et proxime  intolerabili me incommodo diuina pietas liberauit, cum molesta nimis et diuturna statio imponeretur. uestris itaque innumeris et assiduis beneficiis me imparem credens et confitens respondere omnipotentem imploro, cuius munere tantam et in me et in omnes opis egentes estis beneuolentiam consecuti. Ceterum homines mei frequentibus exhausti expeditionibus, audita profectione domini regis Britanniam uersus, et denuntiati olim placiti aliquam sperantes dilationem, poposcerunt ut uos consulerem ubi et quando uobis iungi deberem. Proinde uestra indulgentissima moderatio nostras metiens difficultates dignetur nobis litteris exprimere quandiu post prestitutum placiti diem tuto morari possimus, ita ut nec desimus placito, et aliquid spatii, uestro nos  consilio regente, lucremur. Illud etiam ne fastidiatis subiungere, si absque periculo [e 1Kb] piratarum nauis nostra expensam uehens possit tenere cursum per Sequanam, et inde per confluentem 168 Isare usque ad [f 1Kb] Credilium progredi. De uestra exoptabili sospitate super omnia paruitatem meam letificate, meique benigne memores, bene semper ualete.



EPISTOLA CXIu AD EUMDEM.

Clarissimo abbatum Ludouico, Lupus plurimam salutem.

uestris frequentibus imo assiduis beneficiis obligatus doleo rebus me non posse rependere gratias.  Propterea id proxime conatus sum litteris agere; nec ruboris mei angustias amplitudinis uestre dignatio fastidiuit. Unde, quod solum possum, ingenue fateor arctiori paruitatem meam debiti uinculo deuinxistis. Hec tam ingens uestra beneuolentia et in me et in omnes, a quo solo infunditur, ab eo credo remunerabitur. Nos, qui uestri post Deum indigemus, continuis petitionibus eterne illius retributionis augmenta prebemus. Positus in itinere comperi dominum regem ne tunc quidem quando constituerat ad uos reuersum. Proinde dilationem flagitantibus hominibus meis, ut soleo ad presidium consilii uestri confugio: quod sic queso moderamini, que mihi agenda sint prescribentes, ut  et ab offensa tutus esse ualeam; et si in retundendis  aut opprimendis [a 1Kb] barbaris, inspirante Deo, efficax molitio statuitur, pro uiribus mee tenuitatis adiutor existam. Quantum cupio in perpetuum ualeatis.



169 EPISTOLA CXu. AD ERCANR. Ex Gu. et aliorum personis.

Reuerentissimo presuli Erc., G. H. et Ag. [b 1Kb] episcopi et uniuersa synodus [c 1Kb] apud Murittum in Dei nomine congregata, perpetuam salutem.

Sanctitati uestre gratias agimus quod, quanquam tardiuscule, tamen uestrum uicarium direxistis qui pondus deliberationum nostrarum nobiscum exciperet, definiendisque rebus necessarium conamen adhiberet. Sed persona uestra apud simplices quosque  tantum amplius contulisset auctoritatis quantum precedit [d 1Kb] apice dignitatis. Proinde quia, peccatis nostris merentibus, turbulentissimum tempus est, et tot sibi succedentibus annis, exuberante iniquitate, defuit facultas celebrandi conuentum, ac regis cor Deus ita molliuit ut nobis aliquam correctionis largiretur opportunitatem, momenta uero uite nostre nullam sui transitus dilationem recipiunt, causam ipsius Domini nostri haudquaquam segniter debemus curare, nec nos ab exsecutione officii, quod indigni suscepimus, ulla nisi [e 2Kb] impossibilitatis necessitate subtrahere: quoniam, ut scriptum est, homo uidet in facie, Deus autem in corde ; qui redditurus est, ut alibi uerissime dicitur, unicuique secundum opera sua . Atque  utinam supererogaremus aliquid, ut ipse rediens optata mercede cumularet. [f 1Kb] Charitatis igitur . . . . . . . Cetera desunt.

 170 nostri detrimenta, ubi aliquot discipuli bene iam instituti immatura morte decesserunt, compensare illorum eruditione qui uel in profectu positi sue profectionis augmenta desiderant, uel eorum qui felicibus indiciis spem sui profectus, plurimum id nobis cupientibus, iam dederunt, nimirum crederem me totius boni auctorem tam fructuoso promereri labore. Ut ergo particeps efficiatur doctrine memoratus puer, cui iuste consulitis, licentiam et litteras sui habet episcopi, perducatur ad nos dilectissimo Remigio Iu Kal. Iul., et, gratia Dei opitulante, conabimur cum aliis illi quoque prodesse.



EPISTOLA CXuI. FRATRIBUS EX CeNOBIO [g 1Kb] SANCTI GERMANI.


Sanctis patribus in monasterio beati Germani Deo excellenter militantibus, Lupus, socia congregatione Ferrariensi, copiosam in Domino salutem.

Semper quidem in cenobiorum nostrorum habitatoribus uera caritas uiguit, sed nunquam tam certis indiciis ut nostro tempore sui magnitudinem declarauit; ac in nobis, si quid preter solitum exercuisset, supprimendum uideretur, ne immemoris beneficii exprobrationem nos formare aliquis estimaret. De uobis liberum nobis est presertim uera narrare ad diuine laudis augmentum. Et quoniam confidentius [h 1Kb] experta asserimus quam audita, a memetipso inchoandum decreui, fidem propositioni  facturus. Cum proximo autumno insignis 171 rex noster Carolus [i 1Kb] Autisiodorum uenisset, et comitatus eius proxima loca pene omnia occupasset,  egentes hospitii uos potissimum adeundos credidimus. Nec spe nostra falsi, officiose sumus excepti; et publicum uestrum conuictum regio famulatu nobis penitus adimente, quacunque hora elabi potuimus, nequaquam sensimus importunitatem nostram uobis oneri exstitisse. Postquam per carissimum propinquum Remigium et gratissimum auditorem meum Fridilonem sanctitati uestre satisfecimus, ostendentes uotum nostrum, quibus reniti non ualebamus, mandata regis alio quam uellemus auertere. Discessuri, ne gratias quidem in conuentu referendi copiam habuimus, quoniam moras omnes deferende [a 2Kb] legationis impossibilitas auferebat. Unde in hac parte memoratos amantissimos fratres uicem nostram implere obsecrauimus donec per nos id ipsum exsequi  Diuinitas largiretur. Ad hec que supra retulimus, terrente [b 1Kb] predonum improbitate, ornamenta ecclesie nostre occultanda curastis, nec ad id prestandum inuenti estis difficiles. Que secum reputans dilectissimus frater noster S. et cum sibi tum etiam pluribus aliis nostrum multa benigne collata recensens, impendente, ut metuebamus, ruina nostri loci, quam et nostra peccata et piratarum uicinia minabantur, uos elegit, non apud quos peregrinaretur, sed intra quorum collegium admissus, uicarium nostri loci contubernium possideret. uerum id etiam alii postulauerunt, optantes, licet diuersi, in monasteriis consistere quam cum maiore suorum parte in uilla uersari. Quanquam igitur Deus incertum utrum sua pietate in perpetuum 172 subuersionem nostri  monasterii remouerit, an aliqua latente causa ad tempus distulerit, tamen predictus frater quod obtinendum conceperat perseuerauit flagitare: quod utinam uobis annuentibus consequatur, ne simili casu coactus, ulteriora compellatur sectari! Supplicamusque ut eum apud uos consistentem pie foueatis: quia meorum laborum diu particeps fuit, et pro sua probitate ac strenuitate semper gratus omnibus et  uniuersaliter utilis est iudicatus. Preterea uestre sanctitati plurimum confisi, ausi sumus fratrem Bernegaudum, rudem adhuc monachum, roganti uestre paternitati dirigere, uestre uoluntati obsecuturum, et in suo proposito perfectiorum exemplis atque doctrina studiosius confirmandum. Exiguitatis nostre benigne memores optamus uos ualere feliciter.



EPISTOLA CXuII. [c 2Kb] AD ANSBOLDUM.

Reuerentissimo A. abbati et uniuersis fratribus eius, Lupus et omnis Ferrariensis cenobii societas in Domino salutem.

Asperrimis difficultatibus euictis, gaudemus uos tandem aliquando gratia diuina loco proprio restitutos. Nec illud non libenter accipimus, quod nostram  in uos pronam uoluntatem pio affectu iucundisque sermonibus prosequimini, quanquam longe plura atque maiora uobis prestita cuperemus. Tribulationes nostras partim dolenter audistis, partim anxii aspexistis; sed eas, temperante uel penitus auferente 173 Domino Deo nostro, cum uestro commodo uobis uestrisque qui nos adierint desideramus usui esse ac sincerissime uoluptati. Ut igitur familiaritas olim inita uberiori proficiat incremento, in occidua plaga recuperate facultates fuerint adiumento dum excursus et recursus per nos que utrinque gerantur aperiet. Cupimus uos nostri benigne memores semper ualere feliciter.



EPISTOLA CXuIII. AD HERARDUM EPISCOPUM.


Reuerentissimo Turonice Ecclesie antistiti Herardo, Lupus et Bethlehemitici cenobii unanimitas plurimam in Domino salutem.

Quemadmodum scribere dignati estis, diuinitus cum exiguitate nostra familiaritatis federa sociastis. Charitas enim, ut scribit Apostolus, a Deo est , que maxime in his eminet qui sincera  amicitia federantur. Utinam autem uel orando spiritaliter, uel obsequendo seculariter, aliquid uobis conferre possemus! Profecto nostram in uos uoluntatem fideliter aperiremus, quod in carissimo nobis fratre T. declaramus, quem secundum petitionem uestram ad regendos monachos in cella Roclena concedimus: qui cuius momenti apud nos sit, ex officio quod laboriosissime gessit facile est estimare. Supplicamus autem sanctitatem uestram ut eum assidua pietate foueatis, sentiatque paternum in uobis affectum, cuius dulcedine semper inter mundi amarissimas molestias recreetur.



174 EPISTOLA CXIX. [a 1Kb] AD AENEAM EPISCOPUM.

Charissimo suo Aenee, Lupus eternam salutem.

 Doctrine studiosissimo regi nostro, quemadmodum uobis post alia intentionem meam aperui, quod liberalium disciplinarum laborem recolendo, et alios instituendo, fauente totius boni auctore Deo uellem repetere, si otium ipse habiturus premii communionem sua indulgentia concessisset, quod uotum meum sereno uultu sermonibusque blandis amplexus ut ad effectum ualerem perducere se curaturum promisit, id uobis continuo significandum credidi, ne oblata occasione nesciretis ad tante rei adnisum quibus esset inuitandus alloquiis. Me uero monasterium ingredientem tristis excepit nuntius, ostendens Hildegarium uestrum, qui neptem meam habebat in coniugium, decessisse. Unde proprio affectu et propinquorum utriusque linee impulsu asserentium me  apud uos plurimum posse, sanctitati uestre has litteras destinaui, supplicans ut filio ipsius, super quo postulauit, concedere dignemini [b 1Kb] beneficium tutorem uero, qui et moribus uestris congruat et [c 1Kb] militare obsequium exigat, laudabili prudentia statuatis. [d 1Kb] Relicta memorati uiri eiusque propinqui decenter uos, si obtinuero, uenerari studebunt; Deus autem,  aliis etiam bonis suffragantibus meritis, in eorum collegium aggregabit quibus pollicetur: Beati misericordes, quoniam ipsi misericordiam consequentur. . Cupio uos ualere feliciter.



175 EPISTOLA CXX. [e 1Kb] AD ARDUICUM EPISCOPUM.

Desiderabili pontifici A., Lupus et fratres eius monachi sempiternam salutem.

Suspensi ad benignissimas promissiones uestras, tempus frustra fluere dolemus, cum infestationes [f 1Kb] predonum non possimus non habere suspectas. Proinde ut uestrum acceleretur uotum, nostrumque depellatur periculum, suppliciter imploramus ut propter celestem retributionem ipsi dignemini ad aliquem locum fatigari quo non sit mihi et  quibusdam fratribus impossibilis accessus; ut et uos nobis exponentibus nostram necessitatem, et nos uobis aperientibus uestram uoluntatem, plene ualeamus cognoscere. Cum loco autem diem mensis exprimite, ne dubietate aliqua confundamur. Cupimus uos ualere feliciter.



EPISTOLA CXXI. AD uULFADUM ABBATEM.

Unanimi suo [g 1Kb] uulfado, Lupus omnimodam salutem.

Fama uulgauit aduentum regis aliter futurum quam fuerat ab eo dispositum. Causas igitur huius immutationis, et quo tandem tempore uenturus sit, aut ubi interim moraturus, familiaribus litteris aperite, ut ex eis quid mihi agendum sit, inspirante Dei fauore,  ualeam estimare. Relatio enim cursoris fidem non inuenit, quoniam frequenter euidenti mendacio maculatur. ualete.



176 EPISTOLA CXXII. AD GERHARDUM.

Precellentissimo [h 1Kb] duci G. et clarissime [i 1Kb] coniugi eius B., Lupus presentem et futuram salutem.

 Semper insignis fama de probitate uestra bonos quosque letificauit; sed nunc in omnium notitia uberius effloruit, cum eamdem probitatem uestram successu profuturo Christianis omnibus diuinitas comprobauit. Illi laudes, illi gratie, illi exquisita preconia, quo auctore hostes molestissimos partim peremistis, partim fugastis. Cum uero que primo polliceri, postea promittere dignati estis largiti fueritis, conabimur gratias cumulare. Ceterum, quod diligenter scrutamini, noueritis monachum et discipulum meum Ad. nunquam a nostro monasterio aufugisse, sed ad petitionem beate memorie Marcwardi Abbatis ex Prumia aut [a 1Kb] Proneam a nobis eum honeste directum, et cum illo aliquandiu conuersatum, quorumdam inuidiosorum uitasse insidias, et  inde [b 1Kb] discendi studio et quietis amore in urbe Lugdunensium constitisse. Reuerentissimis autem uiris Remigio memorate urbis Metropolitano et H. Gratianopolitano instanter postulantibus, et conuersationem memorati fratris laudantibus, quanquam olim meam uerbis habuisset licentiam, etiam regulares litteras accepisse; que prolate quid de eo sentiam fidei relatione fatebuntur [c 1Kb] Litteras etiam eum ecclesiasticas habere a uenerabili episcopo nostro Guenilone certissime scio, nec impedire aliquid 177 si Deus eum uocat, quo iuste eius infirmari possit electio. Bene apud nos conuersatus est. Quo plurimum indiget Ecclesia, idoneus est ad docendum, regularibus et pontificalibus fultus est epistolis, progenitorum nobilitate ornatur. In sancto proposito,  iudicio predictorum antistitum inter quos degit, deuote perdurat. Quid restat nisi ut quod sanctis presulibus Deus inspirauerit fiat? Quid autem mirum si aliquando asperius aliquid super eo locutus sum? Illud culpa fuit inimicorum eius impudenter falsa uulgantium. Istud quod nunc litteris alligo meum est iudicium constanter prius uisa et postea comperta narrantis. Cupio uos ualere feliciter.



EPISTOLA CXXIII. AD ANSBOLDUM.

Charissimo suo Ansb. Lupus indeficientem salutem.

 uehemens ac generalis necessitas, ut comperistis, abduxerat; ac propterea nequiuimus, quemadmodum uterque nostrum cupiebat, dum reuerteremini, fido recreari colloquio. Erit autem diuine gratie istud quandoque compensare dispendium. Interim sinceritate amoris probabiliter delectemur. Ceterum reddite sunt nobis dudum littere diem ingressus uestri in monasterium ostendentes: quibus in conuentu recitatis, et ab omnibus merito collaudatis, rescripsimus que nobis consequentia uidebantur. His autem recentibus inspectis, intelleximus illas necdum uobis fuisse 178 perlatas. Nunc uero, id est Nonis Martii, uos easdem habere opinamur, atque ideo que continentur eisdem otiosum esse repetere. Fratres omnes affabiliter salutate; et ut pro nobis,  utpote sibi deuotissimis, orare dignentur, suppliciter obtinete. Optime uos ualere optamus.



EPISTOLA CXXIu. AD GUENILONEM EPISCOPUM.

Reuerentissimo Gueniloni pontifici, Lupus presentem et futuram salutem.

Non est mirum si uos tandiu [d 1Kb] metropolitanus episcopus mendacio fefellit, quando Dauid nequam seruus uerisimili figmento ad horam decepit. Prediorum quibus donatus fuerat medietate seruus ille multatus est. Episcopo uero timendum est ne promissionum celestium integritate priuetur, cum, teste sapientissimo Salomone, eum detestetur anima Dei qui seminat inter fratres discordias .  Et hoc et omnia que ab imprudentibus uelut tedio et impossibilitate contemnenda ducuntur facillime iudicii exitum sortientur, cum tanta euidentia in memoriam cuncta reuocabuntur ut nec auctores malorum purgare obiecta imo declarata conentur, nec ulla rationalis creatura inde dubitare preualeat que Creatoris equitas omnibus proposuerit cognoscenda. Ibi, nisi satisfecerit, eum trepidare frustra uidebitis, quem uera referre ut homo falsi credidistis. Quomodo enim tante possem effici prauitatis ut depositionem eius euperem cuius acceperam diuinitus consecrationem? Testem eum 179 securus  facio cuius experiemur uterque iudicium quoniam postquam preesse cepistis, et dignati estis me in familiaritatem assumere, semper optaui uos et in sanctitate proficere et dignitate augeri; et si, meis rebus integris, sinistrum aliquid, quod Deus auertat, uobis contigisset, paratus sui opem ferre pro uiribus et me amicissimum modis omnibus euidentissime comprobare. Quod si me perfidiam incurrisse recolerem, tantum scelus negatione non tegerem, sed confessione simplici ueniam obtinere conarer. Nam cui uel parum sacras intuenti litteras non ultro ac sepissime occurrat: Qui parat foueam proximo suo, incidet in eam . Hec quam uera sint utinam aperiat in presenti qui, omni ambiguitate remota,  patefaciet in futuro, ac me in hac parte penitus innocentem insolubilem familiaritatem uestram ad utilitatem utriusque tribuat obtinere! Quod aliunde compereram, uosque dignati estis mandare, si Deus annuerit, dominus rex fiet nobis uicinus: post cuius digressum, si uobis placet, ut primo fieri potuerit, desidero congruo utrique loco uos adire et sequestra Spiritus sancti gratia recuperare amicitiam quam spiritus maligni maliuolentia aliquantulum perturbauit. Tunc etiam referre potero quid super fratre Bernegaudo sancti Germani monachi annuerint, quidque solum absque nostro damno prestare ualeamus fugitiuo nostro, qui nuper clementiam uestram precibus inquietauit. Exiguitatis mee memores semper cupio uos ualere feliciter.



180 EPISTOLA CXXu. AD FOLCRICUM.


Reuerentissimo presuli [a 1Kb] Folcrico, Lupus temporalem et eternam salutem.

Affluentiam gratie diuino munere uobis indultam litteris comprehendere placuit ac laudem illius qui dedit et ad condemnationem auaritie commendationemque inuictissime caritatis. Nam cum [b 1Kb] aliquam insulam Sequane [c 1Kb] pagani crudelissimi pirate applicuissent, que sita est sub [d 2Kb] Melleduni oppido ab [e 1Kb] aliis recens exusto, et [f 1Kb] eorum uiciniam nobis, ut erat, periculosissimam, nisi Dei miseratio subueniret, duceremus, nec in monasterio consistere audebamus, nec quo migrare possemus, depressi erumna tante calamitatis, inueniebamus. Inter  hec, cum me grauiter egrotantem uisitatum uenissetis, ac nos ingenti exterritos metu offendissetis, illico absque ullo deliberationis tedio nostrum exonerastis pudorem; et preuenientes nostram supplicationem, obtulistis [g 1Kb] predium Aquense, dominationis uestre precipuum, in quo tutius malitiam temporis uitaremus, tenende nostre professionis opportunitate non penitus destituti. Preterea largissimam humanitatem uos prebituros uix credibili beneuolentia ostendistis. Hinc incomparabili consolatione per uos ultro nobis diuinitus oblata, presertim in tam immani discrimine, quid faceremus, conati sumus, ut par erat, Deo et uobis saltem gratias referre. Sed, succumbente ingenio, nequiuimus eas digne mente concipere, 181 nedum ore proferre.  Ergo attoniti, abundante ubique iniquitate, et refrigescente caritate multorum, admirati sumus diebus nostris aliquem repertum qui cum tanto rei  familiaris detrimento et imminutione indigentibus subueniret. Nimirum hoc fuit a fratribus necessitatem patientibus non claudere uiscera, hoc fuit episcopaliter compati, hoc postremo caritatem implere. uerum, quoniam exuberans Dei nostri clementia, tegens indulgentia innumeras maximasque culpas nostras [a 1Kb] minas predonum, quibus, uastatis longe lateque celeberrimis locis, etiam sedem negotiatorum cappas se petituros iactabant subuertit, ac eos a nobis, quod utinam ab omnibus Christianis faciat, auertit, nec hac uice auulsi a nostro cenobio cogemur peregrinari, optamus omnes, quasi concesso nobis usi beneficio, ut sit uobis tam copiosi boni salua merces representanda a Deo, cum ceperit electos glorificare et [b 1Kb] gratiam pro gratia reddere. Paruitas  autem nostra pene . . . audita uestra liberalitate obligata, nunquam erit uobis ingrata . . . ad obsequendum paratissimam quibuscunque ualuerit indiciis confirmabit. Sit tamen Aquensis fundus tempore prelationis uestre, quod Deus diuturnum esse concedat, nostro perfugio, si infelicitas similis acciderit, destinatus. Contineantur edificia, hortus etiam diligentius excolatur, quod recte facere disposuistis. Agri ad hoc apti uitibus conserantur, acerui frugum iusti laboris industria multiplicentur, ut et uobis suppetat quod de more quotannis domesticis tribuatis, et quod opem querentibus misericorditer largiamini, et si illo nos, quemadmodum formidamus, 182 peccatis nostris id exigentibus, ultima necessitas traxerit, latibuli nostri asperitas memoratis  subsidiis leniatur. Quid autem uelimus super his que a nobis dignati estis accipere cur queritis? quare non aspicitis quota portio sit nostre seruitutis, si uestro maximo beneficio conferatur? Ac ne huiusmodi, quam non ferimus, dissimulatione nos callide ampliora suspicemini eligere meditari, que cogitamus absque obscuritate exprimimus. Comperistis, quanquam locus noster Bethlehem, hoc est domus panis appelletur, panis nos penuriam cito passuros, nisi uestra aliorumque amicorum benignitas  suffragetur. Deinde pollicitationis uere memores, potestis nos clientes uestros mense gratis alere dimidio, non sine usura quasi ex debito sustentare. Ac ne nos impudentie, imo stultitie, arguatis, recolite rhetorice a nobis non improbari peritiam, que instituit ut cum minora impetrare disponimus, [c 1Kb] maiora poscamus. Cupimus uos ualere feliciter et uestre dignitatis eminentiam honestis iugiter moribus et sanctis actibus exornare.



EPISTOLA CXXuI. AD GUENILONEM.

Reuerentissimo pontifici Gueniloni, Lupus presentem et futuram salutem.

Sanctitatis uestre litteris alacriter paruissem, nisi uotum meum molestia corporis impedisset.  Nam, cum post diuturnas et asperas huius anni egritudines bene reuelascerem, subito tussim incurri, 183 que meatus obstruens, pene totam mihi spirandi facultatem [d 1Kb] adimebat. Hinc factum est ut multum sanguinis detraherem, maximamque imbecillitatem contraherem. Proinde nusquam audeo progredi donec quietis ac medicamentorum imo Diuinitatis ope mihi quantulacunque sospitas reformetur. Unanimis tantum uobis in omnibus supplicabo, et ad idem agendum fratres meos hortabor, ut Deus inspiret uobis consilium quo generaliter prositis omnibus Christianis; ne peccatum iniustitie, que nos iam miseros fecit, in damnationem pertrahat sempiternam. In diebus pontificatus uestri ad tantam libertatem [e 1Kb] uitia proruperunt, ut  uindicata impunitate apertis quibusque nec Deus, nec rex, nec episcopus timeatur. Quid moramini? Quid ultra exspectatis? Aut Deus uestra industria et auctoritate ad equitatem reducet res humanas; aut hec malorum incrementa, post inauditas contumelias, pene omnes, qui pauci remanserunt, oppriment innocentes. uidetis quia secundum beatum Isaiam, qui recedit a malo, prede patuit , nec tutus quisquam contra uiolentiam raptorum est, nisi qui uiribus preualet, aut in eorum concessit  collegium. Cupio uos ualere feliciter et paruitatis mee memoriam habere benignam atque continuam.



184 EPISTOLA CXXuII. AD [a 1Kb] ODON. PRAESULEM.

Unice singulariterque dilecto presuli Odoni Lupus plurimam salutem.

Maximis pluribusque uestris beneficiis adiutus, securus ad uos decurro, his etiam usurus que per nuntios meos uos prebiturum esse mandastis. uerum, quia non misistis equum, nec idoneum qui [b 1Kb] me exolutim ferret habebam, naui ad uos, si Deus uult, cursum tenebo. Ergo uestra indulgentissima pietas, que me gratis et ultro fouendum recepit, naui egressum ne patiatur durioris equi succussatura  uexari. Locum ubi tendamus uobis uicinum et congrua equis pabula cum uestris, sicut mandare dignati estis, uos procuraturum non dubito. Cursor noster, donec ueniamus , pauperis apud uos locum impleuit: et, si permissus fuerit, obseruabit fragmenta, ne pereant; pocula etiam, ne gratiam amittant humore, siccabit.



EPISTOLA CXXuIII. [c 1Kb] AD DOMINUM REGEM.

Domino glorioso regi Carolo sincere fidelis Lupus.

Dudum [d 3Kb] in urbe Biturigum quesistis de predestinatione et libero arbitrio ac redemptione sanguinis Christi quid sentirem; et ego que in diuinis litteris didiceram et in maximis auctoribus 185 inueneram  uestre maiestati strictim aperui. Et quoniam  [e 1Kb] aliter uidetur quibusdam, qui me putant de Deo non pie fideliterque sentire, ipso Deo, cui ab intelligibili etate plurimum confisus sum, sensum et stylum meum regente, memoratas questiones, quas audacter multi uentilant, intelligenter pauci capiunt, breuiter, ueraciter perspicueque dissoluam. Neque enim longa disputatione uos tenere debeo aut in aliquo fallere aut obscuritatibus retardare, cum uestras occupationes in disponenda republica non ignorem, uobisque post Deum [f 1Kb] fidem debeam singularem.

Deus Adam rectum condidit, ut sancta Scriptura docet, et originaliter in eo nos omnes rectos creauit. Hic parens humani generis, rectitudinem deserens naturalem, nullo cogente peccauit tam granditer ut et se ipsum perderet et in se omnes utroque sexu  natos condemnaret. Deus ergo fecit excellenter bonam hominis naturam, sed eamdem ipse homo uitiauit miserabiliter per spontaneam culpam. Denique fuit Adam, ut ait beatus Ambrosius, et in eo fuimus omnes. Periit Adam, et in illo omnes perierunt. Laudemus igitur Dei opificium, et cognoscamus culpe nostre nichil aliud deberi nisi supplicium. Sed Deus, cui preterita, presentia et futura eque presto sunt , cum sciret in Adam massam totius humani generis peccato corrumpendam, non abstinuit ab ea bonum sue creationis, bene usurus etiam malis, et ante constitutionem mundi elegit ex ea quos a debita pena per gratiam liberaret, ut ait Apostolus: 186 Sicut elegit nos in ipso ante mundi  constitutionem , ceteros autem, quibus non  hanc gratiam misericordia impendit, in damnatione quam ipsi peccando meruerant iusto iudicio dereliquit: et hoc modo, ut docet Apostolus: Cuius uult miseretur, et quem uult indurat . Miseretur eorum quos assumit per gratiam, indurat illos quos per eamdem gratiam non emollit, sed quamuis occulto, iusto tamen iudicio derelinquit. Hi ergo quorum miseretur predestinati sunt ad gloriam secundum illud Apostoli: Quos presciuit et predestinauit , et appellantur uasa in honorem. Hi debent Deo totum quod sunt et quod habent; siquidem eius bonitate facti sunt, cum non essent; eius benignitate saluati sunt, cum perditi essent. Illi uero quos indurat, hoc est non emollit, qui in damnatione relinquuntur, quam originaliter uel actualiter meruerunt,  dicuntur uasa in contumeliam, perfecta uel apta in interitum. Hi quod creantur, Dei donum est: quod puniuntur, malum ipsorum. Hos beatus Augustinus in multis libris et in eo quem fecit ultimum non dubitat dicere predestinatos ad penam, non intelligens fatalem perditorum necessitatem, sed immutabilem relictorum desertionem. Legebat enim de Deo: Si concluserit hominem, nullus est qui aperiat ; itemque: Considera opera Dei, quod nemo possit corrigere quem ille despexerit , illud etiam: Dimisi eos secundum desideria cordis eorum, ibunt in adinuentionibus suis . Et, ut opinor, dirigebat eum in hunc sensum illud maxime testimonium de Deo qui fecit que futura sunt. Cui et dicitur: Reddes unicuique secundum opera sua  . Quod nimirum facturus est omnibus, nisi quos fecerit 187 beatos remittendo iniquitates eorum et tegendo peccata. Qui gratiam ipsius Dei summis efferentes preconiis dicere possunt, non secundum peccata nostra fecit nobis, neque secundum iniquitates nostras retribuit nobis. Consentiunt Augustino uerbis aliis Hieronymus et Gregorius, eodem autem uerbo Beda et Isidorus. Quod ex ipsis auctoribus, si uestre placuerit celsitudini, facile potero demonstrare.

Liberum sane arbitrium in bono quod contempsit primus homo peccans perdidit, in malo autem quod elegit retinuit. Quemadmodum uero, si uelit quis, uel subtrahendo sibi cibum se potest perimere, peremptum autem non potest uiuificare, ita potuit  homo uoluntate delinquens usum in bono liberi arbitrii perdere, sed id, etiam si uelit, non potest suis uiribus resumere. Non erit igitur in bono liberum illi arbitrium, nisi fuerit diuina gratia liberatum. Dominus iehsu sciebat, ut scriptum est, quid esset in homine , id salubriter aperiens, Sine me, inquit, nichil potestis facere , nichil scilicet boni. Nam ipse mali auctor et cooperator esse non potest, qui, ut Ioannes ait Baptista: Agnus Dei est, qui tollit peccata mundi , et que scilicet facta sunt, et ne fiant. Item alibi Dominus: Si uos Filius liberauerit, tunc uere liberi eritis . Sanctus Cyprianus, martyr gloriosissimus et doctor suauissimus,  bene expendens uerba Apostoli: Quid habes quod non accepisti? quid gloriaris quasi non acceperis?  statuit in nullo gloriandum, quando nostrum nichil sit [a 1Kb] . Unde bona quoque uoluntas preparatur a Domino, ut memoratus Apostolus docet. Deus est qui operatur in nobis et uelle et perficere opus bone 188 uoluntatis; propter quod subiungit, et perficere pro bona uoluntate . Ipsam etiam bonam cogitationem a Deo nobis esse doctor gentium manifestans, Non quasi sufficientes simus, inquit, cogitare aliquid a nobis, quasi ex nobis, sed sufficientia nostra ex Deo est . Dei gratia nos preuenit, propter quod scriptum est: Deus meus, misericordia eius preueniet me , ut bona uelimus et inchemus. Dei gratia nos subsequitur,  ut scriptum est, et misericordia tua subsequetur me , ne frustra uelimus et ceperimus. Hec principaliter Dei sunt, ut premissis testimoniis claruit, et consequenter nostra, quia uoluntate a nobis fiunt. Et scriptum est: Domine, pacem da nobis, omnia enim opera nostra operatus es nobis . Reatus quidem peccati in baptismate soluitur, sed conflictus eius propter exercendam fidem seruatur, ita ut adiutorio Dei semper et comprimendis uitiis et obtinendis uirtutibus egeamus. Hoc et unusquisque Deo pie militans in semetipso sentit, et Apostolus, iam Christi sacramentum consecutus, sic humiliter confitetur: Condelector legi Dei secundum interiorem hominem. uideo autem aliam legem in membris meis repugnantem legi mentis mee et captiuum me ducentem  in lege peccati, que est in membris meis . De libero arbitrio concorditer ita senserunt quicunque mentem diuinorum eloquiorum probabiliter perceperunt.

Postremo quos redemerit Dominus sanguine suo euangelica lectione colligitur apud Mattheum: Bibite, inquit Dominus, ex hoc omnes, hic est enim sanguis meus noui testamenti, qui pro multis effundetur in remissionem peccatorum . Apud Marcum: Hic est sanguis meus Noui Testamenti, 189 qui pro multis effundetur . Apud Lucam uero: Hic est calix Nouum Testamentum in sanguine meo, qui pro uobis fundetur . Duo ergo euangeliste ponunt pro multis, unus pro uobis, quia et discipuli multis annumerantur, nullus pro  omnibus. Et ne id ego temere scrutatus existimer, sanctus Hieronymus, explanans locum Euangelii: Sicut Filius hominis non uenit ministrari, sed ministrare, et dare animam suam redemptionem pro multis , quando, inquit, formam serui accepit, ut pro mundo sanguinem funderet, et non dixit dare animam suam redemptionem pro omnibus, sed pro multis, id est, pro his qui credere uoluerint. Qua expositione iuxta fidem catholicam docuit solos fideles esse intelligendos, siue in gratia permansuros, siue ab ea suo uitio recessuros. Item beatus Augustinus aperiens populo sententiam Euangelii: uos non creditis, quia non estis ex ouibus meis  : Quomodo, ait, istis dixit, non estis ex ouibus meis, quia uidebat eos ad sempiternum interitum predestinatos, non ad uitam eternam sui sanguinis pretio comparatos. His tam claris luminibus doctrinam suam euangelico sensu roborantibus qui audeant contradicere nisi qui erubescunt sine luminibus apparere? Ut pace tamen et reuerentia tanti uiri dictum sit, hunc intellectum euangelico fonte manantem non uidens Ioannes Constantinopolitanus episcopus, cum exponeret illud Apostoli, qualiter gratia Dei pro omnibus gustauerit mortem: Non pro fidelibus tantum, inquit, sed pro mundo uniuerso; et ipse quidem pro omnibus mortuus est. Quid autem si non omnes credunt? Ille quod suum erat impleuit. uerum cur hoc senserit, nullo diuino 190 testimonio  comprobauit. Quod si quis excellentie culminis uestri ostendit aut ostenderit [a 1Kb] Faustum quemdam de his longe diuersa scribentem, ne acquieueritis erranti: quoniam docet [b 2Kb] Gelasius cum septuaginta episcopis uiris eruditissimis qui scriptores essent uel non essent recipiendi: statuens primo commendationem Augustini et singulares laudes Hieronymi, memorati Fausti scripta his uerbis exauctorauit: Opuscula Fausti Regensis Galli apocrypha. Hanc fidem, quam expressi in supradictis questionibus, tenuerunt Ecclesie catholice inuictissimi defensores. Hanc ego minimus omnium custodio, hanc uolentibus absque inuidia ostendo; nolentibus mee mediocritatis conscius non ingero. Nec, ut quidam suspicari se simulant, inaniter, hoc est, uane glorie studio  cupio innotescere, cum terreat me plurimum illa de Scribis et Phariseis Domini sententia: Omnia opera sua faciunt ut uideantur ab hominibus ; et de hypocritis: Amen dico uobis, receperunt mercedem suam . Sed asserende ueritatis intuitu quod in diuinis auctoritatibus earumque sensum sequentibus precellentissimis auctoribus Deo inspirante deprehendi querentibus absque contentione manifesto. uestre igitur opinatissime prudentie si iam satisfactum est, gaudeo. Sin autem, uel nunc, uel cum Deus noster optatam uobis quietem contulerit, propter alia etiam negotia ecclesiastica, euocatis ad conuentum doctioribus quibusque, rectene perperamue sentiam, subtilior plurium tractatus poterit inuenire. Sic Deus uos, opto et oro, diu feliciterque  faciat regnare, ut secum uos in eternum regnare concedat.



191 [c 1Kb] EPISTOLA CXXIX. AD HINCMARUM.

Reuerentissimo presuli Hincmaro Lupus perpetuam in Domino salutem.

Scrutanti mihi diu multumque de predestinatione, de qua in pace, in qua uocati sumus a Deo, querimus et deliberamus, quid probabiliter esset sentiendum, ne illud Apostoli, quos presciuit et predestinauit , pateat; illud uero, uasa ire perfecta, siue parata, siue apta in interitum ; et illud quod diuinitus alibi scribitur, nescit homo utrum amore an odio dignus sit , itemque, Considera opera Dei, quod nemo possit corrigere quem ille despexerit , et similia passim in diuinis reperta eloquiis, dignum non habeant exitum, hec  uerissima uidetur sententia, ut predestinatio sit in bonis, iuxta intellectum doctissimi Augustini, gratie preparatio, predestinatio autem in malis, secundum nostram capacitatem, gratie subtractio. De quibus idem certissimus auctor ita scribit: Quibus non uult subuenire non subuenit, de quibus in sua predestinatione aliud iudicauit, ita tamen ut in utrisque creator equissimus inueniatur, dum et illis gratiam misericordia impertitur, et istis eamdem gratiam, quanquam occulto, iusto tamen iudicio non largitur. Dumque in Adam omnes recti creati sumus, et libertatem arbitrii absque ullius difficultatis impedimento et interpellatione accepimus, sponte autem peccante Adam, in quo, ut Apostolus testis est, omnes peccauerunt , omnes, ex eo duntaxat utroque  192 sexu progeniti, conditionis dignitatem amisimus, et penam peccati, hoc est concupiscentiam, et mortem, non anime solum, uerum etiam corporis merito nostro incurrimus. Hinc est quod qualis Adam a Deo creatus est non nascimur, sed originaliter peccatores, damnatique pena peccati: quorum alterum fecit spontanea culpa nostri primi parentis, alterum culpam puniens tremenda seueritas iustissimi iudicis. Cum ergo communiter omnes damnati simus, cuius nostrum uult Deus miseretur, et quem uult indurat, hoc est, in propria duritia derelinquit. Miseretur magna bonitate, indurat nulla iniquitate. Sic itaque hos quos indurat predestinat, non ad supplicium impellendo, sed a peccato quod meretur supplicium non retrahendo; quemadmodum  indurauit cor Pharaonis, non ad culpam urgendo, sed gratia emollitum a culpa non reuocando. Sic recte possumus dicere, induci a Deo in tentationem  qui non exaudiuntur, orantes: Et ne nos inducas in tentationem; non quod ipse inducat in malorum tentationem, quod utique, ut alibi docetur, intentator malorum est , sed quodam locutionis genere inducere dicitur cum iudicio desertos patitur in tentationem induci, quos a tentatione gratia non educit. Nemo tamen opinetur aut iustis aut iniustis reprobis predestinationis ueritate fatalem necessitatem induci, cum in utrisque suspicionem necessitatis libertas excludat uoluntatis. Siquidem electi accipientes a Deo et uelle et perficere libenter agunt unde sempiternum premium consequantur; peruersi autem deserti ab eodem Deo, non inuiti, sed et ipsi libenter agunt unde in eternum merito puniantur. 193 Quis uero nisi, ut mitius loquar, tardus sit,  ibi asserat necessitatem ubi uideat regnare uoluntatem uel adiutam misericordia uel desertam diuino iudicio? Bonorum ergo uoluntatem sic diuina commendant eloquia: Beatus uir qui timet Dominum, in mandatis eius uolet nimis . Porro malorum uoluntatem talem insinuant: Noluit intelligere ut bene ageret, iniquitatem meditatus est in corde suo: astitit omni uie non bone, malitiam autem non odiuit . Permissus est ergo iniustus agere  quod elegit, ut de malo bene operante Deo claresceret quid esset inter seruientem ei et non seruientem, et saluati quantas habere et agere deberent ipsi Deo gratias agnoscerent, dum eamdem habentes damnationis causam, in isto aspicerent quod liberatoris gratia euasissent. Hec assertio uoluntatis ne in recens quidem natis locum non habet. Nam aut percepta baptismatis gratia si decedunt, uoluntate Dei saluantur, aut eadem gratia eiusdem Dei iudicio fraudati, hereditarii peccati merito paterna commissi uoluntate damnantur. Ego quod sentio simpliciter uobis aperui. uos uicissim, si in aliquo diuersi estis, ne grauemini reserare. Simile et [a 1Kb] Pardulo nostro direxi. Cupio uos ualere feliciter.



194 EPISTOLA CXXX [b 4Kb] . AD NICOLAUM PAPAM. Ex parte Guenilonis et suffraganeorum eius.

Suggerimus mansuetissime paternitati uestre in nostra [c 1Kb] diecesi, in oppido quod Neuernum dicitur, esse quemdam episcopali officio preditum nomine II. qui frequenter admonitus, et diu exspectatus ut reualesceret, implere non sufficit ipsum officium mente non integra. Dicitur autem [d 5Kb] Melchiades papa  decreuisse ne quis unquam pontifex sine consensu pape Romani deponeretur. Unde supplicamus ut statuta illius integra, sicut penes uos habentur, nobis dirigere dignemini; ut hinc dictis ipsius confirmati, aut sicut beatus Gregorius doctor fecit de [a 3Kb] Ariminensi episcopo incommodo simili laborante sequamur,  aut sicut sanctus [b 2Kb] Gelasius docet, remouendus sit mente percussus. Quo uerum absque dubietate sciamus, expetimus et exspectamus uestrum iudicium, ne in temeritatis calumniam aliquatenus incidamus, sed uestro instituti moderamine, ueritatis et rectitudinis tramitem nullatenus deseramus.





CONCILIUM uERNENSE [a 2Kb] HABITUM ANNO DCCCXLIu. 195 Canones concilii in uerno palatio habiti, ubi [b 1Kb] presedit Ebroinus, Pictauorum episcopus; et Wenilo, Senonum archiepiscopus; et Ludouicus, sancti Dionysii abbas; et Hincmarus, post Rhemorum episcopus, anno u regni domini nostri Karoli filii Ludouici imperatoris, mense Decembrio, indictione uII.



196 PRAEFATIO

 Gratias omnipotenti Deo referimus, inclyte rex Carole, nos episcopi et ceteri fideles, qui ex diuersis partibus ad uernum euocati sumus, quod deposita discordia, unde tot mala processerunt, que et enumerare longum est, et declinare adhuc impossibile, [c 1Kb] redistis ad pacem cum fratribus uestris, quam et natura uobis et religione debetis; in qua ut semper maneatis per Christum, qui pax nostra est, obsecramus; ut qui maximas res uestras discordia pene dilapsas uidetis, concordia et fido adiutorio releuatas cito aspiciatis. Cedendum est enim Deo, de quo uerissime continent littere: Potestatem habet Excelsus in regno hominum, et cuicunque uoluerit dabit illud ; et qui dignatione mirabili pollicetur: Beati pacifici, quoniam filii Dei  uocabuntur . Ceterum quia eodem Deo inspirante dignati estis iubere ut de statu Ecclesie,  qui uehementer magnitudine ac multitudine peccatorum nostrorum confusus est, tractaremus, in nomine et adiutorio eius, que communi deliberatione reperimus, celsitudini uestre ac populi fidelis deuotioni humiliter aperimus. Neque enim nos iustos approbare contendimus. Consideratione conscientie nostre illud Ieremie suppliciter dicamus: Misericordia Domini quia non sumus consumpti, quia non defecerunt miserationes eius . Sed ad Deum reuerti, et uos nobiscum tradere meditantes, officium nostrum exsequimur, cunctis acquiescentibus profuturum. Quippe non uobis nostra sed illius auctoritate loquimur 197 qui ait: Qui est ex Deo, uerba Dei audit . Absit autem ut in uobis impleatur quod sequitur: Propterea uos non auditis,  quia ex Deo non estis.



CANONES.



I. Ut cultum Dei rex omnibus preferat, et misericordiam cum iudicio et iustitia conseruet.

Itaque uos primo conuenimus ut quia uestra probitas  cunctis uobis potest prodesse subiectis, cultum Dei rebus omnibus preferatis. Namque ipse dicit: Qui glorificant me, glorificabo eos; qui autem contemnunt me, erunt ignobiles . Preterea  misericordiam et iudicium atque iustitiam conseruetis. Scilicet ut misericordia temperet seueritatem potestatis, iudicium comprimat obstinate peccantes, iustitia merentibus digna restituat. Siquidem: Beati misericordes, quoniam ipsi misericordiam consequentur ; et: Beati qui custodiunt iudicium, et faciunt iustitiam in omni tempore ; et: Honor regis iudicium diligit ; et: Iustitia firmari thronum regis , sapientissimi Salomonis, imo per eum loquentis Dei prodit auctoritas. Taliter uobis agentibus, uel [a 1Kb] incruentam uobis, ut credimus, uel iustam de hostibus uictoriam diuina gratia prouidebit. Exemplo uobis esse possunt Dauid et Ezechias, qui merito sanctitatis inimicos populi Dei uel pugnando uel orando mirabili  celeritate uicerunt; sed et domesticum lumen, imperator Carolus, qui nomen quod familie uestre peperit clarissimis actibus adornauit. Nec regni uobis amplitudinem ac soliditatem tantummodo, uerum etiam uobis bene gerentibus post uite 198 huius excursum eadem Dei gratia gloriam largietur eternam, cui rex et propheta suspirans: Satiabor, inquit, cum apparuerit gloria tua . Hec autem uestre maiestati non temere suggerimus, quia uestri quoque cura nobis commissa est, quorum ministerio per fidem atque baptisma mundati diem tremendi iudicii cum ceteris fidelibus exspectatis.



II. Ut mittantur legati a latere regis, qui scelerum patratores et apostolice discipline contemptores cerceant.

 uerum ut ad nos episcopos redeamus, per hanc ciuilem discordiam multa interdum in nobis ipsis ac  aliis nobis commissis negliximus, interdum negligere coacti sumus; ita ut in omnibus ordinibus religio magnum detrimentum acceperit, et alii quidem per ignorantiam in interitum tendant, alii uero longa licentia assuefacti, impune se peccare posse confidant. Tandem igitur ad propriam et ceterorum correctionem conuersi, quesumus ut scelerum patratores et apostolice discipline contemptores, missis [b 1Kb] a latere uestro probate fidei legatis, absque respectu personarum, et excecatione munerum, cerceantur, et otio nobis, quantum possibile est, concesso, sermo Dei predicando fructificet, et canonum reuerenda auctoritas debitum in omnibus uigorem obtineat.



III.  Ut religiosi et idonei uiri dirigantur qui monasteria scrutentur in quibus collapsa est disciplina, et ad synodum postea referant.

In locis sanctis, hoc est monasteriis, alios studio, nonnullos desidia, multos necessitate uictos et uestimenti a sua professione deuiare comperimus, quod petimus ut in omnibus [c 3Kb] parochiis directi a uestra mansuetudine religiosi atque idonei uiri 199 cum notitia episcoporum scrutentur et corrigant, ac singulorum locorum statum uestre celsitudini et nostre mediocritati tempore a uobis constituendo renuntient.



Iu. Ut monachi uagi ad sua loca reuertantur et profugi uel eiecti corrigantur. Item de clericis ecclesiarum  suarum desertoribus.

Monachos qui cupiditatis causa uagantur et sancte religionis propositum impudenter infamant ad  sua loca iubemus reuerti et regulariter abbatum solertia recipi. Eis autem qui post euidentem professionem monachicam etiam habitum reliquerunt, uel qui sua culpa proiiciuntur, nisi redire et quod Deo spoponderunt implere consentiant, hoc credimus posse remedio subueniri, si in [a 1Kb] ergastulis inclusi tandiu a conuentu hominum abstineantur et pietatis intuitu conuenientibus macerentur operibus donec sanitatem correctionis admittant. Namque illi qui quondam monachi, postea relicta singularitatis professione ad militiam uel ad nuptias deuoluuntur, pape Leonis decreto  publice penitentie satisfactione purgandi sunt. De clericis autem Ecclesiarum suarum desertoribus antiqua forma Chalcedonensis concilii seruanda est  , que prescribit ut, si episcopus susceperit clericum ad alium episcopum pertinentem, et susceptus et suscipiens communione priuetur donec is qui migrauerat clericus ad propriam reuertatur Ecclesiam.



u. De iis qui sanctimonialibus illicite miscentur.

Qui sanctimonialibus illicite miscentur, et sacrilega federa cum eis faciunt, eos [b 1Kb] Innocentii pape censura a communione iubet suspendi, 200 et nisi per publicam probatamque penitentiam omnino non recipi, aut his certe uiaticum de seculo transeuntibus, si tamen penituerint, non negari.



uI. De sponsa ab altero rapta et de pena raptoris.

 Ab altero uero desponsata, et ab altero rapta puella, secundum statuta Ancyrani concilii , ei a quo desponsata fuerat reddenda est, etiamsi uim a raptore pertulerit. De raptoribus autem id nobis uidetur optimum ut, quoniam ecclesiaticam excommunicationem parui pendunt, secularium legum terreantur austeritate.



uII. De sanctimonialibus que religionis causa uirilem habitum sumunt uel crines attondent.

Si que sanctimoniales causa religionis, ut eis  falso uidetur, uel uirilem habitum sumunt, uel [c 1Kb] crines attondent, quia ignorantia magis quam studio eas errare putamus, admonendas castigandasque decernimus; ne forte ueteris ac Noui Instrumenti preuaricatrices, iuxta Gangrensem synodum  seueritate anathematis ab Ecclesie corpore precidantur.



uIII. Ut episcopi qui ad bellum non eunt, homines suos alicui ex fidelibus regis committant.

Quoniam quosdam episcoporum ab expeditionis labore corporis defendit imbecillitas, aliis autem uestra indulgentia cunctis optabilem largitur quietem, precauendum est utrisque ne per eorum absentiam res militaris dispendium patiatur. Itaque si uestra  consentit sublimitas, homines suos reipublice profuturos cuilibet fidelium uestrorum, quem sibi utilem iudicauerint, committant, cuius diligentia, ne se ab officio subtrahere ualeant, obseruetur.



IX. Ut Rhemorum Ecclesie, pastore diu destitute, quamprimum preficiatur episcopus.

201 [d 2Kb] Rhemorum Ecclesiam diu multumque pastore destitutam, nuper spoliatam rebus, oneratam iniuriis, absque ingenti dolore fateri non possumus. Et quia uestram sublimitatem et nostram paruitatem eruere desideramus periculo, obsecramus ut tam fede lacerata Ecclesia redintegretur, atque iuxta uenerabilium canonum constitutionem dignus ei celeriter queratur et preficiatur episcopus, ut clerus et populus  tantis attritus et spiritalibus et corporalibus incommodis, consolatione recepta cum suo presule pro uestra salute ac prosperitate communi Domino studeat supplicare.



X. Ut in Ecclesia Aurelianensi ratam rex esse permittat ordinationem Agii episcopi.

Aurelianensis etiam Ecclesia confusione maxima noscitur laborare. Tamen, quia superiore anno archiepiscopus Wenilo, suis annitentibus suffraganeis,  ex eodem loco [a 1Kb] Agium presbyterum palatii uestri memorate Ecclesie ordinauit probabilium canonicorum ac laicorum attestatione instructus et petitione impulsus, et eadem Ecclesia nostro et uestro uacat periculo, huius rei alium exitum non uidemus, nisi ut uestra pietas quod a tantis uiris factum est [b 1Kb] ratum esse permittat.



XI. De prelatione Drogonis exspectandum uideri episcoporum Gallie Germanieque conuentum et consensum.

De prelatione reuerentissimi [c 2Kb] Drogonis definire aliud non audemus nisi exspectandum, quam maximus cogi potest, Gallie Germanieque conuentum, et in eo metropolitanorum reliquorumque 202 antistitum  inquirendum esse consensum, cui resistere nec uolumus nec ualemus. Nobis tamen, si quid tale alicui committi potest, et non alia quam que pretenditur latet causa, illi potissimum conuenire uidetur qui et communione sacerdotii nobis et excellentie uestre propinquitatis priuilegio sociatur.



XII. Ut ecclesiis et monasteriis restituantur loca et predia ecclesiastica que laici possident.

ueniemus nunc ad ultimam partem admonitionis nostre, quam qua intentione fundimus, dederit Deus ut uos ac proceres ceterique fideles ea deuotione suscipiatis. uidemus enim iram Dei nobis et uobis imminere, cum pro rapinis et immanibus  aliis sceleribus, tum etiam maxime quod Ecclesie facultates, quas reges et reliqui Christiani Deo uouerunt ad alimentum seruorum Dei et pauperum, ad exceptionem hospitum, redemptionem captiuorum atque templorum Dei instaurationem, nunc [d 2Kb] in usu secularium detinentur. Hinc multi serui Dei penuriam  cibi et potus ac uestimentorum patiuntur, pauperes consuetam eleemosynam non accipiunt, negliguntur hospites, fraudantur captiui et fama omnium merito laceratur. Et quidem si hec a paganis pateretur Ecclesia, patientiam flagitaret. Nunc autem oppressi a filiis nostris, hoc est ab his quos uenos uel decessores nostri in Christo genuimus, Christianos eos nostro ministerio facientes, nullam patientie consolationem recipimus, quoniam de illorum interitu [e 1Kb] formidamus. Certe, quod nullus, quanquam impudentissimus, negare audebit, possessio Ecclesie uotum est fidelium, patrimonium 203 pauperum, redemptio animarum. uotum ergo alterius quomodo quisquam Deo audet auferre? Hereditatem pauperum qua temeritate presumit inuadere?  Unde alii suas animas redemerunt, cur inde alii suas perdunt? Itaque quedam [f 1Kb] loca uenerabilia, quod nunquam antea auditum est, laici ex integro possident, quorumdam partem sibi uindicant, quorumdam predia multipliciter diuisa in hereditatem sibi dari fecerunt. Aegyptii sacerdotes, famis necessitate ceteris cuncta uendentibus, suas possessiones retinuerunt ; et falsi dii reuerentiam a suis cultoribus meruerunt, quam in hac parte solus et uerus Deus non obtinet. Oza percussus est propterea quod nutantem arcam subleuare presumpsit, quam tangere nefas erat . Rideat hoc aliquis, nisi, quod summo dolore dicimus, quidam oppressores Ecclesie dignum suis moribus exitum nostro etiam tempore inuenerunt. Propheta  clamat: Qui dixerunt: Hereditate possideamus sanctuarium Dei; Deus meus, pone illos ut rotam et sicut stipulam ante faciem uenti . Postremo ipse Dominus iehsu conditor et redemptor: Quid proficit homo, si lucretur uniuersum mundum, se autem ipsum perdat, et detrimentum sui faciat?   Et quisquam tam audax et desperatus inuenitur qui possessiones Dei [a 1Kb] ad certissimam perniciem suam occupet et inuadat? O fideles Deo et uobis ipsis, nolite pro temporali abundantia diuitiarum mereri sempiternam congeriem miseriarum, nec ultra decus anime uestre tam pestifero, tam inaudito, tam denique certo sacrilegio polluatis. Reddite Deo sua, ut uestra cum pace possideatis, tormenta euadatis eterna, et postmodum ad gaudium Domini 204 nostri, ut serui fideles, intromittamini. Seculares honores seculares possideant, ecclesiasticos ecclesiastici sortiantur. Nec nos insatiabilis cupiditatis arguatis, quia, qualescunque sumus, uera nos dicere nec ipsi nescitis. Et, licet pauci, sunt tamen [b 1Kb] aliqui nostrum Deum timentes, qui iuxta illud propheticum  exaudiantur: uoluntatem timentium se faciet, et deprecationem eoru eorum exaudiet . Quia omnium finis quotidie appropinquat; et que uidentur, temporalia sunt; que autem non uidentur, eterna. Si uolumus euadere presentes calamitates et futuras euitare miserias, in commune a nostris  prauitatibus ad Dominum conuertamur, et declinantes a malo, faciamus bonum, ut bona Domini mereamur uidere in terra uiuentium . Tu autem, clarissime rex, quia uerissime scriptum est: Corrumpunt mores bonos colloquia mala , fuge [c 1Kb] peruersorum consortia et consilia, nec a te quisquam [d 1Kb] petere audeat quod maiestatem tuam prestare non deceat. [e 1Kb] Nec timeas iratos homines, hoc est terram et cinerem, amplius quam Deum, qui te creauit, quique in ueritate iudicabit; cuius uoluntatem si perfecte secutus fueris, credimus quod quorumlibet hominum te [f 1Kb] contumacia liberabit, et omnibus angustiis clementer eripiet, ac post hoc temporale regnum ad perpetuum cumulata felicitate perducet. In fine omnes alloquimur,  quod si nostris salutaribus acquieueritis consiliis, uestro profectui plurimum congratulabimur. Sin autem nos, imo Deum per nos loquentem contempseritis, [g 2Kb] necessitate implendi ministerii quod nollemus facere compellemur.





B. SERuATI LUPI ABBATIS FERRARIENSIS [a 5Kb] LIBER DE TRIBUS QUAESTIONIBUS.





205 IACOBI SIRMONDI PRAEFATIO De duobus sequentibus opusculis et de nomine auctoris.

 De auctoris nomine hoc primo, Lector, statuendum est, non Lupum Seruatum, ut cum Sigeberto et  Trithemio plerique hodie uocant, sed Seruatum Lupum, quod ueteres libri et aliorum exempla docent,  dici oportere. Quemadmodum enim in Cecilio Cypriano, Eusebio Hieronymo, Aurelio Augustino, Sulpitio Seuero, et similibus nemo ambigit quin id uerum ac proprium cuiusque sit nomen quod posteriore loco ponitur, sic in hoc Lupi nomen idcirco postponendum esse quia proprium est. Qua de re dictum aliquando a nobis est in notis ad Sidonium, nec repeti est opus.

Libri ergo de tribus Questionibus, qui primum hic locum tenet, tria in manus nostras uenerunt uetera exemplaria, unum uirdunense, quod penes nos est, alterum Metense S. Arnulfi, tertium S. uictoris Parisiensis; quarti apographum tantum uidimus e Siluiniacensi Cluniacensium monasterio. Sed, quod mireris, in Metensi non Lupo, sed Hincmaro episcopo tribuebatur; in Siluiniacensi ascriptum erat nomen Amalarii, ex eo, ut opinor, quod in eodem codice post Amalarii Opera sequebatur. In uirdunensi autem et in uictorino 206 uera fuit inscriptio, Seruati  Lupi de tribus questionibus liber.

Collectanei de iisdem Questionibus cum unicum exemplar, idque anepigraphum et mutilum, haberemus ex bibliotheca Corbeiensi, quod in ceteris omnibus desideraretur, commode ad nos u. C. et humanissimus I. Bouherus, senator Diuionensis, integrum alterum ex sua depromptum misit hac inscriptione,  Collectaneum Seruati Lupi de tribus Questionibus. Quo nos freti argumento, cum ante triennium editionem hanc curaremus, uni eidem Lupo utrumque opus, etsi exploratum non erat, ascribi passi sumus.

De duabus epistolis que restant  , quarum que ad Hincmarum scripta est, in uirdunensi codice atque in Elnonensi priorem locum obtinet; altera uero, que ad Carolum regem, in codice Corbeiensi Collectaneum antecedit, in Diuionensi subsequitur, cum in utraque auctor Lupum tantummodo se nominet, si quis has ad Lupum Ferrariensem potius referendas contendat, cuius ad eosdem alie exstant epistole, prima et postrema compellatione non absimiles, liberum per nos erit iudicium.

Quinimo, ut dicam quod sentio, ad Lupum eumdem superiora quoque opuscula pertinere nostra dudum coniectura fuit, quam nunc etiam id maxime confirmat quod Seruato huic prenomen fuisse docet  ipsius ad Nicolaum papam epistola Wenilonis, ut apparet, Senonensis episcopi nomine scripta de Herimanno Neuernensi: que nimirum in Floriacensi codice sic habet:


Scriptum Seruati Lupi ad papam Nicolaum.

»Suggerimus mansuetissime paternitati uestre,« etc. Exstat inter epistolas, num. 130.



207 INCIPIT LIBER.


 Que nobis utilia iudicamus, si communicamus cum aliis, Deum nullo renitente promeremur, cuius  precepto deuoto respondemus obsequio; et si quod iam accepimus sincera beneuolentia impertimur  que necdum accepimus eius munere consequemur. Hec mecum reputans, cum post deuictas persecutiones et falsas opiniones iam inde ab initio incarnationis Domini exortas, octingentesimum quadragesimum nonum ab eadem incarnatione agente annum Ecclesia in pace quam ei reliquit Saluator, cum ea futurus iuxta sue pollicitationis fidem usque ad consummationem seculi, comperissem [a 1Kb] primum in Italia, deinde in Gallia, si non concuti fidem, turbari certe quorumdam intentionem, quod de libero arbitrio et de predestinatione bonorum et malorum ac de sanguinis Domini taxatione uulgo quedam inaudita iactarentur, harum rerum 208 qui per se non possent, optaui ut per me fierent certiores. Hic in auxilium inuocato Deo, a quo non esse solum sed  etiam nosse percepimus, ad eius primum auctoritates, quibus omnium consensus fidelium acquiescit, me contuli. Deinde quid earumdem clarissimi tractatores et defensores inuictissimi super memoratis questionibus sensissent anxie diuque scrutatus sum; quorum sole clariora opera diuinis irradiata eloquiis si omnes uel intelligerent uel haberent, iure deberem superfluitatis aut arrogantie argui, qui uel eadem uerbis aliis ingessissem, uel quod ipsi non ualuissent me implere posse confiderem. Cum uero utrumque multis, alterutrum quibusdam, neutrum forte nonnullis obtigerit, alterum uel neutrum habentibus sic adesse contendam ut utrumque possidentes, si tamen sua cognitione hec mea, qualiacunque sunt, digna duxerint, non offendam. Itaque  mihi nichil, Deo plurimum, quod proposui hinc expedire conabor.

Rerum omnium opifex Deus, loci temporisque ac per hoc totius mutabilitatis expers (neque enim concluditur loco qui continet omnia, nec uero accessu temporis augetur qui nequaquam temporali  primordio cohibetur omnis creature rationes sempiterna apud se immutabilitate custodiens, spiritalem creaturam tantum tempori, corporalem autem non tempori modo, uerum etiam loco fecit obnoxiam. Siquidem subiectam se tempori spiritalis natura ostendit, que bene, utpote a bono Deo, condita, partim suo se uitio deprauans in ueritate non stetit, atque ideo corruit, partim conditori pia subiectione adherens, et quod lapsus esset capax aperuit, et ne 209 ultra laberetur compos tante felicitatis accepit. Namque Redemptor, cum in resurrectione [b 1Kb] opinionem coniugalis commercii remouisset, nequaquam nobis angelorum spopondisset equalitatem, si in eis peccandi aut consequenter cadendi suspicio remansisset. Qui enim feliciore  quam nunc sumus donaremur conditione, nisi emenso mortalis uite discrimine in tanta beatitudinis collocaremur securitate ut ultra nec peccare possemus nec uelle peccare? Porro corporis natura et cepit ex tempore, et augmentis decrementisque, sine conuersionis in alia facultate, mutabilitatis uices, que cuncta fiunt in tempore, confitetur. Loco uero subiectam non dubitat qui omne corpus longitudine, latitudine, atque altitudine constans, quod solidum appellatur, non nisi loco semper contineri considerat. Utriusque autem nature, hoc est, et spiritalis et corporalis, proprietatibus Deus artifex obseruatis, hominem ex anima compegit et corpore, sicut eodem reuelante qui fecit accipimus. uerum animam illi fecit [c 2Kb] ad imaginem suam, quia tametsi cepit ex  tempore ut creatura, sempiterna autem ut Deus pro suo modulo permanebit; uel quia rationis ei et intellectus participium quemadmodum sanctis angelis contulit; corpus autem non usquequaque ceteris animalibus formauit dissimile, nisi quod illa [d 2Kb] in aluum prona, id autem erectum instituit, cuius fido  seruitio ad capessenda superiora auctori sui nutibus obediens anima uteretur. Quantum uero prestet corpori anima etiam [a 1Kb] gentilis auctor conatur exprimere, cum de utroque loquens, alterum nobis, inquit, cum diis, alterum cum belluis commune est. Ita factum hominem 210 primum Adam cum Eua coniuge, quam, mirabile dictu, de costa illi dormienti subtracta Deus produxit, in paradiso uoluptatis, ut sacre littere testantur, constituit, eumque, suppetentibus omnibus ad usum necessariis, non molesto labore damnauit, sed otiandi tedium ablata ei facultate operandi remouit. Ne autem nesciret homo ei se debere subiectionis et obedientie uicem, a quo et esse acceperat, et bene esse nullis contra uotum reluctantibus anime corporisue motibus feliciter  capiebat, concessis ei Deus ad escam uniuersis pomorum paradisi generibus, uno prohibuit ligno, quod scientie boni et mali nominauit. Et quoniam spes impunitatis magna est [b 2Kb] peccandi illecebra, precepto interminationem pene addidit, moriendum eis confirmans qua die ex ligno quod uetuerat comedissent. Summa erat obseruandi iussum facilitas, quando ad id uiolandum nec ulla necessitas inuitabat, nec hostis, qui solus diabolus erat, uim ullam inferendo impellere poterat. Iam ipse superbiendo ceciderat, iam quod ipse merito perdiderat hominibus posse contingere inuidebat. Quid faceret qui nec semel conceptam malitiam deponere nec hominem nisi acquiescentem, nisi consentientem, nisi uolentem posset deiicere? Auctor mali proprii, repertor  alieni, serpente induitur, et cum diuine iussionis non causa scrutanda sit, sed exsecutio maturanda, quod se querere simulat, rudes querere instigat, cur uidelicet eis omnium pomorum Deus usum non  permisisset promiscuum. Respondente muliere, quam faciliorem falli callidus explorator deprehenderat, ne forte morerentur, incautam a uera 211 sententia deduxit, et in falsam quod non essent morituri protinus induxit: adiecto eo, [c 1Kb] scire Deum quod si comedissent unde prohibiti essent, mox aperirentur oculi eorum, similesque diis existerent. Scilicet ut numerositate deorum saltem eorum fidem corrumperet, si ad inobedientiam tentati gule uitio non cessissent. [d 1Kb] Capta mulier, cum hostis male dulcoratis alloquiis, tum etiam interdicti pomi immodica uenustate, prior comedit, et uiro ut comederet persuasit. Mox uterque non anima solum, sed et corpore occidit, quando ineuitabilem moriendi necessitatem contraxit. Et quia peccati mortem,  unde liberum ei fuerat abstinere, non exhorruit, ad persoluendam mortem corporis nolens quandoque peruenit. Mortuum sane hominem statim ut uetitum presumpsit non mirabitur qui ferali uulnere saucium uel irremediabiliter ueneni contagio iam corruptum non perperam dici mortuum recordetur propterea quod tam certa mors impendeat sic affecto ut nulla spes effugii ualeat inueniri. Istius quoque sententie Apostolus auctor est qui ait: Corpus mortuum est propter peccatum . Habet scilicet moriendi necessitatem, quam non habuit ante peccatum. Ita quippe conditus fuerat Adam ut posset non peccare, si uellet, et posset non mori, nisi peccasset. uerum ubi ei solum non suffecit bonum, nisi etiam mali caperet experimentum, et uoluntatem ad  peccandum conuertit, posse non mori amisit, et non posse non mori incurrit. Ita sero scientiam boni obedientie quam sponte deseruit sensit, et scientiam mali, quam impia curiositate affectauit, inuenit.  Quod nunquam enim ueritus fuerat, ultricem 212 comitemque peccati concupiscentiam sensit, membrorum scilicet genitalium appetitum, quem ita exhorruit ut ad pudoris remedium uelamen quereret foliorum, ita adamauit ut ad iustum damnationis iudicium importunam eius illecebram nec se uellet [a 1Kb] uitare sufficeret. Quod itaque peccare posset si uellet, peccando publicauit; quod uero posset etiam non peccare si uellet, conditor patefecit, qui comminatus penam, ne peccaret premonuit. Habuit ergo Adam liberum uoluntatis arbitrium et ad bonum et ad malum; sed ad bonum diuino munere adiuuandum, ad malum autem diuino iudicio deserendum. Quemadmodum enim non adiuuaretur in bono ab eo qui uita esset anime eius, ut anima corporis  eius? Denique si anima que peccauerit, ipsa morietur , ut prophetica prescribit auctoritas, consequens est ut uiuat que bene gesserit uiuificante Deo uita ipsius. Liberum autem hominis arbitrium in malo idcirco fuerat diuino iudicio deserendum; quia cum illi equa facultas boni malique constaret, nulla indigentia, nulla uiolenta, uoluntatem ad malum inflexit, dum preceptum Dei sui obseruatu facillimum, a quo se tanta bona percepisse uidebat, sacrilega impietate quasi suspectum contempsit, et hostis ignoti, cuius in nullo penitus indigebat, incitamentum, non solum ad examen Dei non retulit, uerum audaci temeritate quasi profuturum excepit. Iustissime igitur in illo hesit quod sponte elegit. Et quia, ut Apostolus asserit, in eo omnes peccauerunt  , in omnibus eius uitiata est natura ex utroque sexu progenitis, ut ad male agendum, quatenus tamen progredi permittimur, sit nobis ut illi liberum 213 arbitrium, ad bene autem operandum nequaquam sit liberum, nisi fuerit Dei gratia liberatum. In primo parente nostro, qui utinam stetisset, omnes peccando cecidimus, et omnes communi merito atrocissima quidem sumus sed iustissima pena damnati. Non fuisset homo ingratus ei qui se fecerat, obtemperasset conditori, non seductori, noluisset esse nisi quod uellet qui eum potentia fecerat, clementia gubernabat. uerba hostis, que forinsecus per serpentem sonuerunt, sacra reuelante Scriptura, cognouimus: que uero intrinsecus menti humane suggestionis molimina admouerit,  tametsi indubitanter non ualemus comprehendere, tamen probabili coniectura possumus estimare. Siquidem diabolus misit in cor ut traderet Dominum Iudas, non palam uocibus perstrependo, uerum clandestinis auaritie facibus miserum accendendo. Celsitudinem similitudinis Dei superbiendo diabolus concupierat; iamque alieni appetens, sui gradus dignitate deciderat. Dumque hanc nec uellet  recuperare nec posset, habituro inuidit, et fortasse priusquam uerba ederet, incautum qua perierat peste corrupit. Quomodo enim ad capiendum cibum exterius tam cito acquieuisset, nisi ad obtin endam propriam libertatatem tumuisset ante interius? Quomodocunque contigerit, auctor nostri generis suo, ut palam est, uitio cecidit. Et quoniam in eo omnes peccauimus, omnes nos in lapsum eius ruina procul dubio secum traxit. Atque cuilibet sicut possibile est cum uoluerit in foueam se precipitare, que sit ampla nec scabra tamen crepidine, cum uero egredi uoluerit non ualebit, nisi [b 1Kb] extrariis nisibus adiuuetur, ita primus homo sponte 214 quidem cecidit, in quo ipsi originaliter lapsi sumus, sed ceno peccati nos, etiamsi uolumus, expedire non  possumus ut resurgamus, nisi prostratos extrahat et erigat gratia Dei per Iesum Christum Dominum nostrum. uoluntarii crimnis tantum malum non hominem primum modo, sed uniuersam etiam eius sobolem, sexus utriusque copula manantem, merito damnationis obstrinxit; quam, cum eadem causa sit emnium, communiter omnes paterentur, quippe qui non Deo, sed diabolo auscultauerint omnes. Nec hinc oriretur iusta conquestio equitate seruata preterquam quod mererentur nullis recipientibus, nisi esset Deus, quemadmodum incomparabiliter iustus, ita ineffabiliter pius, imo ut uerbo nostrarum Scripturarum utamur, quo colligimur, quo saluamur, misericors. Cum itaque suo merito pereundum esset omnibus, plures diuina bonitate saluantur. In  his agnoscamus et amplectamur misericordiam eius; et ut his aggregari mereamur supplici obseruantia mandatorum ipsius et precibus assiduis flectamus indulgentiam eius. Cum uero itidem plures damnantur, non reprehendamus, quia merito suo iuste damnantur; sed pertimescamus iudicium eius qui est terribilis in consiliis super filios hominum, nosque paria merentes miremur potuisse saluari: ut horum consideratione feruentius accendamur ad amandam, laudandam, predicandam misericordiam eius. His constitutis et fideli assensu retentis, nemo sobrie sapientium erit nesciens non esse Deum auctorem causamque perditionis homini, quem et rectum condidit, et posse, si uellet in suo statu manere monendo monstrauit. 215 Namque necdum  erat eius uitiata natura ut uel scienda nesciret, uel impediente difficultate cognita implere non posset. Nimirum sibimetipsi homo, aut ex seipso, aut ex diabolo, malum concepit et peperit, dum a se diuinam amoliendo reuerentiam deceptori credidit, et cibum usurpando illicitum capitale crimen commisit. Istud, istud plane mortalium generi omnium causa fuit malorum. [c 1Kb] Peccatum siquidem pena consequitur;  et quidquid non consumit remittendo presens misericordia, rependit [a 2Kb] ulciscendo quandoque representata iustitia. Sed insurgat aliquis ex numero mordaciter querulorum et dicat: Non fecisset Deus hominem, quem peccaturum sciebat. Quanto rectius diceret: Non fecisset homo quod summa facilitate uitare poterat peccatum, quo se, si uerbis Dei fidem habebat, cognouerat moriturum: quanquam esset diuine bonitati non congruens hominem, quem bonum post lapsum, aut etiam ex quo bonum facere posset, non condere. Aut talem fecisset, subiiciat, qui peccare non posset. Quid ita non queratur: Cur homo, cum talis factus esset ut posset non peccare si uellet, in hoc statu manere noluit ut quandoque tantum de Deo mereretur obediendo ne peccare  uellet aut non posset? uerum cur homini negaretur illa uoluntas, qua uel bene utens exspectaret premium, uel male excedens premonstratum pati cogeretur tormentum? Constanter dixerim, nullam Deum creaturam, que mala peccando futura esset, facturum fuisse, nisi aut eam iterum bonam aut ea boni aliquid facere decreuisset. Maluit enim ex malis bonos uel bona facere quam mala nulla esse permittere. Et hominum 216 quidem plerosque uel originali uel proprio uitio malos reformat in bonos, nulla eis imputata iniquitate, sua, quod firmissime tenendum est, gratuita bonitate. Spirituum autem immundorum neminem hac dignatur gratia, quorum pertinaci superbie nullo uenie subuenire decreuit remedio. Horum tamen, eorumque participum hominum  perditorum, quanquam ipsis nolentibus, bene utitur famulatu, dum his uel aperte seuientibus uel occulte insidiantibus, exercet sanctorum patientiam sempiterno quondam premio coronandam. Nec minus ex malis bonum agit, cum singulis eis meritum repensat supplicium. Bonum enim est malos non conuersos puniri, ut comprimatur superborum elatio, crescat humilium deuotio, augeatur ex utrisque diuina laudatio. Inuicta, ut opinor, superiorum ratione colligitur hominem tam anima quam corpore fuisse damnatum, nec infortunium damnationis eius alii quam ipsi et seductori eius aliquatenus imputandum. Illud etiam claruit, potuisse suis uiribus hominem peccando cadere, uerum non posse unquam sua uirtute resurgere. Proinde pius artifex,  quod homo non posset ut ipse perficeret, filium sibi  ceternum, equalitate uoluntatis et potestatis consimilem, non ex mare et femina, sed ex Spiritu sancto et Maria uirgine, nouo nascendi priuilegio, hominem absque peccato instituit, ut per eum qui obumbrante Spiritu sancto non fuisset conceptus estu libidinis, eorum qui in peccatis concepti essent aboleret omne peccatum. Hinc uirgine satus, uirgine natus, ut absque delicto conceptus et ortus, sic absque ulla offense macula, conuersatus, postquam 217 [b 9Kb] dispensationem nostre salutis docendo sufficienter exercuit, Deus uerus, homo uerus, utrumque unus, hoc est in utroque et ex utroque unus, dignatione mirabili, mortem que peccato debetur, totius expers contagii sponte pertulit, et nos peccatores eterna morte liberauit. Tum intra triduum  resurgens, spem nostram in celum sustulit, et paulatim pristini lapsus ueritatem et nostre instaurationis integritatem exposuit, non suis uerbis solum, uerum etiam discipulorum et uerbis et scriptis. Quanquam et sancte littere, que dicuntur ueteris Testamenti, alterum mira proprietate expresserunt, alterum mystica prefiguratione signarunt. Nam et primi parentis peccatum ipse prodiderunt, et futurum ut per Dominum Iesum repararetur genus humanum, cum multis aliis locis, tum in illo summe atque clarissime: Dominabitur a mari usque ad mare, et a flumine usque ad terminos orbis terrarum . Subtiliter igitur expendat fidelis examinator et pius quanta fuerit hominis iniquitas, quam nec quisquam hominum nec quilibet angelorum nisi Dei  solius sanguis ualuit expiare; nec se mereri aliud quam supplicium credat homo, qui post purgationem baptismatis, qua etiam paruulis regni celestis ianua aperitur tametsi quedam digna uenia suspicatur se gessisse magis quam nouit, multo sunt tamen plura super quibus diuini iudicii seueritatem formidet. Quanquam etiam bene gestis timendum est, cum tantus uir dicat: Omnes iustitie nostre quasi pannus menstruate . Iustitia enim nostra, licet interdum coram hominibus splendeat opere et sermone, in conspectu Dei sordescit praua cogitatione. Habemus autem, 218 ut supra relatum est, ex Adam liberum arbitrium, non ad bonum et malum, quale ipse a Conditore accepit, sed quale ipse sponte in ima uergens elegit et peccando commeruit,  hoc est ad malum liberum; ad bonum autem, si  tamen id nobis diuino munere contigerit, ut supra iam diximus, Dei gratia liberandum. Mentior nisi hoc primus liber diuine auctoritatis ostendit his uerbis: Sensus et cogitatio humani cordis ad malum prona sunt ab adolescentia sua . [a 1Kb] Secretorum etiam celestium fidus interpres Paulus, iam baptizatus, iam forsitan ad tertium celum euectus: b 1Kb] Condelector, inquit, legi Dei secundum interiorem hominem, illi profecto que sanxit: Non concupisces, uideo autem aliam legem in membris meis repugnantem legi mentis mee et captiuum me ducentem in lege peccati, que est in membris meis . Legem in membris concupiscentiam uocat, quam post peccatum in membris genitalibus primi senserunt parentes, quam sibi aduersantem diuino freti adiutorio  etiam continentes quique repellunt, sed penitus nunquam reuersuram dum hic mortaliter uiuunt excludere nequeunt. Dominus quoque iehsu, qui singulariter ut conditor sciebat quid esset in homine, imbecillitatis nostre nos admonens: [c 1Kb] Sine me, inquit, nichil potestis facere , nichil scilicet boni, nichil saluti conducibile. Nec indignetur saluatus et saluandus sine Saluatore se nichil posse facere, qui pollicetur: Si uos Filius liberauerit, uere liberi eritis . Et cur, dicat aliquis, possibile precipitur quod postea impossibile demonstratur? Diliges Dominum Deum tuum ex toto corde tuo et ex tota anima tua et ex tota mente tua ; et: Diliges proximum tuum tanquam te ipsum ; et: Diligite 219 inimicos uestros, benefacite his qui  uos oderunt ; et: Qui uult post me uenire, abneget semetipsum, et tollat crucem suam, et sequatur me ; et alia multa, que nunc peccata prohibent, nunc instruunt fidem, nunc uires informant. Profecto ut dum conatur quis, nec sufficit que iubentur implere, illuc fatigatione humiliatus recurrat unde petendo, querendo, pulsando, accipiat quod desiderat, et non in se, sed in Domino de omnibus eius beneficiis glorietur. Nec sibi neruos fortitudinis detrahi opinetur subiecte Deo deuotus, cum per se nichil boni posse facere tam euidentibus instruatur testimoniis. Nec uero meritum minui: quoniam solum hominem prestantius quam Deo cooperante posse aliquid agere, ne dicam opinari uel somniare, non tam superbientis est hominis [d 1Kb] quam amentis,  et de cuius plenitudine omnes accepimus gratiam pro gratia, pro gratia quam impendit laboriose bonitatis, gratiam rependit beate retributionis. Non habere hominem in bono liberum arbitrium etiam Ieremias propheta non dubitans: Scio, inquit, Domine,  quia non sit hominis uia eius, nec est ut ambulet et dirigat gressus suos . Proinde mox adiutorium flagitat: Corripe me, Domine, uerumtamen in iudicio, et non in furore tuo . Hoc est: Quia non est mee uirtutis ut meam prauitatem corrigam et iustitie tue apprehendam et teneam rectitudinem, tu adhibe correctionem iudicii, cuius terrore salubriter sanas infirmos, non correptionem, cuius seueritate horribiliter damnas superbos, ut mutata et confirmata uoluntate faciam, te cooperante, quod meis uiribus implere non ualeo. uates preterea clarissimus Isaias totum Deo, 220 nichil nobis penitus tribuendum confirmans, Domine, inquit, pacem da nobis: omnia enim opera nostra operatus es nobis . Namque si nobis temere sanitatem liberi  arbitrii arrogamus, frustra diu multa conati, sic impossibilitate ut hoste acerrimo confundimur, molestoque bello laboramus, quousque defessi ad diuinum recurramus auxilium. Quo impetrato, pacem de qua dicitur, Pax multa diligentibus legem tuam , consequimur; dum per bonum affectum in Deo mens nostra uelut in munitione tutissima requiescit, et iam salutaria precepta fiducialiter operatur, quandoquidem ea ipse qui precipit exercet. Miretur aliquis ne parua quidem opera nobis a nobis, sed ipsa quoque a Deo esse, nisi cognouerit ipsas cogitationes bonas et initium ac perfectionem fidei non a nobis procedere, sed a Deo inspirari habentibus atque firmari. Doctor hec gentium, [e 1Kb] imo per eum Dei Spiritus publicans. Non  quasi sufficientes simus, inquit, cogitare aliquid a nobis, quasi ex nobis, sed sufficientia nostra ex Deo est . Hoc est, quod ad sanctitatem religionis pertineat, nos quidem nichil sufficimus cogitare; sed ut sufficiamus, ipsas a Deo cogitationes bonas accipimus. Item de initio fidei: Sed misericordiam consecutus sum, ait, ut fidelis essem . Non enim ait, quia fidelis fui misericordiam consecutus sum, sed misericordiam consecutus sum ut fidelis essem. De perfectione autem fidei: Gratia salui facti estis per fidem, et hoc non est uobis, Dei enim donum est . Itemque non de fide solum, sed de ipsa bona uoluntate: Deus est, inquit, qui operatur in uobis et uelle et perficere . Quod uero in bonis actibus perseuerantia Dei 221  donum ac per hoc gratia Dei sit, facile illo satis idoneo testimonio comprobatur: Confidimus in Domino Iesu, quia qui cepit in uobis opus bonum, perficiet usque in diem Christi Iesu . Hoc est, Deus, qui cepit in uobis agere quod precepit, tandiu  operabitur quousque excedentibus uita singulis adueniens incipiat reddere quod promisit. His omnibus erudimur ne spem in nobis collocemus opinione grauius delinquentes; sed statum nostrum munientes, totius nostre spei plenitudinem transferamus in illum, qui propterea nos ad se uocat ut fulciat, idcirco profutura nos petere inuitat ut tribuat, ideo ne nobis confidamus terret, ne deserat. Namque maledictus homo est qui spem ponit in homine. Qui autem eam in seipso ponit, in homine ponit. Maledictus igitur est. Sane Dei bonitas preclare commendatur, cum benedictus esse uir asseritur qui confidit in Domino, et solus interdum confidentis affectus premium iam benedictionis assequitur. Amant autem immundi spiritus decipiendi astu spem  hominum in se transferre, quod in suis cultoribus effecerunt, uel ex quodam colludio falsas opiniones mentibus eorum inserere, quasi propter nature dignitatem atque prestantiam tutissimum sit eis in se ipsis spem aliquatenus collocare. Quod est ex eorum scriptis ostendere qui diuine uacui, notitia mundane sapientie claruerunt. Tullius facit, non Lelium uel Scipionem, que posset esse dubia, sed M. Catonem senem certa, hoc est sua, dicere sententia. » Quibus nichil est in ipsis opis ad bene beateque uiuendum, his omnis etas grauis est. Qui autem omnia bona a seipsis petunt, his nichil malum potest 222 uideri quod nature necessitas afferat.« Omnia bona a uero Deo non a se ipsis petunt, Marce Tulli, dixisses, et nobis non tam splendore uerborum  quam sententie ueritate placuisses. uirgilius etiam, ut hominem decuit petica figmenta tractantem, aliud agens tale quid significauit potius quam expressit, Spes sibi quisque. O utinam dixisset, cuique Deus uerus spes, et credidisset, nec de Mecenate adulando, sed de eodem uero et solo Deo probe summeque canendo protulisset: Te sine nil altum mens inchoat. Nostri autem auctores, facile sapientia superiores, quia diuina eloquentia pares, quam cum uolunt exerunt, cum uolunt abscondunt, Cyprianum loquor, Augustinum, Hieronymum, Ambrosium et quosdam alios, et mentem diuinorum eloquiorum penitus inspexerunt, et nobis salubriter expresserunt. Scilicet egere nos in bonum arbitrio liberando, et Dei gratiam non secundum merita nostra  dari. Itaque [a 1Kb] gloriosissimus martyr Cyprianus et doctor suauissimus omnia nostris uiribus adimens, Deo assignans, breuissime omnia genera meritorum complexus, ait in nullo gloriandum, quando nostrum nichil sit . Ambrosius  autem scribens, non est in nostra potestate cor nostrum et nostre cogitationes, etiam ipsa facta et dicta comprehendit, que profecto ex corde et cogitatione procedunt. Hieronymus diuina et [b 1Kb] seculari doctrina precipuus et uelut quidam parens cum Augustino ecclesiastice philosophie, que humanam nec multum appetit, nec in omnibus contemnit, Pelagianam heresin recens exortam potenter deballans, Si, inquit, in eo tantum Dei gratia est, quod proprie 223 nos condidit uoluntatis, et libero arbitrio contenti sumus, nec ultra eius indigemus, ne si indiguerimus liberum frangatur arbitrium, ergo neque ultra orare debemus nec illius clementiam precibus flectere ut accipiamus quotidie quod semel acceptum in nostra est potestate.

 Item post aliquanta: Agamus semper gratias largitori, sciamusque nos nichil esse nisi quod donauit in nobis ipse seruauerit. Item alibi in Deuteronomio perspicue demonstratur non operibus nostris atque iustitia, sed Dei nos misericordia conseruari. Non iustitia tua Dominus Deus tuus dabit tibi terram optimam ut possideas eam, quia populus dure ceruicis es tu . Item post aliquanta: Pro nichilo saluos facies eos , [c 1Kb] haud dubium quin iustos, quia non proprio merito, sed Dei saluantur clementia. Item alibi in expositione sententie: Non glorietur sapiens in sapientia sua, et non glorietur fortis in fortitudine sua, et non glorietur diues in diuitiis suis, sed in hoc glorietur qui gloriatur, scire et intelligere et nosse me, quia ego  sum Dominus, qui facio misericordiam et iudicium et iustitiam in terra . Ubi sunt, inquit, qui dicunt proprio hominem regi arbitrio, sic datam liberi arbitrii potestatem ut Dei misericordia tolleretur atque iustitia? Ipse autem Augustinus, quem nescias utrum rerum inuentione magis an dicendi felicitate mireris, de libero arbitrio et gratia Dei tanta disseruit ut possint uix ab aliquo legi, omnia uero, ut mea fert opinio, [d 1Kb] quanquam sint clarissima et utilissima, a nemine memoria contineri. Quid enim sentiendum sit de libero arbitrio et gratia Dei, sicut nemo tam laboriosa indagine uestigauit, nemo ut ille tandiu 224 uersauit, ita, ut pace cunctorum dixerim, nullus utrumque tanta ueritatis proprietate inuenit, nullus tanta eloquentie  ubertate asseruit, nullus inexpugnabilium argumentorum copia tanta defendit. Proinde cum essent illius omnia optima et pene innumera, hesitaremque quid potissimum esset eligendum, statui studiosum ad illorum inuitare lectionem, que nostris  precognitis facilius poterit penetrare, quam paucis positis, similibus melioribusue fraudare. Hoc unum tamen occultare non passus sum quod inter alia de libero arbitrio acutissime deprehendit. Liberum, inquit, arbitrium congenitum et omnino inamissibile si querimus, illud est quo beati esse uolunt etiam hi qui ea nolunt que ad beatitudinem ducunt. Nec arbitretur aliquis aut tantos uiros aut nos bona que dono Dei consequimur sic dona eius asserere ut non sint etiam nostra. Sunt profecto Dei, ac principaliter, quia ab illo donantur. Sunt consequenter et bona nostra, quia nobis ab illo esse creduntur; et cum aliquid boni molimur uel agimus, est in nobis liberum arbitrium, quia peccati affectu Dei gratia liberatum. Idemque opus et Dei est, qui operatur  in nobis; et nostrum est, quia uoluntate facimus quod preceptum est nobis. Cogitationes bone Dei sunt, quia nobis donantur ab illo, ut apostolico superius constitit documento: Non quod sufficientes simus cogitare aliquid a nobis quasi ex nobis, sed sufficientia nostra ex Deo est ; et eedem nostre sunt, quia Spiritus Dei admonet: Iacta cogitatum tuum in Domino, et ipse te enutriet . Conuersio nostra Dei est, cui supplicatur: Conuerte nos, Deus salutaris noster ; et eadem nostra 225 est, quia diuinitus iubetur: Conuertimini ad me in toto corde uestro . Inclinatio cordis nostri ad precepta Dei, et ipsius Dei est, quem placamus his ab eodem docti precibus: Inclina cor meum in testimonia tua ;  et eadem inclinatio nostra est, quia uolentibus nobis est. Unde non falso gloriamur: Inclinaui cor meum ad faciendas iustificationes tuas in eternum . Postremo omnia opera nostra bona et Dei sunt qui dicit: Sine me nichil potestis facere ; et eadem nostra sunt, quia illi prophetice dicitur: Domine, pacem da nobis, omnia enim opera nostra operatus es nobis . Nostrorum autem omnium bonorum Dei gratia auctor et causa est. Nam post peccatum Ade, in quo omnes peccauimus et iuste damnati sumus ; quid mereatur totius generis humani series uitiata et propter originale peccatum damnata et propter propria addita, si ad actiuam etatem accesserit, damnanda,  nisi sempiterna supplicia? Hec plane, ut supra relatum est, peccato uitiata tota stirps hominum perpeti cogeretur, nisi ex eadem stirpe eamdem causam damnationis habente, alii [a 1Kb] occulto iudicio Dei, quanquam rectissimo, per iustitiam eius in damnatione debita relinquerentur, alii uero manifesta gratia per eius misericordiam saluarentur. Non est  unde inflentur liberati, quia quod non meruerant acceperunt. Non est unde querantur damnati, quia nichil nisi quod meruerant perferre coacti sunt. Cur autem istos non illos saluet Deus, aut cur non potius istos quam illos, iam hoc supra hominem est, nec [b 1Kb] secreti Dei, presertim tanti, causa exspectari debet ab homine. Quis cognouit sensum 226 Domini, aut quis consiliarius eius fuit? . Igitur, ut idem ait, [c 1Kb] cuius uult miseretur, et quem uult indurat . Miseretur exuberante bonitate, indurat nulla intercedente iniquitate. Indurat autem, non ad peccatum impellendo, Deus enim intentator malorum est , sed in peccato deserendo, quia ipse quorum uult solum liberator est. Et utique ut est quorumdam, si uoluisset esse potuisset  et omnium. Omnia enim quecunque uoluit Dominus fecit in celo et in terra. Sed ita uoluit exercere misericordiam, ne in aliquo infirmaret iustitiam. Nam quod uenerabilis Paulus ait: Qui uult omnes homines saluos fieri , non sic accipiendum est quasi cum Deus uelit generaliter omnes fieri saluos, quibusdam impedientibus impotentissimis, non ualeat omnipotentissimus implere quod uelit, sed ita potius, quod illis siue uolentibus, siue nolentibus , saluantur omnes quoscunque ille saluare uoluerit. Omnes ergo uult saluos fieri homines, sed non alios quam qui saluantur. Quo elocutionis genere usus est euangelista Ioannes his  uerbis: Qui illuminat omnem hominem uenientem in hunc mundum , non quo fidei luce omnes in hunc mundum uenientes illuminet , sed eos uidelicet qui illuminantur, dum non ab alio nisi ab illo illuminantur. Omnes autem non semper uniuersitatem generaliter, uerum aliquando exceptionem quamdam particulariter comprehendere, etiam ipse Apostolus, de cuius deliberatur sententia, idoneus 227 auctor est ubi ait: Sicut ego per omnia omnibus placeo . Namque ut taceam de maiore adhuc in fidelium parte, quibus profecto placere non poterat, non placebat his a quibus cedebatur, non placebat his a quibus obruebatur lapidibus, non placebat his  denique a quibus urbe uelut mortuus pellebatur. Placebat autem solis fidelibus, qui tot erant ut merito dici possent omnes, quique in illo glorificabant Deum quod persecutionem predicatione mutasset. Possumus etiam, qui uult omnes homines saluos fieri , sic sano sensu intelligere, quod ex omni genere hominum colligat ad salutem, hoc est, quosdam  Iudeorum atque gentilium, quosdam utriusque sexus, nonnullos magistratuum et priuatorum, aliquos dominorum atque seruorum, alios ingeniosorum atque hebetum, et quarumcunque differentiarum homines possunt a subtiliter contemplantibus deprehendi, qui omnium uocabulo non immerito censeantur. Siquidem eadem notione idem nomen in Euangelio Lucas posuit: ue uobis, Pharisei, qui decimatis mentham et rutam et omne olus . Neque enim omnium generum olus per omnem terre amplitudinem Pharisei decimabant: sed omne olus, omne genus olerum quod habebant, est absque scrupulo sentiendum. Nec ille sensus abhorret a uero, ut qui uult homines saluos fieri, qui uelle nos facit, omnes homines saluos fieri significare  uoluerit. Ut qui sumus multos uocatos, paucos autem electos, nullo discrimine separare ualeamus, omnes indifferenter uelimus fieri saluos. Nam et in eumdem modum inuenimus apud Apostolum: Ipse spiritus postulat pro nobis gemitibus inenarrabilibus , hoc est, postulare nos facit. Hanc 228 autem gratiam, qua nos omnes qui saluamur gratis eripimur, pluribus relictis in damnatione, quam nos quoque meruimus, commendans uas electionis: Sicut elegit nos, inquit, in ipso ante mundi constitutionem, ut essemus sancti et immaculati in conspectu eius in caritate, qui predestinauit nos in adoptionem filiorum per Iesum Christum in ipsum . Ne aduersus Deum ex eius munere inflaremur, antequam oriretur superbie morbus, quam efficax est remedium procuratum. Elegit nos Deus ante mundi  constitutionem, non quia eramus sancti et immaculati, aut quia futuri eramus sancti et immaculati alioquin non tam sue gratie donum largiretur quam nostro merito uel presenti uel futuro premium uelut ex debito referret; sed elegit nos ante constitutionem mundi, ut essemus sancti et immaculati, qui nisi uellet, nec ulli quidem esse possemus. Ceterum ubicunque de electione, uel prescientia, siue predestinatione Apostoli loquuntur, quicunque Deum propterea elegisse prescisse aut predestinasse quoslibet asserunt quod prescierit eos deuotos sibi futuros et in eadem deuotione mansuros, tametsi sint in aliis magne auctoritatis, in hac sententia non sunt penitus audiendi, ne euacuetur diuine  gratie donum, si secundum humanum quanquam futurum meritum dispensetur. Nec indignentur his preponi Apostolum quicunque non nesciunt in hoc loqui potius Christum, qui se, quemadmodum est, ueritatem esse testatur. Hi sola gratia predestinati sunt omnes, de quibus ait Saluator: Omnis qui audiuit a Patre et didicit, ueniet ad me . Hec autem salutis doctrina, qua uenitur ad gratiam saluantis, ualde 229 remota est a sensibus corporis. Non auribus apprehenditur sonantibus uerbis, sed mentibus Creatoris instinctu, etiam in eis absque strepitu quod placuerit operantis, uel misericordiam ut uocati liberentur, uel iudicium ut relicti damnentur. Operatur plane in mentibus piorum, adiuuando  ut salutaria uelint, et in eis proficiant; operatur in mentibus impiorum deserendo, ne nisi noxia uelint et in peiora labantur. Id Propheta intelligens orat: Adiuua me, et saluus ero . De reprobis uero sponte peccantibus et deserente iudicio Dei ad deteriora ruentibus ait Apostolus: Quia non probauerunt Deum habere in notitiam, tradidit illos Deus in reprobum sensum, ut faciant que non conueniunt . Utrosque discernit uoluntas, uel misericordia Dei adiuta, uel iudicio non adiuta. Deum itaque, qui adiuuat ut bona sit uoluntas, et uoluntatis ipsius et omnium que ex ea prodeunt bonorum necnon et que hec nullo dubitante consequuntur premiorum, nemo est tam ingratus qui non credat et confiteatur auctorem. Perditorum uero male uoluntatis eum  esse auctorem nemo nisi insanus et perditus opinari audebit. Non enim cuius uoluntas summe bona est malam esse facit alterius. Auctor itaque sicut non est male uoluntatis impiorum, ita nec aliorum quorumlibet peccatorum que ex ea procedunt. uerum qui non est auctor ullius omnino reatus, est profecto censor et iudex. Ut autem reus maiestatis damnatus non recte nisi sibi aut sociis criminis imputat quod punitur, ita iudicio Dei damnatus non recte potest in eum supplicii sui retorquere inuidiam cui nequaquam ualet obicere peccati sponte a se commissi 230 calumniam. Imputet igitur sibi homo, uel si placet Diabolo, cui temere credidit, et peccatum et uindictam peccati, hoc est, et causam damnationis, et ipsam damnationem, Deo uero et  bonum opus et ipsum boni operis premium. Ad hoc bonum nemo malus nisi discessurus accessit, ad hoc bonum nemo bonus nisi tractus peruenit. Siquidem quam uerum est, ex nobis exierunt, sed non erant ex nobis , tam uerum, nemo uenit ad me nisi Pater qui misit me traxerit eum . Ubi prauitas nostre nature, quam tamen translato uocabulo, id est, improprio utentes, naturam iuxta Apostolum dicimus, qui ait: Eramus nos aliquando natura filii ire, sicut et ceteri , uocans naturam que habeat iam peccatum quod sit contra naturam, cum uere et proprie natura dicatur incorrupta, in qua conditus est Adam. Prauitas, inquam, nostre nature ostenditur, que ut alibi declaratur sensu et cogitatione cordis ad malum prona ab adolescentia,  hoc est, ex quo potest discretionis habere iudicium, ad uirtutem reluctans trahitur et inuita. Sed ut ad propositum reuertamur, ad bonum et ad boni premium nemo nisi ante mundi constitutionem gratia electus, gratia prescitus, gratia predestinatus, intromissus est, sicut diuino spiritu pandente comperimus. Electio non omnium, sed quorumdam confitetur salutem. Prescientia futurorum, nobis duntaxat, nam Deo simul presto sunt omnia, prenotionem insinuat. Predestinationem autem in bono positam dicimus ostendere in sanctis litteris gratie preparationem; gratiam uero ipsam exprimere donationem. Prescit Deus quecunque aut facturus est aut permissurus, utraque nulla necessitate, 231 alterum communione  iniustitie nulla. Predestinat quecunque immutabiliter facere statuit. Imo omnia que facturus erat tunc predestinauit, quando cuncta que futura erant fecit. Proinde predestinatio nunquam est sine prescientia. Nihil enim quod nesciat se facturum Deus predestinat. Prescientia uero est et plerumque sine predestinatione: quia crimina peruersorum prescit Deus, que utique ut se facturum non predestinauit, ita nec fecit. uerumenimuero prefixit numerum electorum, cui nullus possit augeri, nullusque subtrahis, ne uideretur Deus, quod nefas est opinari, in ueritate sue predestinationis errasse. Si quis uero hinc forte confirmari desiderat, instruetur Baptiste Ioannis que in Euangelico refertur illa sententia: Facite fructum dignum penitentie, et nolite dicere  apud uos: Patrem habemus Abraham; potens est enim Deus de lapidibus istis suscitare filios Abrahe . Qua satis ostendit sic istos nisi fructum feceriut precidendos ut substituantur alii uel carne uel tantum imitatione filii Abrahe, ne nutante promissionis Dei fide possit aliquis certe summe deesse. Et adhuc apertius in Apocalypsi, ubi precipitur: Tene quod tenes, ne alius accipiat coronam tuam . Si enim alius non est accepturus, nisi iste perdendo locum uacuum fecerit successuro, certus est numerus electorum. Ut autem etiam perseueraturis perinde ista dicantur, uelut eos perseueraturos habeatur incertum, hec ratio est, quod metus est necessarius quibus adhuc potest subripere superbie morbus, et tanta subest his adhuc infirmitas, que non securitate fouenda, sed alia sit  infirmitate sedanda. ueniat nobis in mentem 232 Apostolus, cui corporis incertum an mentis incommodo laboranti et remedium flagitanti celestis medicus, qui sciret quam ipse melius quid ei competeret, infirmitatis antidotum conuenire monstrauit hanc predestinationem, quia Deus euoluens gratiam [a 1Kb] facit sanctos, non inuenit, et post excursum instantis uite perficit et coronat. Hanc, inquam, predestinationem, que illustribus diuini eloquii testimoniis et inexpugnabilibus argumentis astruitur, fidelis quique passim suscipiunt, constanter defendunt, in hac ut par est suspensi spem sue salutis pio consensu reponunt, nec immerito. Siquidem nulla uia salutis humane potest inueniri preter hanc  quam que prestitit diuina gratia demonstrauit. Hac exclusis nullus omnino patet reditus ad salutem. De his predestinationem Dei dici horrent plerique atque refugiunt, in quibus et quedam [b 1Kb] preclara Presulum lumina, scilicet ne credatur Deus libidine puniendi aliquos condidisse et iniuste damnare eos qui non ualuerint peccatum ac per hoc nec supplicium declinare. Qui si attenderent, sicut in Adam illo uoluntate peccante omnes peccauerunt, ita prius illo absque uitio existente omnes absque uitio exstitisse,  Deum autem non homini necessitatem casus intulisse, potestatem tamen permisisse, ipsum uero, uptote qui fecit que futura sunt, et qui uocat que non sunt tanquam ea que sunt, et casum prescisse et quid casum sequeretur constituisse, ut uidelicet genus humanum sua sponte corruptum, nec totum propter misericordiam damnaretur, nec totum propter iustitiam saluaretur, nullam patientur 233 caliginem, Deum quos rectos origine condidit, uoluntas propria uitiauit, quos non liberat clementia, sic punire iudicio ut non ipse, uerum ipsi conuincantur sue damnationis auctores. Hic aliquis, unde placari debuit, forsan irritatior dicat: Et si mihi semel pereundum est, cur huius uite perdo compendia? cur cum mihi alibi semper futurum  est male, non sit hic aliquandiu bene? quare non omnes uoluptatis effundo habenas, totumque quod delectat perficio? Auerterit Deus hanc ab omni Christiano insaniam ut se aliquis de numero perditorum credat, se a malo reuerti non posse coniiciat, se inestimabili Dei clementia saluari posse diffidat. Hoc eorum est qui transeunt in affectum cordis, hoc est, qui malum amore insatiabili diligunt, et in eo durare obstinatissima intentione decreuerunt, et in [c 1Kb] desperationis barathrum irreuocabili se impietate merserunt. Qui uero se redemptum Christi sanguine tanto pretio meminit, initiatum baptismate tanto sato sacramento non nescit, penitentie aditum sue salutis argumentum patere non dubitat, cur, queso, potitus tantis beneficiis nullo  suo merito nisi malo, non indefessus implorat, ut etiam et bonum meritum a Deo et que bonum meritum consequuntur accipiat? Cur se regressum habere dum hic uiuit desperat, cum potius de bonitate Dei presumere debeat, quod ideo uiuat ut semetipsum tandem aliquando corrigat? Quis integre unquam sperare in Domino potuit, nec potuit ad ueniam peruenire? Imo suo quisque iudicio damnatus fugiat a Deo ad Deum, ab irato dum peccat, ad placatum dum penitet. Reuelet Domino uiam suam, et speret in eum, et ipse faciet, 234 scilicet ut mala plena deserat, et bona iam ardenter ac delectabiliter apprehendat. Ille non potest Dei misericordiam consequi qui in illo sperare non potest. Nam sperantem in Domino, ut ipse aperit,  misericordia circumdabit. O quam tutum est nobis in Dei pietate perfugium! Paratus est Deus parcere subiectis et debellare superbos. His qui relinquunt culpam, et lacrymabiliter postulant ueniam, facilis est prestare indulgentiam. Quis non hunc multum diligat, ut sibi dimitti peccata multa obtineat? Festinus ergo quisque ad penitentie portum confugiat, securus apprehendat et teneat. Proponat sibi quisque emula pietate Dauid regem et Petrum apostolum; quorum unus de adulterio et homicidio  increpatus, ut par fuit, insigni dolore, peccaui Domino dixit , et [a 1Kb] translatum mox peccatum, nec se moriturum audire meruit: alter uero respectus ab eo qui paulisper auerterat ab eo faciem suam, et propterea factus fuerat conturbatus, respectus inquam, id est in affectum penitentie excitatus, negationis Dei maculam, tantum nefas, dicto citius amaris lacrymis diluit, aboleuit. At si quis tantorum uirorum contemplatione desperationem quam imitationem concepit, quod hi, quanquam maxima crimina uirtutum copia propulsauerint atque oppresserint, se autem solis scatere uitiis ingemiscat, saltem illum latronem aspiciat, qui supplicium crucis haud dubie sceleratis actibus meruit, et per solam fidem, que subito confessionem peperit  atque spem, in media morte uitam inuenit. Postremo si sciret se aliquis tam infeliciter addictum ut absque ulla dubietate damnandus esset, cur non temperaret a uitiis? 235 cur non etiam elaboraret sectari bona que posset, ut saltem eum leuior pena postea plecteret? Quis huius uite penis torquendus, si facultas detur, non minores eligat, maiores declinet? Minores autem penas minoribus, maiores peccatis maioribus rependi diuina Scriptura consulta respondet. Reddes, inquit Propheta, unicuique iuxta opera sua , pro qualitate scilicet bonorum siue malorum premia quibusque digna restitues. Sed si iam aliquid in persuadenda bona spe fauore diuino promouimus, sitne malorum predestinatio sentienda, post ratiocinationem quam premisimus, beati  Augustini assertione pandamus. [b 1Kb] Hic auctor certissimus, quia diuinarum Scripturarum obseruantissimus, scribendo profecit. Unde culpat quosdam in libro de predestinatione sanctorum quod sicut studuissent ipsius libros legere, non etiam certassent cum ipso proficere, et proficienter scripsit, nec tamen suo iudicio ad perfectionem peruenit. Tenebat enim, quod etiam in suo mirabili de grammatica opere [c 1Kb] Priscianus intelligit, nichil perfectum ex omni parte in humanis locutionibus inueniri posse. Imo, quod noster ait Apostolus: Ex parte cognoscimus, et ex parte prophetamus . Hoc in exactissimo libro de bono perseuerantie, quem post uel inter libros retractationum edidit, dignatur ingenue confiteri. In libris autem retractationum,  quibus non erubuit publicare in quibuscunque se deprehendit errasse et censoria seueritate damnare, et adhibita ubicunque potuit norma diuine auctoritatis et acumine cautissime argumentationis corrigere, eo usque profecit ut studiosus quisque singularem eius doctrinam securus haurire  236 debeat, malitiosus non inueniat n eo quod iuste reprehendat. Quis illo pressius uitia resecuit? Quis ad uirtutes potentius instigauit, imo, ut uerius eloquar, impulit? Quis illo felicius quos uoluit persuasit? Cumque sit, ut ait Tullius, minimum de arte loqui, multo maximum ex arte dicere, ex arte quotiens uoluit perfecte loquens oratorem impleuit; de arte autem preclara adiumenta, uim eius aperiens, in quarto de doctrina Christiana libro capacibus prestitit. Quis hoc sit sanctior, quis cautor, quis acutior? Hic itaque tot diuinis ornatus muneribus, non dubitando, non querendo, non argumentando, sed plane uelut professum docendo, malorum predestinationem esse insinuat. uerba eius posui ex libro quem Enchiridion dixit,  cui in retractatione cum uellet supremam imponere, ut aiunt, manum, nichil quod adiceret, nichil quod detraheret, nichil quod mutaret inuenit. Hec sunt magna opera Domini, exquisita in omnes uoluntates eius , et tam sapienter exquisita, ut cum angelica et humana creatura peccasset, id est, non quod ille, sed quod uoluit ipse fecisset, etiam per eamdem creature uoluntatem, qua factum est quod Creator noluit, impleret ipse quod uoluit, bene utens et malis tanquam summme bonus ad eorum damnationem, quos iuste predestinauit ad penam, et ad eorum salutem quos benigne predestinauit ad gloriam. Et ne hoc illi excidisse arbitreris, ac non pro comperto et certissimo comprobatum, cum ex multis librorum eius  locis, tum ex illius cuius feci paulo ante mentionem qui inscribitur de Dono perseuerantie, quem etate matura firmoque iudicio exercitatissimus 237 edidit, poterit confirmari. »Quibus, inquit, non uult subuenire non subuenit, de quibus in sua predestinatione, occulte quidem, sed iuste, aliud iudicauit. Non est enim iniquitas apud Deum.« Huic non dissimilia S. Gregorius papa, Fulgentius Isidorusque senserunt: quorum ego testimonia ponere supersedi, ne diu aliorum scriptis extentus esset noster labor ingratior. Cuius autem sit momenti Augustinus [d 1Kb] Celestino papa docente discamus. »Augustinum, inquit, sancte recordationis uirum pro uita sua atque meritis in nostra communione semper habuimus, nec unquam hunc sinistre  suspicionis rumor aspersit quem tante scientie olim fuisse meminimus ut inter magistros etiam a meis semper decessoribus haberetur. Bene ergo de eo omnes in commune senserunt, utpote qui ubique cunctis et amori fuerit et honori.« uerum ne, quod cauendum etiam secularibus litteris dum  imbueremur cognouimus, amore doctorum amplecti iudicemur errores eorum  ac non potius unde potissimum querendum est uestigare ueritatem, procedat Paulus in medium, ut detegat hoc tandem suo sermone secretum: uolens, inquit, Deus ostendere iram et demonstrare potentiam suam, attulit in multa patientia uasa tre, que perfecta [a 1Kb] sunt in perditionem, ut notas faciat diuitas glorie sue in uasa misericordie que preparauit in gloriam. Ecce uasa ire perfecta confirmat doctor gentium in perditionem. Et certe, 238  quantum ad humanam spectat opinionem, presius est dicere perfectum aliquid esse quam predestinatum. Quantum enim ad humanorum casuum uarietatem, perfectum infectum esse non potest, predestinatum autem mutari aliquando potest. Quantum autem ad Dei pertinet continentem omnia maiestatem, idem illi et perfectum est, quia fecit que futura sunt, et predestinatum, quia est immutabili ueritate complendum. Iram uero illam appellat qua reprobi puniuntur, que talibus uerbis in Euangelio terminatur: Qui incredulus est Filio non uidebit uitam, sed ira Dei manet super eum . Hanc ut euitaret orabat Propheta: Domine, ne in furore arguas me, neque in ira tua corripias me . Sed forte nec ex hoc loco diuersa  sentientium sopiatur intentio, quia pleraque exemplaria, non uasa ire perfecta in perditionem habent, sed uasa ire apta in interitum. Quasi uero propterea non possint uasa ire predestinari in perditionem quod apta sint in interitum. Accedat ergo Dominus iehsu et nodum questionis ipse dissoluat. Denique ipse dicit in Euangelio: uobis datum est nosse mysterium regni celorum, illis autem non est datum . uobis datum est, discipulis loquitur, illis autem non est datum, hoc est de undequaque confluentibus turbis. Si bene docentem capio, eos quibus datum est misericordia colligit, quibus non est datum iudicio repellit, hoc est non adiuuando relinquit. Predestinati autem sunt electi, quibus datum est, quorum certus est numerus.  Neque enim Deus predestinaret eos quorum summam nesciret. Igitur cum ad eorum numerum aspirare non possint reprobi, quia ut saluentur non 239 est eis datum, quis possit ostendere, quis audeat affirmare ut damnentur non esse predestinatum?  Item in Euangelio immutabili sententia prescribitur: Qui non credit iam iudicatus est . Ad quid arbitraris, nisi ad puniendum? Cur, queso, nisi quia in Adam sua sponte peccante peccauit, nec hunc Dei gratia liberauit? An et inde cumulum sibi damnationis consciuit quod in infidelitate permanere delegit? Ita uero est. Sed cur credere noluit? quia, ut scriptum est, non omnium est fides. At cur non sit fides omnium, certus est limes, quem nisi impius excedere nullus audeat? quia illis non est datum. Siquidem cur eis non sit datum, illius est solius consilii cuius quanquam sit subinde occultum, nunquam tamen est iniustum iudicium. Hanc seueritatem uerisimile est illam quoque sonare sententiam: [b 1Kb] Considera opera Dei, quod nemo possit corrigere  quem ille despexerit ; quod scilicet uas ire aptum in interitum, uel perfectum in perditionem, malus obstinate in malo semper hereat, etsi uideatur ad tempus correctionem simulare, sicut canis ad uomitum, sic ipse ad peccatum consciscendo sibi mortem recurrat. In eadem sententia studiosi, qui [c 1Kb] cultu orationis plurimum delectantur, recognoscant licet, non eloquentie nitorem solum, sed etiam clausulam numerose cadentem. Iam ergo cum res in tuto sit, ponamus uerborum controuersias, ne puerili animositate contra inuicem pro inani uictorie iactantia litigantes corripiamur ab Apostolo dicente: Noli uerbis contendere. Ad nichil enim utile est, nisi ad subuersionem audientium . Nam cum sit nobis unus magister celestis,  qui est uerus et ueritas, unde accipitur, et quo referenda 240 est omnis ueritas, cur pro nostris inuentis dimicemus, ut id ipsum dicamus omnes, quod nostrum non sit commentum, sed illius documentum, pacifice atque humiliter quid sit rectissimum reperiamus. Si qui uero tantis mouentur auctoritatibus, seque non nostra assertione, uerum perspicua superatos intelligunt ueritate, non dedignentur suam mutare sententiam, quia non tam erubescendum est homini errasse quam cognitum errorem [d 1Kb] nolle uitare. Quod utiliter amplissimus orator Tullius suo proposito subtiliter monstrat exemplo. Si temere, inquit, aliquid, alicuius preterisse aut non satis eleganter secuti uidebimur, docti ab aliquo facile et libenter sententiam commutabimus.  Non enim parum cognouisse sed in parum cognito stulte et diu perseuerasse turpe est, propterea quod alterum communi hominum infirmitati, alterum singulari uniuscuiusque uitio est attributum.

Questionibus duabus, hoc est, de libero arbitrio,  et de predestinatione, [a 1Kb] non ut uoluimus, sed ut ualuimus, pertractatis, ad tertiam, scilicet de redemptione, quanta sit sanguinis Christi, que est ultima, ueniamus. Et unde melius considerandi capiemus exordium quam ab eius uerbis qui quod postea sicut homo impleuit, antea sicut Deus predixit? Sunt hinc eius uerba: Si exaltatus fuero a terra, omnia traham ad me ipsum . In hac exaltatione, quam se humiliando ut nos exaltaremur perpessus est, sanguis ille pro multis effusus est in remissionem peccatorum. Sic enim idem iehsu, hoc est nostra lingua Saluator, saluum fecit populum suum a peccatis eorum. Denique non aliquam solam gentem elegit 241 quam singulari priuilegio totam saluaret; sed  ut non suo merito, uerum forsitan commendande dignitatis pontificalis gratia, Caiphas prophetauit, mortuus est iehsu, non tantum pro Iudeorum gente, unde genus ducebat, sed ut filios Dei qui erant dispersi congregaret in unum. Non quod adhuc essent filii Dei, sed quia inter congregandum facti sunt filii Dei cum unitati fidei accesserunt. Non incongruenter igitur, sicut predixit, ad se omnia traxit, qui ex omni genere hominum elegit quoscunque saluare decreuit. Qui multi dicti sunt, quia plures utique saluantur; omnes autem, quia ex omni genere hominum colliguntur. Pro his fusum esse sanguinem Dei, quia uerbum caro factum est, hoc est, Deus homo factus, a parte totum significante Scriptura, sicut alibi: Et uidebit omnis caro salutare Dei ,  hoc est, omnis homo, et quia Deus, dum integram naturam nostram assumpsit, suam incorruptam certe retinuit, uniuersalis confitetur Ecclesia per totum orbem terre diffusa, que necessitate constringitur in accepta sanctificatione manendi, sic Apostolo explanante: Empti estis pretio magno, glorificate et portate Deum in corpore uestro . Itemque se annumerato de omnibus dicit idem Apostolus: Proprio Filio, haud dubium quin Deus, non pepercit, sed pro nobis omnibus tradidit illum . Item de his omnibus in Epistola que prescribitur ad Hebreos: uidimus Iesum propter passionem mortis gloria et honore coronatum, ut gratia Dei pro omnibus gustaret mortem . Et aperiens qui sunt isti homines, mox intulit: Decebat enim  eum propter quem omnia et per quem omnia, qui multos filios in gloriam adduxerat, auctorem salutis 242 eorum per passionem consummare. Decebat quippe Deum Patrem, propter quem omnia, hoc est cuius bonitate sunt omnia, et per quem omnia, quia ab illo ceternus ei ortus est Filius per quem facta sunt omnia , qui, hoc est, Pater, multos filios in gloriam adduxerat, cum scilicet nemo uenisset ad Filium nisi quem Pater ipse traxisset, auctorem  salutis eorum, hoc est, auctorem saluatorum, per passionem consummare, ut de quo dicitur, que cepit iehsu facere et docere, quod docendum in mundo ipse docuerat primus impleret, hoc est, maiorem caritatem nemo habet quam ut animam suam ponat quis pro amicis suis, et ita eum per passionem consummaret Pater, id est, consummatum perfectumque ostenderet; cum quod ipse bene docuisset, non solum implere, quanquam arduum, non recusasset, uerum etiam suo exemplo ceteros excitasset. Intuendum quod quos dicit omnes in eo quod paulo ante posuit, qualiter gratia Dei pro omnibus gustauerit mortem, eosdem paulo post nuncupat multos, inferens, qui multos filios in gloriam adduxerat. Hec diuinorum eloquiorum auctoritas intelligenter expensa,  pro omnibus Dei Filium gustasse mortem sic accipi posse insinuat quemadmodum Deum uelle omnes fieri saluos. Ut enim saluos fieri uult omnes quicunque saluantur, ita redimit omnes quicunque redimuntur. Non autem saluantur omnes, nec uero redimuntur. Non itaque uult saluari alios omnes aut redimi nisi qui redimuntur atque saluantur. In hoc sensu beatus Augustinus inuenitur in libro cuius iam supra meminimus, qui Enchiridion dicitur. Locus 243 hic est. »Hec que in sanctis angelis et uirtutibus dicitur Ecclesia, tunc nobis sicuti est innotescet cum ei coniuncti fuerimus in finem ad simul habendam beatitudinem sempiternam. Ista uero, que ab illa peregrinatur in terris, et nobis notior est, quo in illa sumus, et quia hominum est, quod et nos  sumus, hec sanguine Mediatoris nullum habentis peccatum ab omni est redempta peccato. Eius uox est: Si Deus pro nobis, quis contra nos? qui proprio Filio non pepercit, sed pro omnibus tradidit eum . In Ecclesia enim, que sanguine Mediatoris nullum habentis peccatum ab omni est redempta peccato, intelligit esse omnes qui apostolico testimonio comprehenduntur, quod est, pro nobis omnibus tradidit eum. Curiosos tamen diuinorum eloquiorum non fugiat probabiliter dici posse mortuum pro omnibus Christum qui eius fidei sacramenta siue seruaturi, siue non seruaturi suscipiunt. Pro seruaturis quidem nulli potest esse ambiguum. Pro non seruaturis Apostolus idoneus auctor est illo testimonio: Peribit in scientia frater, propter quem Christus  mortuus est . Nec mirum, cum fides sine operibus otiosa sit, et multi uocati, pauci uero doceantur electi. uerum hoc quidam uelut blasphemum uehementer exsecrantur et damnant, quod derogetur plurimum Redemptori, nisi generaliter omnes homines redemerit. Nos autem, [b 1Kb] salua fide, hoc est, quod suo sanguine Deus redemerit omnes quos uoluerit, et nulli sint redempti nisi quos ipse redemerit, ita causam in medio relinquimus, ut si quilibet eumdem sanguinem Redemptoris prodesse aliquid etiam perditis  ualeant demonstrare, non solum resistamus nichil, uerum 244 etiam libenter in eorum sententiam transeamus. Nam si sol cecos, quanquam non illuminet, tamen fouet, cur non potentior sol, etsi non saluat suo merito excecatos atque damnatos, tanti pretii merito minus puniat? Si tamen hoc admittat consilii eius beneuolentia, cui canitur: Suauis Dominus uniuersis, et miserationes eius super omnia opera eius . Sed huic opinioni uidetur Apostolus refragari, ubi ait: Ego Paulus dico uobis, quia si circumcidamini, Christus uobis nichil proderit . Nam si nichil proderit Christus baptizatis qui etiam Spiritum sanctum acceperint, sicut idem Apostolus declarat his uerbis: Ex operibus legis spiritum accepistis, an ex auditu fidei ? Si, inquam, nichil proderit Christus talibus baptizatis a fide resilientibus,  quemadmodum proderit aliquid baptizatis et relapsis in crimina nec correctis et quibusque in infidelitate defunctis? uerum ne me irridendum et respuendum pronuntient quibus placet omnes siue bonos siue malos indifferenter a Christo redemptos,  ponam unum quod cum eis faciat testimonium, et eos omnes, ut opinor, in gratiam reduxero. Ioannes Constantinopolitanus, doctrina et sanctitate iuxta insignis episcopus, ut gratia Dei pro omnibus gustauerit mortem, quod supra iam posui, sic exposuit, qualiter gratia Dei pro omnibus gustauerit mortem, non pro fidelibus tantum, sed pro mundo uniuerso. Et ipse quidem pro omnibus mortuus est. Quid autem si non omnes credunt? Ille quod suum erat impleuit.« Eligat sane, superioribus acute consideratis, unusquisque quod optimum ei Deus occulta inspiratione suggesserit, aut magistra eius Scriptura manifesta ratione protulerit.

245 Hec habui que de tribus non spernendis questionibus dicerem, atque utinam tam proficue quam prolixe. Que si cognoscere non fastidierint  studiosi, quanquam approbare non possint obtusam incultamque meam disputationem, tamen quando uolentibus quod utile putaui beneuole cognoscendum exposui, non improbabunt, credo, talem scilicet uolentem prodesse deuotionem.





B. SERuATI LUPI FERRARIENSIS ABBATIS 246 COLLECTANEUM DE TRIBUS QUAESTIONIBUS.

 Multis laudabiliter studiosis desiderantibus cognoscere ipsis auctorum uerbis quem exitum habeant questiones de predestinatione ac libero arbitrio, necnon de redemptione sanguinis Christi, fideliter morem gessi; ut et pie querentium eruditio largiente Dei gratia capiat incrementum, et diuersa sentientium contradictio mitigetur. Nec aspernabitur beneuolus et prudens lector, si deferam per quos profeci et proficio doctores, uel si eorum assignatis obscurioribus sententiis aliquid lucis infundam, cum eorum honoris mecum habere debeat considerationem, et facillime possit aduertere, [a 1Kb] non ostentationis uanitate, sed ostendende ueritatis uoto, me deprehensa monstrare. Iam itaque narratio propositum exsequatur.

 [b 1Kb] Celestinus papa beatum Augustinum his uerbis commendat . »Augustinum sancte recordationis uirum pro uita sua atque meritis in nostra communione semper habuimus, nec unquam hunc sinistre suspicionis saltem rumor aspersit. Quem tante scientie olim fuisse meminimus, ut inter magistros 247 etiam a meis decessoribus haberetur. Bene ergo de eo omnes in commune senserunt, utpote qui ubique cunctis et  amori fuerit et honori.« Hic [c 1Kb] clarissimus doctor, sedis apostolice tanto preconio laudatus, in libro ad Laurentium de Fide, Spe, et Charitate, quem iam episcopus et senex edidit, predestinatos bonos et malos ita insinuat . »Hec sunt. inquit, magna opera Domini, exquisita in omnes uoluntates eius, et tam sapienter exquisita, ut cum angelica et humana creatura peccasset, id est, non quod ille, sed quod uoluit ipsa fecisset, etiam per eamdem creature uoluntatem, qua factum est quod Creator noluit, impleret ipse quod uoluit, bene utens et malis, tanquam summe bonus, ad eorum damnationem quos iuste predestinauit ad penam, et ad eorum salutem quos benigne predestinauit ad gloriam.«

 Idem in ultimo de Ciuitate Dei libro, quem iam episcopus composuit, expresserat . »Hec, inquit, omnia miserorum sunt dam natorumque solatia, non premia beatorum. Que igitur illa sunt, si tot et talia ac tanta sunt ista? Quid dabit eis quos predestinauit ad uitam, qui hec dedit etiam eis quos predestinauit ad mortem?« In penultimo autem eiusdem tam elaborati et mirandi operis libro sic docuerat: Hec causa qua fit ut nunc  Ecclesia non oret pro malis angelis, quos suos nouit esse inimicos, eadem ipsa causa est qua fiet ut in illo tunc iudicio, etiam pro hominibus [a 1Kb] eterno igni cruciandis, quamuis perfecta sit sanctitate, non oret. Nunc enim propterea pro eis orat quos in genere humano habet inimicos, quia tempus est penitentie fructuose. Nam quid maxime pro eis orat nisi ut det illis Deus, sicut dixit Apostolus, penitentiam et resipiscant 248 a diaboli laqueis, a quo captiui tenentur secundum. ipsius uoluntatem? Denique si de aliquibus ita Ecclesia certa esset ut qui sunt illi etiam nosset, qui licet adhuc in hac uita sint constituti, tamen predestinati sunt in eternum ignem ire cum diabolo, tam pro eis non oraret quam nec pro ipso. Sed quia de nullo certa est, orat pro omnibus duntaxat  hominibus inimicis suis in hoc corpore constitutis, nec tamen pro omnibus exauditur. Pro his enim solis exauditur qui etsi aduersantur Ecclesie, ita sunt tamen predestinati ut pro eis exaudiatur Ecclesia et filii efficiantur Ecclesie. Si qui autem usque ad mortem habebunt cor impenitens, nec ex inimicis conuertentur in filios, numquid iam pro eis, id est, pro talium defunctorum spiritibus orat Ecclesia? Non. Cur ita, nisi quia in parte iam diaboli computatur qui cum esset in corpore non est translatus ad Christum? Eadem itaque causa est cur non oretur tunc pro hominibus eterno igne puniendis, que causa est ut neque nunc neque tunc oretur pro angelis malis, que itidem causa est ut quamuis pro hominibus nunc uiuis oretur etiam malis, tamen iam  nec nunc oretur pro infidelibus impiisque defunctis. Nam pro defunctis quibusdam uel ipsius Ecclesie uel quorumdam piorum exauditur oratio; sed pro his quorum in Christo regenerationem, nec usque adeo uita in corpore male gesta est, ut tali misericordia iudicentur digni non esse, nec usque adeo bene, ut talem misericordiam reperiant necessariam non habere.

Item in secundo ad Marcellinum libro  malos predestinatos iam episcopus ita scribit: »Ut innotescat, inquit, quod latebat, et suaue fiat quod non delectabat, 249 gratie Dei est, que hominum adiuuat uoluntates, qua ut non adiuuentur in ipsis itidem causa est, non in Deo, siue damnandi predestinati sunt propter iniquitatem superbie, siue  contra ipsam suam superbiam iudicandi, ut eruditi filii sint misericordie.«

Item malos predestinatos in libro de bono Perseuerantie, quem [b 1Kb] inter uel post libros Retractationum edidit, sic sentit : »Quibus non uult subuenire non subuenit, de quibus in sua predestinatione, occulte quidem, sed iuste, aliud iudicauit,  non est enim iniquitas apud Deum.« In eodem libro  nomine prescientie significari predestinationem apostolico testimonio confirmauit. Non repulit, inquit, Deus plebem suam quam presciuit. Hoc quod ait presciuit, non recte intelligitur nisi predestinauit. »Quid autem sit predestinare in superioribus eiusdem libri taliter definierat , quod fideli est memoria continendum:« Sine penitentia, inquit, sunt dona et uocatio Dei. Namque in sua que falli mutarique non potest prescientia opera sua futura disponere, id omnino nec aliud quidquam est quam predestinare.« De utrorumque predestinatione, hoc est bonorum et malorum, non dubitauit palam in populo predicare: Quia dilexisti, inquit, me ante mundi constitutionem . In illo  enim dilexit et nos ante constitutionem mundi, et iam predestinauit quid in fine facturus est mundi. Pater, inquit, iuste, mundus te non cognouit , quia iustus es, ideo te non cognouit. Mundus quippe ille damnationi predestinatus merito non cognouit; mundus uero quem per Christum reconciliauit sibi, non merito, sed gratia cognouit.

250 In opere autem quod, ut [c 1Kb] Prosper testis est, ultimum contra Iuliani libros inter impetum Wandalorum in ipso dierum suorum fine composuit gloriose in defensione Christiane gratie perseuerans, sic loquitur: »Quid te adiuuat quod eos mihi obiecisti quos exspectat Dei patientia per penitentiam corrigendos, et ideo super illos oriri solem suum facit et pluit, cum ego tibi hedos sinistre partis  obiecerim, quos usque in finem sine penitentia uicturos in impietate et sceleribus suis ac per hoc eterno supplicio puniendos ignorare non potest, prescius omnium futurorum, nec ab eis abstinet bonum creationis sue quibus nec nasci expediret, nec bonum nutritionis et uiuificationis sue quantum ei placuerit diuturne, quibus mori quantocius expediret? Inter quos sunt certe plurimi, qui si ex hac uita abriperentur infantes secundum falsam uestram heresim penitus ab omni, secundum autem catholicam fidem a damnatione grauissima tollerentur. Quid deinde illud est quod in his sinistre partis hedis in Dei prescientia, que falli non potest, igni perpetuo destinatis multi sunt qui lauacro regenerationis abluti, postea uel apostasia pereunt, uel tam  facinorose flagitioseque uiuunt, ut eidem sinistre sine dubio deputentur, nec rapiuntur sicut quidam, ne malitia mutet intellectum eorum, nec ut hoc ei Deus tam magnum beneficium non conferat, fatali necessitate prohibetur, neque ut aliis conferat personarum acceptione mutatur.«

Hec de predestinatione sanctus Augustinus. Sed  ne forte quis audiens malos predestinatos arbitretur Deum auctorem perditionis eorum, sicut 251 est auctor salutis eorum quos predestinauit ad gloriam, consideret quod idem Deus [a 1Kb] Adam rectum fecit, et in eo originaliter rectos nos omnes condidit. [b 1Kb] Fuit enim Adam, ut ait beatus Ambrosius, et in eo fuimus omnes; periit Adam, et in illo omnes perierunt. Cum itaque omnes recti essemus in Adam, illo absque ulla necessitate peccante, sine dubio corrupti sumus peccato et diuino damnati iudicio. Ex hac totius generis humani massa merito damnata cum fiunt uasa in honorem, hoc est, cum formantur electi, exuberat Dei misericordia, et sola eius gratia corrupta saluatur natura. Ergo et quod creantur et quod saluantur Dei est, quorum alterum  opificio, alterum eius beneficio deputatur. Cum uero ex eadem massa fiunt uasa in contumeliam, hoc est, non saluandi producuntur, nichil mirum uideri debet quia spontanei peccati merito damnata est massa unde creantur. [c 1Kb] Quod ergo creantur, Dei est; quod damnantur, ipsorum. Et quis nesciat creationem cuiuslibet rei, nedum hominis, bonam esse, sponte uero commisse culpe ultionem iustam existere? Cum itaque bonos predestinatos audimus, creantem Deum, et ex merito damnata massa eos sua gratia liberantem intueamur; cum uero malos predestinatos, item creantem eos Deum, et in merito damnata massa iudicio relinquentem consideremus. Et sic in utrisque creationis bonum semper nobis constabit, et uel in assumptis misericordia, uel in relictis iustitia  eminebit. Neque enim Deus quos condidit in perditionem impellit, sed quos non liberat a perditione per gratiam relinquit in perditione, quam uel nascendo uel postea uiuendo meruerunt, 252 per [d 1Kb] occultam, nec tamen reprehendendam iustitiam. Ita Deus, iuxta beatum Apostolum, cuius uult miseretur et quem uult obdurat , qui omnia quecunque uoluit fecit in celo et in terra. Rectus est autem Dominus Deus noster, et non est iniquitas in eo. De his qui liberantur dictum est: Nolite timere, pusillus grex, quia complacuit Patri uestro dare uobis regnum . De his autem qui relinquuntur: Dimisit eos secundum desideria cordis eorum, ibunt in adinuentionibus suis .

Hunc sensum beatus Augustinus in memorato  libro, quem, ut ostendi, ultimum fecit, his uerbis satis aperuit : »Cum dicuntur, inquit, omnes ex uno in condemnationem, ipsa massa significatur ex qua fiunt a figulo alia uasa in honorem, id est que assumuntur in gratiam, alia in contumeliam, id est que ad luendum debitum relinquuntur, ut filii gratie id sibi donari sciant, quod si exigeretur non esset iniustum, ac sic non in se ipsis, sed in Domino glorientur.« Et post  paululum, refutans id quod Iulianus scripserat: Pietas explanauit et ratio Deum meum neminem in contumeliam formare. »Si Deus tuus, inquit, in contumeliam neminem format, non est ipse Pauli apostoli Deus. Ille quippe de Deo uero dicebat: O homo, tu quis es qui respondeas Deo? Nunquid dicit figmentum ei qui se finxit. Quid me fecisti sic? Annon habet potestatem figulus luti ex eadem massa aliud quidem uas facere in honorem, aliud in contumeliam?  Sed tu, uidelicet artifex magnus, profers ex officina Pelagiana meliorem Deum, qui nullum uas fecit in contumeliam.« Item post aliquanta : »Non abstinet Deus bonum formationis 253 sue etiam ab stirpe damnata. Sed si tibi displicet Deum creare quos damnet,  contradic ei, si potes, ne creet eos quos malos futuros et in malignitate usque in finem perseueraturos et ob hoc sine dubitatione damnandos esse presciuit; aut ei suggere, si uidetur, ut tot millia paruulorum non baptizatorum, quos nouit perdite esse uicturos et in eternum ignem damnante ipso cum diabolo ituros, rapi uetet ex hac uita dum sunt innocentes et boni.« Et paucis interpositis: »Cum enim, inquit, te inuidiose dicere putaueris Deum creare quos damnet, cogita quanto inuidiosius possit dicere alius similiter uane Deum regenerare quos damnet, cum sit in eius omnipotentie potestate, antequam damnabiles fiant, eos de tentationibus mortalis uite huius auferre. Si autem non potes ista dicere, nec Deo contradicere, nec illi sapientie tuum prebere  consilium , desine nobis introducere alterum figulum qui non facit uasa in contumeliam, et ab isto qui ea facit reprehendendo cohibere, et agnosce te, quia ut te non implices hoc sacrilegio, ideo tibi dicit Apostolus: O homo, tu quis es ut respondeas Deo? « Recurramus posita contentione ad apostolum Paulum, et obscurum locum eius tanto auctore illustrante salubriter intelligamus. Quod si uolens Deus ostendere iram et notam facere potentiam suam, sustinuit in multa patientia uasa ire apta in interitum, ut ostenderet diuitias glorie sue in uasa misericordie que preparauit in gloriam .

Nam de his uasis ire et uasis misericordie 254  et sepe alias et in epistola ad Optatum episcopum  quid sit sentiendum, idem auctor luculenter expressit: »Cur autem, inquit, creantur etiam illi quos Creator nouit ad damnationem, non ad gratiam pertinere, beatus Apostolus tanto succinctiori breuitate quanto maiore auctoritate commemorat. Deum enim, dicit, uolentem ostendere iram et demonstrare potentiam suam, attulisse in multa patientia uasa ire que perfecta sunt in perditionem,  ut notas faceret diuitias glorie sue in uasa misericordie, quem superius dixerat, tanquam figulum luti, ex eadem massa facere aliud uas in honorem, aliud in contumeliam. Merito autem uideretur iniustum quod fiunt inde uasa ire ad perditionem, si non esset ipsa uniuersa ex Adam massa damnata. Quod ergo fiunt inde nascendo uasa ire pertinet ad debitam penam; quod autem fiunt renascendo uasa misericordie, pertinet ad indebitam gratiam. Ostendit ergo Deus iram suam, non utique animi perturbationem, sicut est que ira hominis nuncupatur, sed iustam fixamque uindictam, quod de stirpe inobedientie ducitur propago peccati atque supplicii; et homo natus ex muliere, sicut in libro Iob scritum est , breuis est uite et plenus iracundie:  eius enim rei uas est qua plenus est, unde uasa ire dicuntur. Ostendit et potentiam suam, qua bene utitur etiam malis, multa in illis naturalia et temporalia bona largiens, eorumque malitiam ad exercendos et comparatione admonendos bonos accommodans, ut in eis discant agere gratias Deo quod ab eis, non suis meritis, que in eadem paria fuerunt, sed in illius miseratione discreti sunt. Quod maxime 255 apparet in paruulis; de quibus cum per Christi gratiam renascuntur, et istam uitam in illa tenera etate finientes in eternam transeunt et beatam, dici non potest quod libero discernuntur arbitrio ab aliis infantibus qui sine hac gratia in ipsius masse damnatione moriuntur. Si autem hi soli crearentur ex Adam qui essent per gratiam recreandi,  et preter illos qui in Dei filios adoptantur, nulli alii homines nascerentur, lateret beneficium quod donaretur indignis, quia nullis ex eadem damnabili stirpe uenientibus debitum supplicium redderetur. Cum uero attulit in multa patientia uasa ire que perfecta sunt in perditionem, non solum ostendit iram et demonstrauit potentiam suam, redhibendo uindictam, et bene utendo non bonis, sed etiam notas fecit diuitias glorie sue in uasa misericordie. Ita enim quid sibi prestetur discit gratis iustificatus, dum non suo merito, sed gloria largissime Dei misericordie discernitur a damnato, cum quo eadem iustitia fuerat et ipse damnandus. Tam multos autem creando nasci uoluit, quos ad suam gratiam non pertinere presciuit, ut multitudine  incomparabili plures sint eis quos in sui regni gloriam filios promissionis predestinare dignatus est, ut etiam ipsa reiectorum multitudine ostenderetur quam nullius momenti sit apud Deum iustum quantalibet numerositas iustissime damnatorum. Atque ut hinc quoque intelligant qui ex ipsa damnatione  redimuntur hoc fuisse debitum masse illi uniuerse quod tam magne parti eius redditum cernerent, non solum in eis qui originali peccato multa addunt male uoluntatis arbitrio, uerum etiam in tam multis paruulis, 256 qui tantummodo uinculo peccati originalis obstricti sine gratia mediatoris ex hac luce rapiuntur. Tota quippe ista massa iuste damnationis reciperet debitum, nisi ex ea faceret, non solum iustus, sed etiam misericors figulus, alia uasa in honorem secundum gratiam, non secundum debitum, dum et paruulis subuenit, quorum nulla merita dici possunt, et maiores preuenit, ut habere aliqua merita possint.«

Predestinatos malos in opere beati Augustini ad Marcellinum   clarissimus auctor Hieronymus legit, et id opus non solum non reprehendit, uerum etiam magnis laudibus extulit. uerba eius hec sunt: »Scripsit dudum [a 2Kb] uir sanctus et eloquens episcopus Augustinus ad Marcellinum, qui postea sub inuidia tyrannidis Heracliane ab hereticis innocens cesus est, duos libros de infantibus baptizandis contra heresim uestram, per quam uultis asserere baptizari infantes non in remissionem peccatorum, sed in regnum celorum. Tertium quoque ad eumdem Marcellinum contra eos qui dicunt idem quod uos, posse hominem sine peccato esse, si uelit, absque Dei gratia. Unde supersedendum huic labori censeo, ne dicatur mihi illud Horatii: In siluam ne ligna feras. Aut enim eadem dicemus ex superfluo, aut si noua uoluerimus  dicere, a clarissimo ingenio occupata sunt meliora.«

Idem doctor alio uerbo sensum predestinationis expressit in explanatione primi psalmi: »Qui autem non credit, inquit, iam iudicatus est: iam enim preiudicatus ad penam est.« Et post pauca: »Non resurgunt, inquit, impii in iudicio, non resurgunt ut iudicentur, qui iam iudicati sunt. 257 Qui enim non credit in me, iam iudicatus est.«

Item in Dialogo: »Aliud est cedere magistri et parentis affectu, aliud contra aduersarios crudeli animo deseuire. Quam ob causam et in primo psalmo canit, quoniam non resurgunt impii in iudicium: iam enim in iudicium preiudicati sunt.«  Idem in explanatione Isaie prophete : »Pro dissipata terra LXX corruptum orbem interpretati sunt; et pro afflicta facie illius, id est terre, iidem transtulerunt, et reuelabit faciem eius, ut procedant mortui de sepulcris suis; siue nudabit eam, ut omnia opera eius proferantur in publicum,  et dispergantur habitatores in diuersa loca, premiis uel suppliciis destinati.«

Non contemnendus auditor eiusdem Hieronymi Philippus in expositione sententie beati Iob: Antequam dies eius impleantur peribit . Tunc dies, inquit, uniuscuiusque impleri dicitur cum honorum hominum ac malorum retributio uenerit. Hic ergo homo, siue diabolus, ante perspicue sententie diem quam ei Dominus in futuro iudicio daturus est, prescitus in predestinatione peribit, sicut et de incrudelis Propheta dicit: Non resurgent impii in iudicio ; uel Dominus ait in Euangelio: Qui autem non credit, iam iudicatus est .

Sanctus papa Gregorius predestinatos malos  pressiore adhuc uerbo insinuat . »Leuiathan, inquit ille, qui cum membris suis eternis est cruciatibus deputatus, et dolus in manu eius dirigitur, et in collo eius fortitudo demoratur, hoc quod temporaliter peruersa contra bonos uoluntate desiderat, peruersiore facultate consummat, 258 ut tanto ei de aduersitate in presenti nichil obstet quanto ei in posterum de prosperitate nichil remanet.« Eadem tamen predestinatio uel deputatio, quemadmodum sit intelligenda exponens in Moralibus: »Non quasi, inquit, crudelis suscitabo eum. Quis enim resistere potest uultui meo, et quis ante dedit mihi ut reddam ei? aperte insinuat. Non eum, inquit, quasi crudelis suscito, quia de eius fortitudine et electos meos potenter eripio, et rursum  reprobos non iniuste sed rationabiliter damno, id est, et eos quos benigne eligo eripere mirabiliter possum, et eos quos respuo non iniuste derelinquo.« Et post aliquanta:»Miro modo, inquit, equus omnibus Conditor et quosdam preeligit et quosdam in suis reprobis moribus iuste derelinquit.« Item in Moralibus exponens : Si destruxerit, nemo est qui edificet; si incluserit hominem, nullus est qui aperiat . »Omnipotens, inquit, Deus humanum cor destruit cum relinquit, edificat dum replet. Neque enim humanam mentem debeliando destruit, sed recedendo, quia ad perditionem suam sufficit sibi dimissa.« Item post aliquanta : »Si inclusereit hominem, nullus est quia aperiat. Quia sicut nemo obsistit largitati  uocantis, ita nullus obuiat iustitie relinquentis. Includere itaque Dei est, clausis non aperire. Unde et ad Moysem dicitur de Pharaone, ego obdurabo cor eius. Obdurare quippe per iustitiam dicitur quando cor reprobum per gratiam non emollit.«

Idem in explanatione euangelice sententie : In uiam gentium ne abieritis : »Subtili, ait, occultoque iudicio a quorumdam auribus predicatio 259 sancta subtrahitur, quia suscitari per gratiam non merentur.  Unde necesse est, fratres karissimi, ut in omne quod agimus, omnipotentis super nos Domini consilia occulta timeamus; ne, dum mens nostra exterius fusa a sua se uoluntate non reuocat, intus contra eam iudex terribiliter aduersa disponat. Quod bene Psalmista intuens ait: uenite et uidete opera Domini, quam terribilis in consiliis super filios hominum . uidit namque quod alius misericorditer uocatur, alius iustitia exigente repellitur. Et quia alia parcendo Dominus, alia irascendo disponit, expauit quod penetrare non potuit, et quem non solum inuestigabilem in quibusdam suis sententiis, sed etiam inflexibilem uidit, terribilem in consiliis esse memorauit.« Beda, diuinis litteris impense doctus, bonos malosque predestinatos,  exponens illud Genesis: Surgite, egredimini de loco isto, quia delebit Dominus ciuitatem hanc, et uisus est eis quasi ludens loqui , indubitanter asseruit. »Quod ostium, inquit, Lot obcluserunt angeli, ne uel ipsum uel aliquem de domo ipsius possent ad perdendum rapere Sodomite, patenter insinuat quia nullum de electis Dei perditura est impietas et persecutio reproborum, dicente Domino de ouibus suis: Et ego uitam eternam do iis, et non peribunt in eternum, et non rapiet eos quisquam de manu mea . Quod item Lot, facultate ab angelis data, nullum de ciuibus perfidis, ne de suis quidem cognatis siue amicis, [a 1Kb] tamenetsi multum conatus, potuit ad salutem reuocare, significat quod nullius labor hominis adnumerum  predestinatorum qui ante constitutionem mundi 260 electi sunt a Domino, uel unam possit animam adiicere. Nouit enim Deus qui sunt eius. uerum etsi nostram fragilitatem qui ad electorum sortem pertinent latet, non tamen ab agenda cura nostre salutis cessandum, nec ab instruendis proximis lingua est continenda; sed ad exemplum beati Lot et nobis caste uiuendum, et errantium quoque correctioni officium pietatis impendendum. Constat enim quod etsi predestinatos ad interitum saluare nequimus, nostre tamen benignitatis, quam erga illorum salutem impendimus, mercedem non perdimus.«

Sanctus Fulgentius, Ruspensis prouincie Africane episcopus , in libro ad Petrum de Regula uere fidei, de predestinatis, hoc modo disseruit : »Firmissime tene et nullatenus dubites omnes quos uasa misericordie gratuita bonitate Deus facit ante constitutionem mundi in adoptionem filiorum Dei predestinatos a Deo, neque perire posse aliquem eorum quos Deus predestinauit ad regnum, nec quemquam eorum quos Deus non predestinauit ad uitam ulla posse ratione saluari. Predestinatio enim illa gratuite donationis est preparatio,  qua nos Apostolus ait predestinatos in adoptionem filiorum Dei per Iesum Christum in ipsum.«

Item Fulgentius in libro ad Monimum  sensum beati Augustini de predestinatis ad interitum his uerbis expressit: »Nihil aliud, inquit, accipiendum existimo in illo sancti Augustini sermone, quod ad interitum quosdam predestinatos firmat, nisi ad interitum supplicii, non delicti, neque ad malum quod iniuste admittunt, sed ad cruciatum 261 quem iustissime patientur; nec ad peccatum, quo prime resurrectionis beneficium aut non accipiunt aut amittunt, sed ad tormentum quod illis propria iniquitas male parit et equitas diuina bene retribuit; nec ad mortem anime primam, in qua nascuntur paruuli, uel in quam, sicut  beatus Iacobus dicit , concupiscentia sua abstracti et illecti recidunt criminosi; sed ad mortem secundam, quam necesse est patiantur, retribuente iustissimo iudice; seu qui ante perceptam gratiam baptismi discedunt de seculo; siue qui in uacuum gratiam Dei recipientes, post acceptum baptismum usque in finem presentis uite malunt serui esse peccati, nec uolunt, dum tempus est acceptabile, et dies salutis, conuerti a uia sua mala ut uiuant, et ignorantes quoniam benignitas Dei ad penitentiam eos adducit, ipsi secundum duritiam suam et impenitens cor thesaurizant sibi iram in die ire et reuelationis iusti iudicii Dei.«

Item [a 1Kb] Ioannes Ecclesie Romane diaconus predestinatos malos sermonibus beati Augustini  expressit, uolens ostendere quid significet illud Genesis : Congregentur aque que sub celo sunt in locum unum, et appareat arida: »Quid est, inquit, arida. In Ecclesia arida uocatur omnis anima sitiens Dominum. Segregate sunt enim aque, et apparuit arida. Mare hoc seculum est, et aque que sunt amare segregate sunt, et congregate in congregatione una, id est predestinate in unum finem, quo dirigit Deus omnipotens quos separat a sanctis.«

Isidorus episcopus in libro Sententiarum : »Gemina est, inquit, predestinatio, siue electorum 262 ad requiem, siue reproborum ad mortem.« Hunc tamen quidam reprehendendum putant quod geminam, hoc est, duplicem predestinationem  solus introduxerit, cum simplex Dei natura simplici, hoc est una predestinatione secundum eos bonos malosque complexa sit. Qui si intueantur alios esse qui ad dexteram gratia statuuntur, alios qui ad sinistram iustitia relinquuntur, tamenetsi sit, ut uolunt, simplex predestinatio, duplicem eius non negabunt effectum, cum aliud sit debitam penam lucre, aliud gratuitam gloriam reportare. Nec [b 1Kb] docto uiro uerbi calumniam ulterius nisi contentione impudentissima commouebunt. A qua tamen ut tandem aliquando conquiescant, et docturi prius [c 2Kb] ad doctores accedant docendi, non iudicaturi; recenseant sententiam Dei ad beatum Iob: Nunquid nosti, inquit, ordinem celi, et pones rationem eius in terra?  et beatum Gregorium  et summe doctum et mire facundum in eius explanatione predestinationes plurali numero posuisse inuenient . »Ordinem, inquit ,celi nosse, est supernarum dispositionum occultas [d 1Kb] predestinationes uidere; rationem uero eius in terra ponere, est ante humana corda talium secretorum causas aperire.«

De libero Arbitrio beatus Augustinus in libro ad Laurentium quid sentiendum his uerbis ostendit. Libero arbitrio male utens homo et se perdidit et ipsum. Sicut enim qui se occidit, utique uiuendo se occidit, sed se occidendo non uiuit, nec se ipsum poterit resuscitare cum occiderit, ita cum libero peccaret arbitrio, uictore peccato amissum est et liberum arbitrium. A quo enim quis deuictus est, huic  et seruus addictus est. 263 Petri certe apostoli est ista sententia: que cum uera sit, qualis, queso, potest serui addicti esse libertas, nisi quando eum peccare delectat? Liberaliter enim seruit qui sui domini uoluntatem libenter facit, ac per hoc ad peccandum liber est qui peccati seruus est. Unde ad iuste faciendum liber non erit, nisi a peccato liberatus, esse iustitie ceperit seruus. Ipsa est uera libertas propter recti facti licentiam, simul et pia seruitus propter precepti obedientiam. Sed ad bene faciendum ista libertas unde erit homini addicto et uendito, nisi eum redimat cuius illa uox est: Si uos Filius liberauerit, tunc uere liberi eritis?  Quod antequam fieri in homine incipiat, quomodo quisquam de libero arbitrio  in bono gloriatur opere, qui nondum est liber ad operandum bene?  Nisi se uana superbia inflatus extollat, quam cohibet Apostolus dicens: Gratia salui facti estis per fidem ; et ne ipsam sibi saltem fidem sic arrogarent ut non intelligerent diuinitus esse donatam, sicut idem Apostolus alio loco se dicit ut fidelis esset misericordiam consecutum, hic quoque adiunxit atque ait, et hoc non ex uobis, sed Dei donum est , non ex operibus, ne forte quis extollatur. Et ne putarentur fidelibus bona opera defutura, rursus adiecit: Ipsius enim sumus figmentum, creati in Christo Iesu in operibus bonis, que preparauit Deus, ut in illis ambulemus . Tunc ergo efficimur uere liberi, cum Deus nos fingit, id est format et creat, non ut  homines, quod iam fecit, sed ut boni homines simus, quod nunc gratia sua facit, ut simus in Christo Iesu noua creatura, secundum quod dictum est: Cor mundum crea in me, Deus . Neque enim cor eius, 264 quantum pertinet ad naturam cordis humani, non iam creauerat Deus . Item ne quisquam, etsi non de operibus, de ipso glorietur libero uoluntatis arbitrio, tanquam ab ipso incipiat meritum, cui tanquam debitum reddatur premium bene operandi ipsa libertas, audiat eumdem gratie preconem dicentem: Deus enim est qui operatur in uobis et uelle et operari pro bona uoluntate , et alio loco: Igitur non uolentis, neque currentis, sed miserentis est Dei , cum procul dubio, si homo eius etatis est ut ratione iam utatur, non possit  credere, sperare, diligere, nisi uelit, nec peruenire ad palmam superne uocationis Dei, nisi uoluntate cucurrerit. Quomodo ergo non uolentis, neque currentis, nisi quia et ipsa uoluntas, sicut scriptum est, a Deo preparatur?

Item in libro de Correptione et Gratia : »Liberum, inquit, arbitrium et ad malum et ad bonum faciendum confitendum est nos habere. Sed in malo faciendo liber est quisque iustitie seruusque peccati; in bono autem liber esse nullus potest, nisi fuerit liberatus ab eo qui dixit: Si uos Filius liberauerit, tunc uere liberi eritis . Nec ita ut cum quisque fuerit a peccati damnatione liberatus, iam non indigeat sui liberatoris auxilio; sed ita potius ut ab illo audiens, sine me nichil potestis facere  , dicat ei et ipse: Adiutor meus es, ne derelinquas me .« Item post multa: »Liberum, inquit, arbitrium ad malum sufficit, ad bonum autem paruum est, nisi adiuuetur ab omnipotente bono.« Item in libro de Dono perseuerantie : »Qui non infertur in tentationem, non discedit a Deo: non est hoc omnino in uiribus liberi arbitrii, quales nunc sunt, peccato resistere, quod tamen fuerat in homine antequam caderet.«

265 Idem auctor in memorato opere contra Iulianum. »Hominis, inquit, liberum arbitrium congenitum, et omnino inamissibile, illud est quo beati esse omnes uolunt, etiam ii qui ea nolunt que ad beatitudinem ducunt.« Item post multa: »Quid sic  fugit natura ut miseriam? quid sic appetit ut beatitudinem? Denique liberum arbitrium quod de hac re habemus ita nobis naturaliter insitum est ut nulla miseria nobis possit auferri, quod miseri esse nolumus, et uolumus beati, usque adeo ut etiam ipsi qui male uiuendo sunt miseri, male uiuere quidem uelint, nolint tamen esse miseri, sed beati. Hoc est illud arbitrium in nostris mentibus immobiliter fixum, non quo bene agere uolumus , sed liberum arbitrium, quo beati esse uolumus, et miseri nolumus, nec miseri possunt amittere, nec beati.« Item post pauca: »Hoc liberum arbitrium adiuuatur per Dei gratiam, ut quod naturaliter uolumus, hoc est: beate uiuere, bene uiuendo  habere possimus.« Quod reatus peccati regeneratione, hoc est, baptismate soluatur, conflictus autem eius adhuc maneat, in eodem opere memoratus auctor expressit: »Quid litigas, inquit, de concupiscentia litigante, hoc est, de lege in membris repugnante legi mentis? Lex peccati dicitur, quia suadet peccata, atque, ut ita dixerim, iubet, et si ei mente seruiatur, sine excusatione peccatur. Peccatum dicitur ipsa concupiscentia, quia peccato facta est, appetitque peccare. Reatus eius regeneratione solutus est, conflictus eius ad agonem relictus est. Malum eius clarum est. Non uiribus nostre uoluntatis, 266 ut putas, huic obsistimus, nisi diuinitus adiuuemur. Debellandum hoc malum est, non negandum; uincendum est, non differendum.« Item post rerum  aliarum amplissimam disputationem: »Tam, inquit, malignum est hoc seculum ut nisi exitum hinc fuerit, promissa requies nobis adesse non possit. Quamuis per preuaricationem primi hominis labor posteris eius aduenerit, tamen etiam reatu preuaricationis illius quem traximus iam soluto, ut fidei exerceatur examen, labor remanet ad certamen. Oportet enim nos certare cum uitiis et in ipso certamine laborare donec donetur nobis aduersarium non habere. Quapropter ut boni preliatores perducantur ad premia, supplicia uertuntur in prelia. Paruulorum quoque soluto reatu originaliter, propterea labores manent, quamuis ex ipso reatu doceantur exorti, quia etiam sic Deo placuit fidem probare maiorum. A quibus enim offeruntur ut regenerentur, qualis et  quanta fides esset rerum inuisibilium, si uisibilis remuneratio continuo sequeretur, ac non potius, dilata requie que promittitur, ageretur fidei negotium cum corde, non cum oculis, ac sic futurum seculum, ubi nulli labores erunt, quod nondum uidetur, et crederetur sincerius et desiderabilius quereretur; ac per hoc Deus labores nostros, id est penas nostras ad utilitates nostras mirabili benignitate conuertit.« Item in eodem opere: »Quoniam post pristinam ruinam, inquit, tam grauem ut in huius mortalitatis miseriam caderemus, prius Deus nos certare uoluit, donans nobis ut eius agamur Spiritu, et mortificemus opera carnis, atque ipso dante uictoriam per Dominum nostrum Iesum 267 Christum in eterna  cum illo postea pace regnemus, profecto nisi Deus adsit, nemo est idoneus certare cum uitiis, ne sine certamine pertrahatur ab eis, aut ne iam certans in ipsa eorum conflictatione uincatur. Ideo in hoc agone magis nos Deus uoluit orationibus certare quam uiribus, quia et ipsas uires, quantas hic habere nos competit, ipse subministrat certantibus quem rogamus. Si ergo ii quorum contra carnem iam spiritus concupiscit ad singulos actus indigent Dei gratia ne uincantur, qualem libertatem uoluntatis habere possunt qui nondum de potestate eruti tenebrarum, dominante iniquitate, nec certare ceperunt, aut si certare uoluerunt, nondum liberate uoluntatis seruitute uincuntur?« Item in libro Retractationum priore: »Perfectio, inquit, boni est ut nec ipsa concupiscentia peccati sit in homine; cui quidem, quando bene  uiuitur, non consentit uoluntas; uerumtamen non perficit bonum, quia inest adhuc concupiscentia, cui repugnat uoluntas. Cuius concupiscentie reatus in baptismate soluitur, sed infirmitas manet, cui, donec sanetur, omnis fidelis qui bene proficit studiosissime reluctatur.«

Alterum [a 2Kb] lumen tractatorum Hieronymus in Dialogo: »Non ideo, inquit, peccauit Adam quia Deus hoc futurum nouerat, sed presciuit Deus quasi Deus quod ille erat propria uoluntate facturus.« Item post aliquanta: »Dominus inquit ad discipulos: Ego sum uitis, uos rami; qui manet in me, et ego in eo, iste afferet fructum multum, quia sine me nichil potestis facere . Sicut rami et folia uitium  illico contabescunt cum fuerint a matrice precisa, ita omnis hominum fortitudo 268 marcessit et deperit, si a Dei auxilio deseratur. Nemo, inquit, potest uenire ad me nisi Pater, qui misit me, traxerit eum . Quando dicit, nemo potest uenire ad me, frangit superbientem arbitrii libertatem, quod etiamsi uelit ad Christum pergere, nisi fiat illud quod sequitur, Pater meus celestis traxerit eum, ne quidquam cupiat, frustra nitatur. Simul et hoc animaduertendum quod qui trahitur, non sponte currit, sed aut retractans, aut tardus, aut inuitus adducitur. Qui non potest suis uiribus et labore uenire ad Iesum, quomodo potest omnia simul peccata uitare, et uitare in perpetuum?«

[b 1Kb] Celestinus etiam papa, magnis annumerandus  doctoribus, de libero arbitrio, ut tantum pontificem  decuit, uniuersos instituit. Ex eius decretis uerba hec sunt : »In preuaricatione, inquit, Ade, omnes homines naturalem possibilitatem et innocentiam perdidisse clarum est, et neminem de profundo illius ruine posse consurgere nisi eum gratia miserentis Dei erexerit.« Item : »Neminem etiam, inquit, baptismatis gratia renouatum idoneum esse ad superandas diaboli insidias et ad uincendas carnis concupiscentias, nisi per quotidianum adiutorium Dei perseuerantiam bone conuersationis acceperit.« Item : quod nemo nisi per Christum libero bene utatur arbitrio, hinc et Innocentium papam adhibet testem posita eius sententia : »Aduerte tandem, o prauissimarum mentium peruersa  uersa doctrina, quod primum hominem ita libertas ipsa decepit ut dum indulgentius frenis eius utitur, in preuaricationem presumptione conciderit. Nec ex hac potuit erui, nisi ei prouidentia regenerationis statum pristine libertatis 269 Christi Domini reformasset aduentus.« Item Celestinus , »quod omnia studia et omnia opera ac merita sanctorum ad Dei gloriam laudemque referenda sunt, quia nemo ei aliunde placet nisi ex eo quod ipse donauerit .« Item: »quod ita Deus in cordibus hominum atque in ipso libero operetur arbitrio ut sancta cogitatio, pium consilium, omnisque motus bone uoluntatis ex Deo sit, quia non nisi per illum aliquid boni possumus, sine quo nichil possumus.« Item : »Quisquis dixerit,  ideo nobis gratiam iustificationis dari, ut quod facere iubemur per liberum arbitrium, facilius possimus implere per gratiam, tanquam etsi gratia non daretur, non quidem facile, sed tamen possemus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait, sine me difficilius potestis, sed, sine me nichil potestis facere.«

Sanctus quoque papa Gregorius, bonis omnibus Latini sermonis capacibus sueque doctrine pie studiosis plurimum collaturus, humani arbitrii proprietatem subtiliter ac suauitate solita homilia nona in Ezechielem expressit: »Audiui, inquit, uocem sequentis, et dixit ad me: Fili hominis, sta super pedes tuos, et loquar tecum . Ubi adhuc subditur,  et ingressus est in me Spiritus postquam locutus est  mihi, et statuit me super pedes meos. Ecce diuina uox iacenti prophete iussit ut surgere!. Sed surgere omnino non posset, nisi in hunc omnipotentis Dei spiritus intrasset, quia ex omnipotentis Dei gratia ad bona opera conari quidem possumus, sed hec implere non possumus, si ipse non adiuuat qui iubet. Sic 270 Paulus cum discipulos admoneret dicens: Cum metu et tremore uestram ipsorum salutem operamini , illico quis in eis hec ipsa bona operaretur adiunxit dicens: Deus est enim qui operatur in uobis et uelle et perficere pro bona uoluntate. Hinc est quod ipsa ueritas discipulis dicit: Sine me nichil potestis facere . Sed in his considerandum est quia si bono nostra sic omnipotentis Dei dona sunt ut in eis aliquid nostrum non sit, cur nos  quasi pro meritis eternam retributionem querimus? Si autem ita nostra sunt ut dona Dei omnipotentis non sint, cur ex eis omnipotenti Deo gratias agimus? Sed sciendum est quod mala nostra solummodo nostra sunt, bona autem nostra et omnipotentis Dei sunt et nostra: quia ipse aspirando [a 1Kb] nos preuenit ut uelimus, qui adiuuando subsequitur ne inaniter uelimus, sed possimus implere que uoluimus. Preueniente ergo gratia, et bona uoluntate subsequente, hoc quod omnipotentis Dei donum est, fit meritum nostrum: quod bene Paulus breui sententia explicat, dicens: Plus illis omnibus laboraui : qui ne sue uideretur uirtuti tribuisse, adiunxit; non autem ego, sed gratia Dei mecum. Quia enim celesti dono preuentus est, quasi alienum se  a bono suo opere agnouit, dicens: Non autem ego; sed quia preueniens gratia liberum in eo arbitrium fecerat in bono, quo libero arbitrio eamdem gratiam est subsecutus in opere, adiunxit: Sed gratia Dei mecum; ac si diceret: In bono opere laboraui, non ego, sed et ego. In eo autem quod solo Domini dono preuentus sum, non ego; in eo enim quod donum uoluntate subsecutus sum, et ego.« Pro quibus effusus sit et quos redemerit sanguis Domini 271 sanctus Augustinus in libro ad Laurentium his uerbis declarat : »Hec que in sanctis angelis et uirtutibus Dei est Ecclesia, tunc nobis sicuti est innotescet cum ei coniuncti fuerimus in finem ad simul habendam beatitudinem sempiternam. Ista uero que ab illa peregrinatur in terris  eo nobis est notior quo in illa sumus, et quia hominum est, quod et nos sumus. Hec sanguine Mediatoris nullum habentis peccatum ab omni est redempta peccato. Eius uox est: Si Deus pro nobis,  quis contra nos? qui Filio proprio non pepercit, sed pro nobis omnibus tradidit eum .« In Ecclesia enim, que sanguine Mediatoris nullum habentis peccatum ab omni est redempta peccato, intelligit esse omnes qui apostolico testimonio comprehunduntur, quod est pro nobis omnibus tradidit eum.

Item idem auctor in opere memorato contra Iulianum: »Redimuntur, inquit, quicunque redimuntur ab eo qui uenit querere quod perierat; qui et antequam ueniret in carne, per ipsam fidem redemit, qua credebatur esse uenturus. Redimuntur autem in libertatem beatitudinis sempiternam, ubi peccato iam seruire non possint.« Et manifestissime explanans populo sancti Euangelii locum  secundum Ioannem: uos non creditis quia non estis ex ouibus meis : »Quomodo, ait, istis dixit, non estis ex ouibus meis? quia uidebat eos ad sempiternum interitum predestinatos, non ad uitam eternam sui sanguinis pretio comparatos.«

Item ad Pollentium libro priore: »Sicut omnis, inquit, qui Christi sanguine redemptus est homo est, non tamen omnis qui homo est etiam sanguine Christi redemptus est, ita omne quod licet 272 non expedit, nec tamen omne quod non expedit etiam non licet.« Beatus quoque Hieronymus Commentario in Mattheum se idem sentire manifestat his uerbis: »Sicut filius hominis non uenit ministrari, sed ministrare .« Nota quod crebro diximus eum qui ministret filium appellare hominis  et dare animam suam redemptionem pro multis, quando [b 2Kb] formam serui accepit ut pro mundo sanguinem funderet. Et non dixit, dare animam suam redemptionem pro omnibus, sed pro multis, id est pro his qui credere uoluerint. Quod cautissime doctor celeberrimus uidit de qualibuscunque fidelibus intelligendum, propter illud: Peribit in tua scientia frater, propter quem Christus mortuus est, propter illud etiam: Quicunque baptizati sumus in Christo Iesu, in morte ipsius baptizati sumus . Necnon et propter illud: Quanto magis putatis deteriora mereri supplicia qui filium Dei conculcauerit, et sanguinem Testamenti pollutum duxerit in quo sanctificatus est?  Et quecunque similia scrutatores pii ualent in diuinis eloquiis inuenire. Sensum  Hieronymi Beda in explanatione Marci uerbis ipsius ponit: »Nam et Filius hominis non uenit ut ministraretur ei, sed ut ministraret. Nota, inquit, quod crebro diximus eum qui ministraret filium  appellari hominis et dare animam suam redemptionem pro multis, quando formam serui accepit, ut pro mundo sanguinem funderet. Et non dixit, dare animam suam redemptionem pro omnibus, sed pro multis, id est, pro his qui credere uoluerint.« Item Hieronymus edisserens illud psalmi : uendidisti populum tuum sine pretio: »Usque nunc, inquit, de se locuti 273 sunt martyres, nunc de Iudeorum populo dicunt, quibus dictum est: In peccatis uestris uenditi estis; et ideo sine pretio, quia non est effusus Agni sanguis pro eis.«

Sanctus Gregorius papa in Moralibus , exponens locum illum, non computetur in diebus anni , eumdem sensum asserit his uerbis. »Annum predicationem superne gratie non inconuenienter  accipimus: quia sicut in anno congestis diebus tempus perficitur, ita in superna gratia uirtutum multiplex uita completur. Potest per annum etiam multitudo intelligi redemptorum: quia sicut ex dierum multitudine annus ducitur, ita ex collectione bonorum omnium illa electorum innumerabilis uniuersitas expletur.«

Nec mirandum duo clarissima lumina doctorum, beatum Augustinum et Hieronymum, et post illos Gregorium et Bedam, in hoc sensu inueniri, cum eorum doctrina ex euangelica pendeat auctoritate. In qua quidem apud [a 1Kb] Mattheum sic inuenitur: Bibite ex hoc omnes. Hic est enim sanguis meus Noui Testamenti, qui pro multis effundetur in remissionem peccatorum . Apud Marcum autem:  Hic est sanguis meus Noui Testamenti, qui pro multis fundetur . Apud Lucam uero: Hic est calix Nouum Testamentum in sanguine meo, qui pro uobis fundetur. Unde concordantes Luce, cum rem diuinam agimus, in prece, hic est calix sanguinis mei Noui et eterni Testamenti mysterium fidei qui pro uobis, concinentes autem Mattheo et Marco addimus, pro multis effundetur in remissionem peccatorum.  [b 1Kb] Ioannes tamen Constantinopolitanus episcopus explanans locum illum Epistole ad Hebreos , qualiter gratia Dei pro 274 omnibus gustauerit mortem: »Non pro fidelibus tantum, inquit, sed pro mundo uniuerso, et ipse quidem pro omnibus mortuus est. Quid autem si non omnes credunt? Ille quod suum erat impleuit.« uerum hanc intelligentiam diuinis non roborauit eloquiis. [c 1Kb] Faustus etiam quidam, ex abbate Lerinensi Regensis Gallie episcopus, de his rebus, hoc est de predestinatione et libero arbitrio et sanguinis Christi redemptione, longe diuersa superioribus precellentissimis auctoribus scripsit. Sed intelligentius inspecta diuinorum eloquiorum integritas errandi occasionem penitus abstulit, et reuerentissimus papa  Gelasius cum septuaginta episcopis uiris eruditissimis statuens qui scriptores essent uel non essent recipiendi, post approbationem Augustini et amplissimas laudes Hieronymi, memoratum Faustum ab auctoritate his uerbis remouit: Opuscula Fausti Regensis Galli apocrypha. Nos igitur incorruptum sanctarum Scripturarum sequentes intellectum, et [d 1Kb] apostolice sedis grauitatem suspicientes, quid aliud dicamus nisi: Taceat Faustus et similiter sentientes; loquantur cum suis consortibus Hieronymus et Augustinus. Scilicet illius prouerbii recordantes: Conticescant rane dum celum tonat. Atque ut hunc nostrum laborem fructuosum ceteris relinquamus illud semper memoria tenendum de reprobis monemus: Qui elongant se a te, peribunt; de electis  uero: In omni gente qui timet Deum, et facit uoluntatem eius, acceptus est illi. Et ut ab illis Dei gratia separati, istis eadem Dei gratia sociemur, assiduis precibus communiter implorandum. Nam qui paruulis regeneratis, moxque uita excedentibus, ineffabili pietate beatitudinem largitur, etiam eorum saluti benigne prospexit quibus perfecte in se sperare donauit.





275 [a 1Kb] uITA SANCTI MAXIMINI EPISCOPI TREuIRENSIS. AUCTORE SANCTO LUPO.


 Lupus Waldoni suo salutem

Amicos honestis certare officiis, seque inuicem  uelle sinceris preuenire obsequiis, inter precipua humane uite negotia non immerito deputatur. Quippe  nostra imbecillitas, mutuis freta subsidiis, cooperante diuina gratia, nec letis inaniter extollitur; et par effecta tristibus, ab eis haudquaquam facile superatur. Huius tante rei subtilis consideratio me tibi, Waldo carissime, suasit morigerari, et quod iam inde ab initio nostre cognitionis magnopere flagitasti ne tibi negarem effecit, scilicet ut uitam beati Maximini meo stylo elucubrarem, et res que ad nos usque qualibuscunque litteris decurrerunt, accuratiori sermone conuenienti restituerem dignitati. Huc accessit quod memoratum uirum clementi apud Deum intercessione mihi plurimum confido profuturum, si eius actus quanta possum diligentia celebrans, proponam nescientibus imitandos. uerum in hoc opere illud me admodum coarctat quod multis  que dum adhuc uiueret 276 egit, ut palam est, silentio suppressis, uix parua gestorum iilius monimenta exstant, et in his ipsis quedam [a 4Kb] fabulosis inueniuntur similia. Quo fit ut amplissimi uiri opinatissime  maiestati angusta scribendi materia parum respondere uideatur. Omissis itaque his que fidem ceteris poterant derogare, non ingenii mei, uerum diuine gratie fiducia, digna duntaxat memoratu hinc narrare aggrediar.



CAPUT PRIMUM.

Maximinus, urbis Aquitanice [b 1Kb] Pictauorum indigena, [c 1Kb] clarissimis est ortus natalibus. Siquidem antiquam prosapiam, a maioribus [d 1Kb] senatorii ordinis deductam, eius parentes sortiti, Maxentium atque hunc Maximinum felici auspicio procrearunt: qui nobiliter educati, sacris pariter litteris instruebantur, futuri quandoque Christiani dogmatis egregii defensores. Sed processu temporis Pictauorum Ecclesia  Maxentium sibi uindicauit pontificem; eamque idem postea florentissime gubernauit. Maximinus autem, diuino instinctu genitale solum relinquens, atque in Belgicam Galliam commigrans, in Treuerorum  urbe substitit, et spectati presulis [a 1Kb] Agritii magisterio se informandum submisit; in quo tanta ubertas gratie spiritualis eminebat, ut [b 1Kb] apicem dignitatis titulo sanctitatis ornaret: cuius rei fama cum et alios diuersis ex partibus, tum etiam hunc Maximinum accierat. Ergo ad notitiam tanti uiri deductus, et ecclesiasticis moribus aliquandiu diligenter assuefactus, clericatus honore donatus est. Cumque augmenta uirtutum illi pararent incrementa consequentium dignitatum, 277 Quiriacus quidam, mira sanctitate preditus, beati Eucarii ecclesiam nocturno tempore oratum de more ingressus, obuersantem sibi angelum, non per quietem, sed uigilando intueri promeruit, eiusque uocem corporeis hausit auribus precipientis ut Maximinum ex diuina iussione redderet  certiorem quod, Agritio episcopo ad superna gaudia intromisso, mox esset ipse pastorale ministerium subiturus. Id Quiriacus propere dum compleuisset, B. Maximinus huic oneri modis omnibus se imparem fatebatur. Ita quem iam secretorum inspector probauerat, fragilitatis proprie rigidus estimator de se uilia sentiebat. [c 2Kb] Hoc utinam homines nunc et intueri uellent et imitari! Profecto nunquam ecclesiasticos honores, qui [d 1Kb] sanctis et eruditis tantummodo competunt, corruptelis uitiorum obnoxii,  oraculorumque celestium nescii, pecunia mercatum irent, humerisque suis uelut grauem seque oppressuram sarcinam nolentes ac reclamantes nequaquam prorsus imponerent. uerum ut ab his quo paululum deflexit nostra reuocetur oratio, quod semel beatum Maximinum diuinitatis immutabile consilium populo suo preficiendum decreuerat, Agritio per ministerium reuelatur angelicum, ut sibi eum [e 2Kb] instituat successorem. Qui absque retractatione diuino parens imperio, suis benedictionibus confirmatum, post se futurum designat pontificem. Nec multo post Agritius quidem momentaneam mortem sempiterne uite felicitate mutauit, et in confessorum cetum gloriosissimum commigrauit, Idibus Ianuarii.



CAPUT II.

 Sanctus autem Maximinus cum consensu sacrorum 278 ordinum totiusque plebis adnisu a uicinis episcopis pontificali est excellentia sublimatus. Iam uero quam strenue sit eo functus officio summi auctoris Hieronymi testimonio, qui aut contemporalis ei, tametsi puer, fuit, aut proxime illius etatem accessit, licet agnoscere. Namque his in preclaro Chronice opere, cum a secundo anno Constantini, Constantii atque Constantis Augustorum, Arianam impietatem  prefati Constantii regis fultam presidio, persecutam exsiliis, carceribus, et uariis afflictionum modis primum Athanasium, deinde omnes non sue partis episcopos declarasset, paucis interiectis, sexti anni, si que forte fuissent, res memorabiles notaturus, Maximinus, inquit, Treuerorum episcopus clarus habebatur.



CAPUT III.

Hic si quis inspiciat insaniam Ariani principis tum quam maxime efferbuisse facile intelligit persecutionibus, que uulgo ueris importabantur presulibus, sanctum quoque Maximinum alacriter participatum, ac uiolate fidei non declinasse modo contagia, sed etiam assertorum eius peruersis ac uiolentis molitionibus obuiasse. Nec adeo fuerat operosum eas celeriter  penitusque subuertere, nisi merito exsecrabilis impietatis miserabiliter excecati illius nefarii sceleris uel inuentores uel defensores lumen rationis nequaquam admittere consensissent. Nam quis unquam, queso, de consubstantialitate Patris et Filii uel per quietem sit ausus dubitare, nisi qui illam euidentissimam Dei sententiam surda preterierit aure: Ego et Pater unum sumus?  Unum enim dixit, tantum se profecto uolens 279 intelligi quantus Pater esse cognoscitur. Scilicet mysterium baptismatis in nomine Patris et suo ac sancti Spiritus non aliter tradi iussisset fidelibus, nisi eque ut Patri sanctoque Spiritui, sibi quoque uoluisset deferri. uerum quis illos ferret non minus stultos quam impios? Denique cum ipse Filius dicat, Ut omnes honorificent  Filium sicut honorificant Patrem , in tantam imperitissimi homines proruperant audaciam ut minorem Patre Filium esse contenderent. Hi callidis argumentorum commentis sua nitebantur astruere. Contra per Athanasium, atque Maximinum ceterosque propugnatores ac duces clarissimos apostolice doctrine semper superabat auctoritas. Laboriose mendacium exquisitis ornabatur sententiis. Per se satis decora, simplex ueritas eminebat. Postremo potestas humana fortissimis bellatoribus turbulentum minaxque bellum conflauerat. Diuina maiestas animum, uires, arma, quibus illi uincerent, ministrabat.



CAPUT Iu.

 Ex his que premisimus beati Hieronymi uerbis, etsi pauca sint, tamen satis Maximini sanctitas poterit  estimari. Sed eis ille non contentus rem intulit maximis meo iudicio laudibus prosequendam. A quo, inquit, [a 1Kb] haud dubium quin Maximino, Athanasius Alexandrine Ecclesie episcopus, cum a Constantio quereretur ad penam, honorifice susceptus est. O uirum beatissimum, summisque principibus Ecclesie merito cequandum, qui regie potestatis iniustum spreuerit impetum, et cum periculo, si non uite, certe dignitatis, amplexus sit custodiam mandate diuinitus caritatis. Fac enim 280 imperatorem furiata mente proditionis premia proponentem, si opinari potuisset fore aliquem qui, cum ualeret, non solum Athanasium minime proderet, sed etiam studiose celaret, quas proscriptiones, que exsilia, que tormenta minaturus fuisset, deprehensoque postmodum  illaturus; et liquido apparebit quantum pondus iustitie tribui debeat huic S. Maximini constantie. Profecto fiducia ex diuinis eloquiis concepta docuit quatenus sit secularibus potestatibus obsequendum. Neque enim ipse Deus iusta precipientes contemnendi hominibus aut quemquam imperatores iniusta iubentes audiendi potestatem fecit. Nam etsi prescripsit ut Cesari que sunt Cesaris et Deo que sunt Dei reddamus , quod tamen id citra uiolationem suorum fieri uoluerit mandatorum Apostolus declarauit, qui dicturus Regem honorificate, Deum timete , premittendum curauit. Sed o nostri temporis mores degeneres! Omnes pene iam nerui pristini roboris conciderunt. Leuibus terroribus fracta cessit constantia. Pluris pecunia  quam iustitia, estimatur. Quis iam imperatoribus diuinorum preceptorum reserare salutarem seueritatem non reformidet? Quis eis sua pericula zelo diuini timoris accensus absque fuco adulationis aperiat? Ego plane non sum dubius, aut neminem, aut rarum nunc esse, qui si quemlibet, ut quondam magnus fecit Athanasius, iniquos motus imperatorum fuga declinantem uideret, ei, ut Maximinus, gremium caritatis, Deo fisus, aperiret; imo [b 2Kb] latebram prestare uel remotissimus quisque refugeret; ne, dum alium tegere moliretur, semetipsum laqueis calamitatis exponeret. At Maximinus in celeberrima 281 eademque tunc [c 1Kb] regia ciuitate fortissimum excipiens Confessorem, dum eius ingenue communicauit periculo, participium sibi peperit  glorie sempiterne



CAPUT u.


Quanto autem studio pro conseruanda integritate fidei excubaret, alias etiam demonstrauit, cum [a 1Kb] Agrippine synodali euocato conuentu, Euphratam episcopum, heretica prauitate corruptum, cum nis, qui frequentes conuenerant, pontificibus gradu mouit, ecclesiastica usus censura. Is enim insanis accedens hereticis, Iesum Christum non esse uerum Dei Filium predicabat. Nec miraculorum gratia defuit sancto Maximino: quibus editis, sue predicationis fidem tardioribus faciebat. Siquidem et cecis lucem infundebat optatam, et paralyticorum solutos artus in pristinum reformabat uigorem, et eos qui demonum peruasione humanam mentem exuerant, fedo prorsus dominio liberabat. Quod si cui incredibile  dibile uideatur, ex his que multa ad eius memoriam hactenus fiunt, poterit confirmari.



CAPUT uI.

Erat ei solemnis consuetudo sanctorum lustrare memorias eorumque opem summissis precibus flagitare. Cuius rei gratia cum Romam tenderet, opinatissimum confessorem Martinum conuenit; iunctique [b 1Kb] summi pontifices, diuinis rebus intenti, laborem itineris non ut alii sentiebant. Illis itaque in ulteriora progredientibus, [c 1Kb] forte asellum, qui sarcinas beatorum ferebat, ursus offendit, eumque protinus deuorauit. Hic Maximinus in nomine 282 Domini fere dicitur imperasse ut quia iumentum non abegerat, sed consumpserat, ipsa iumenti onus assumeret. Mira res  ualde est, illam e uestigio successisse oneri, et quoad reuersi ad locum qui Ursaria uilla dicitur deuenirent, subuectioni mansuetissime famulatam, ibi denique a sancto uiro pristinam uagandi potestatem recepisse; prius tamen licentia quemquam ledendi erepta. uerum quia, ut praui sibimet sunt graues, ita boni suo semper delectantur consortio, sanctus Maximinus beatum Martinum Treuerorum urbem secum cegit inuisere, suoque populo duplicata benedictionis reuexit commercia. Ibi Martinus spiritualem sibi filium Lubentium Maximino erudiendum commisit; cuius ille parens uoluntati, et eum sacris instituit litteris, et imposito gradu presbyterii, in uico cui Cubrino uocabulum est prefecit. Ipse autem, pie memor propinquorum, patriam repetiuit;  suorumque usus contubernio, non multo post ibi uita excessit, sanctorumque laborum suorum fructum cumulata mercede a Domino est consecutus.



CAPUT uII.

Succedens in episcopatu [d 3Kb] Paulinus, qui fidei sue ueritatem exsilii perpessione firmauit, communicato cum clero et populo Treuerorum consilio, sanctum Maximinum ab Aquitania, ubi situs fuerat, reuehendum constituit. Itaque facto agmine clerus populusque Aquitaniam uersum tendentes, emensis prolixis uiarum spatiis, tandem haud longe a loco ubi ille claudebatur thesaurus admodum fatigati substiterunt. Ibi ceteris corpora curantibus, quidam seniorum prostratus humo Domino 283 supplicabat ut  illius exoptabilis loci, quem ipse cum sociis penitus ignoraret, aliquod mererentur indicium. uix orationis uerba finierat, cum puer gregem ouium sequens, nomine beati Maximini [a 1Kb] iuratiue assumpto, ouem, si quo ipse nollet, accederet, ictu repellendam minatus est. Hic senior stupefactus, ubinam, quem nominasset, Maximinus requiesceret, percontatur. Atque puer uicissim quisnam esset qui tam clari uiri memoriam nesciret admirando perquirens, postquam resciuit aliunde aduentantes, eos ad locum desideratum usque perduxit. Ita illi laudantes Deum beatumque Maximinum, etiam angelica reuelatione certiores effecti sunt, illic ubi monstratum fuerat, inueniendum quod quererent. uerum custos ecclesie, suspicatus id quod euenit, ut eadem ecclesia excederent  qui aduenerant, et euentum rei celauerant, imperauit. Mox celerrima fama rem dissipante, immanis excitata manus Aquitanorum Treueros moliebatur loco arcere; potuissetque committi [b 1Kb] facinus pessimum, ni Treueri Christianitatis fraternitatem opponentes orandi tantum studio se conuenisse firmassent. Aquitani Treueros sui timore perculsos arbitrantes, hinc remissi letitia, uino indulgent; et, quod erat consequens, somno grauiori resoluuntur



CAPUT uIII.

Interea beato Lubentio, cuius mentio facta est superius, imperat angelus ut clauem ecclesie ad caput custodis accipiat, et absque strepitu ecclesiam introgressus exoptatum thesaurum asportet. Ille [c 1Kb] cetu aliorum presbyterorum adiuncto, 284 summa  cum properatione paret; ac prospero comitante successu, clauis unde sumpta fuerat cito refertur, et cateruis exspectantibus quod tantopere cupiebant infertur. Treueris abitum maturantibus, Aquitani primo eos metu discessisse dictitant. At ubi rei ueritatem comperiunt, magno coacto exercitu recedentes triduo insequuntur. Cumque intra mutuum conspectum uterque populus constitisset, Aquitani crebris coruscationibus tonitruisque atque frequenti emissione fulminum, quorum nichil Treuiros contingebat, repulsi, non sine rubore ad propria rediere. Treueris ceptum iter carpentibus, cecus quidam spe recuperandi uisus deduci se flagitabat ad feretrum: cuius ut eum umbra tetigit, mox caligo inolite cecitatis abscessit. Ita unius incolumitate  gaudium multi ceperunt.



CAPUT IX

Cumque [d 1Kb] Mosomagum castellum peruenissent,  paralyticus quidam beato Maximino sanandus offertur. Nec irrita uota fuere fidelium. Namque sine dilatione optate redditus sanitati speciosissimum spectaculum intuentibus prebuit. Utque gratiam referre uiderentur eius loci habitatores, ecclesiam Deo sub honore beati Maximini, ubi eius sacre reliquie fuerant posite, condiderunt. Euogium uocatur castellum, ad ditionem iam pertinens Treuerorum. Hoc ingressis exsequiarum baiulis, quedam femina maligno spiritu obsessa querebat quid ita Treuerorum populus beatum illuc Maximinum deportasset, cum ei possent sufficere sancti Dei Eucarius, ualerius, et Maternus, necnon Agritius, quos demones ut uiolentos 285 paterentur tortores. Nec diu teterrimus hostis misere infelicitate letatus est. Siquidem  post premissas uoces, meritis beati Maximini exire compulsus, ludibrii sui potestate priuatus est. Inde ad castellum quod Ardonis dicitur sancti perlatis reliquiis, duo accedentes leprosi, iam quantum ualeret Maximinus felici fama edocti, eius implorauere credula mente suffragium. Nec spes eos sua fefellit. Denique mox diuinam experti medicinam, adepti sunt integram sospitatem.



CAPUT X.

Tot ac tantis diuinis celebratis miraculis, Treuirorum quondam pontifex Maximinus, tunc autem apud Deum certissimus iam patronus, urbi quam olim rexerat propinquabat. Iam uero uix credibile fuerit, quanta tunc ad eum multitudo confluxerit. Obuiam presuli tota se ciuitas effudit, rusticorum  ex agris frequens turba conuenit, multi quoque ex uicinis urbibus concurrerunt. Compulerat hec agmina in unum ueneratio Maximini, que Paulinus totius signifer pietatis sua gloriosa decorabat presentia. Cremabantur thymiamata pretiosi odoris, cereorum copia resplendebat; distincte sacrorum ordinum acies, festiua cantica personabant. Ita exceptum deductumque sacratissimum Maximinum insignis confessor Paulinus in ecclesia beatissimi Ioannis euangeliste magnifice sepulture tradidit. Huc postea cecus quidam a natauitate, ex territorio Beneuentano deductus, Creton uocabulo, monitum se a principe apostolorum Petro, dum Rome spe recuperandi luminis moraretur 286 apud eius memoriam,  fatebatur, ut Belgicam Galliam peteret, ubi sanctus requiesceret Maximinus, quod illius meritis possent ei optate sanitatis gaudia prouenire. Qui pergens, uenit ad locum; et dum custodi narrasset  ecclesie, nomine Gosberto, ad sepulcri penetralia intromissus, ibi se confestim lucis commercium reperisse miratus est. Poterat beatissimus Petrus ceco summa facilitate quod petebatur prestare, uerum gloriam miraculi transferre ad Maximinum maluit, ut meritorum eius euidenter cunctis panderet qualitatem.



CAPUT XI.

Preterea in crypta ubi ossa uenerandi pontificis condita fuerant interiectu temporis aqua in latitudinem unius cubiti excreuit; dictuque mirabile, ita sepulcrum omne suo ambitu cinxit, ut tamen ab eius crepidine absistens, non paruum intuentibus stuporem iniiceret. Igitur uenerabiles episcopi [a 1Kb] Hildulphus, Clemens atque Gosbertus, conuenientes in unum, et  quod euenerat, diligenter examinantes, [b 1Kb] transferenda beati uiri ossa ex memorata crypta, et in loco ubi nunc sunt sita iudicauere ponenda. Quod quoniam ex diuina uoluntate decreuerant procedens exitus indicauit. His, ut opinor, non inconuenienter adiicitur quod quedam femina, Franca natione, domique nobilis, Rodoara uocabulo, cui tibiam atque pedem humor noxius arefecerat, ad memoriam beati uiri accessit; ibique preces magna cum obstinatione continuans, ita ut a suis ad desperationem obtinende sanitatis impulsa ut inde recederet moneretur, 287 diu desideratam sanitatem stupentibus cunctis recuperauit.



CAPUT XII.

 Iam uero illud quam est mirabile quod [c 1Kb] Carolo principi obtigit? Namque is cum longa febrium uexaretur molestia, et cibi potusque fastidio uite periculum incurrisset, ei beatus Maximinus capienti somnum apparuit, utque se ad suam abeuntem sequeretur memoriam demonstrauit. Exspergefactus Carolus satellitem qui sibi forte assidebat percontatur si uiderit beatum Maximinum, qui secum paulo ante contulisset sermonem. Illo uero negante, Modo, inquit, foras egreditur, atque imperauit ut se continuo sequerer, apud eius tumulum salutis compos futurus. Ita illo lectica deportatum et in soporem resolutum sanctus Maximinus iterum alloquitur, seque pro illo Domini postulasse clementiam ostendit, illum uero ne se ultra dedat uitiis admonet.  Mox igitur ut euigilauit Carolus, exsurrexit; et pro uotis promissis in sacrarium secessit, sibique offerendos cibos poposcit; qui triginta diebus proximis,  sumendorum alimentorum sibi possibilitate sublata, uix uitam solius aque haustu retinuerit. Escis itaque sumptis, amissas redire uires persensit; huiusque non immemor beneficii, cenobium sancti Maximini prediis auxit: quorum unum Patriosala, aliud Witmari ecclesia, tertium Comiciacus uocatur. Sancto autem Petro Andaclanam obtulit uillam.



288 CAPUT XIII.

Apud sepedictam memoriam etiam due femine, quarum altera Weltrudis, altera dicebatur Elithildis, olim manuum atque pedum debilitate inutiles, interuentu gloriosissimi confessoris communia receperunt officia. uir quidam oriundus Friso, cui nomen  Albo fuit, se suamque substantiam beato Maximino donauit. Quo facto, cum fratrum utilitatibus desudaret, necesse fuit ut negotiandi gratia transmarinam peteret regionem. Ita classi sex nauium sociatus, ingressus est mare. In altum autem cum processissent, tempestas repente oborta easdem sex naues quassauit, ac unde tumentes protinus solutas inuoluerunt. Hoc Albo deprehensus necessitatis articulo, nautas hortatus est ut secum sancti Maximini suffragium implorarent. Quibus, ut par erat, id submisse agentibus, Albo uirum instar solis splendentem et supra mare non infusis pedibus ambulantem subito aspexit: qui fiduciam confitenti resumere iubens, cum formidinem uoce pepulit, tum etiam sua presentia tranquillitatem reduxit. Sic facti reduces,  auctori tam manifeste salutis Deo sanctoque Maximino laudes cum summa exsultatione fuderunt. Maxima sunt et Deo, qui per seruos suos operatur, digna miracula, atque celebri preconio ad posteros transmittenda. uerum illud scrupulosius est considerandum, quod preter tantam ubertatem uirtutum, perinde quasi speciali gratia, fugandorum demonum potestas beato Maximino permissa est. Quod ex consequentibus facile apparebit. Dixerint hinc melius alii, quos uite sinceritas celestium fecit conscios 289 arcanorum. Ceterum mee tenuitati uidetur hunc uirum ea causa illud priuilegium meruisse quod dum communem ageret uitam, ab his precipue fuerit uitiis alienus quibus apostate spiritus elegerunt inconuertibiliter mancipari, superbia  uidelicet et inuidia, equumque uisum fuisse diuino consilio ut qui superbiam humilitate deiecerit, inuidiamque caritate contriuerit, dominium possideat  illorum qui suo deprauati arbitrio, ad memoratas uirtutes nunquam aspirare consentiant.



CAPUT XIu.

Itaque rex Pipinus Magni Caroli genitor quemdam suum clericum, qui Bruncho uocabatur, impuris obsessum spiritibus, per Hellarium archidiaconum ad tumulum beati Maximini destinauit. Is per diuersas reliquorum sanctorum fuerat circumductus memorias, nec illa horribili passione meruerat liberari. Porro ut beati uiri limina tetigit, illico purgatus, Dei circa se clementiam glorificare et sancti Maximini potentiam cepit predicare. Idem Pippinus denuo Herricum genere Alamannum eadem passione laborantem qua supra direxit: quem cum catena uinxissent, eamque perfacile alienis uiribus confregisset,  uix altera cohibitum clarissimo confessori obtulerunt curandum. Ita diu fratribus pro miseri ereptione certantibus, quadam die, cum rem diuinam agerent, ille confracta catena prorupit se ad tumulum sacri antistitis; et: »Non uidetis  aduersarios qui me sibi uindicauerant ut in fugam uersos beatus Maximinus persequitur.« Hic ei finis processit 290 insanie. Eiusdem Pippini regis ex filia nepos, nomine Cunibertus, atrociter a demone uexatus, multis ante locis circumitis, ultimo ad sanctum uirum perductus tandem ab ea peste purgatus est.



CAPUT Xu.

Et ut a singulis ad turbam liberatorum transeamus,  quondam ad festiuitatem beati pontificis  triginta septem homines oppressi a demonibus confluxere, qui omnes eodem die curati sunt. Ex eorum numero feminam illam fuisse accepimus que ferebatur quadraginta septem annis polluto subiecta spiritui. Hac tandem tam diutina exclusus possessione, ipse uero cruciandus igni, simulatum oculis astantium obiecit incendium, ita ut putaretur tota domus conflagrare; ac digno se odore, hoc est sulphureo, templum respersit. Iam speciosa sue presentie meritique monimenta preclarus ille angelus dereliquit. Sequenti anno, eadem solemnitate, uiginti et duo mundati sunt. Porro tertio anno tredecim a sancti uiri cenobio salutis gaudia retulerunt.

His, ut arbitror, legere uolentes satis superque  instruximus quam efficax in sacratissimo uiro pellendi spiritus perditos sit gratia et emineat semper potentia. Ceterum si uelimus et ac et multiplici aliarum uirtutum specie quoties floruerit usque ad hunc annum, quo scribimus, hoc est, ab incarnatione Domini octingentesimum tricesimum nonum, styli officio designare, nec modum libri tenebimus, 291 et erudito lectori minus erimus grati, dum similia frequenter narrabimus. In fine igitur nostri opusculi in commune beati Maximini clementiam flagitemus, ut qui subinde ab aliis infirmitates depulit corporum, multo magis liberare nos dignetur a languoribus animarum, ostendens etiam in hac parte quantum preualeat; quo nunc peccatorum ueniam consecuti, quandoque illius gloriam conspicere,  gaudentes etiam propria sorte, mereamur. Amen.





292 [a 1Kb] uITA SANCTI WIGBERTI ABBATIS FRITZLARIENSIS. AUCTORE SANCTO LUPO

 Reuerendissimis [b 2Kb] abbati Buno, cunctisque fratribus eius, Lupus plurimam sospitatem.

Cunctanti mihi, uiribusque propriis diffidenti, ut uitam sancti Wigberchti stylo coner prosequi, uestra,  dilecti patres, extorsit instantia. Et equum fuerat ut in obstinatissima negatione persisterem, quando ad id quod me imparem tante materie tenuitas deficit ingenii accessit ut hoc opus a uobis eo potissimum  tempore quo essem occupatissimus peteretur, ni me caritas, remotis grauissimis necessitatibus meis, ut uestre uoluntati morem gererem compulisset. Siquidem huic qui pareat, suis neglectis, interdum  fraternis prospicit commodis. Igitur succubui uestro imperio. Ceterum diuine erit clementie et intercessionis beati uiri, cuius gesta ex aliquo parte contingere statui, ut digna memoria digno sermone  scribantur et que clarissima sunt qualitate suis sensibus incultis deformata non horreant. Nec uero cuiquam hec ideo iudicentur infirma quod octingentesimo trigesimo sexto anno Dominice incarnationis, indictione autem quarta decima, 293 presens opusculum cudens, ante nonaginta annos acta repetere uidear, cum profecto, si uel leuiter est eruditus, non ignoret Sallustium Crispum Titumque Liuium non pauca que illorum etatem longe precesserant partim auditu, partim lectione comperta narrasse, et, ut ad nostros ueniam, Hieronymum Pauli sui uitam, que certe remotissima fuerat, litteris illustrasse, et antistitem Ambrosium uirginis Agnes passionem, cui profecto contemporalis non fuerat, editam reliquisse. Neque noua hec est, et que sola deprecationis  egeat, maiorum negligentia, scilicet tanti uiri facta non esse mandata memorie, cum non ab his modo qui haud longe ante nos uixerunt, uerum ab eis etiam qui quam longissime precesserunt, grauissima quedam suppressa cognoscamus. Proinde cur mihi fides derogetur non uideo, cum, si culpa fuit hactenus uirtutes huius eximii uiri litterali non comprehensas officio, ac profecto me exuo, nichilque preterquam firmissime uobis comperta mihique quodammodo assignata legere uolentibus prebeo. Id autem a periti beneuolentia lectoris obtinuerim, ut sicubi Latini sermonis lenitas hominum locorumue nominibus Germanice lingue uernaculis asperatur,  modice ferat, ac meminerit non carmen me scribere, ubi petica licentia nonnunquam nomina mutilantur, atque ad sonoritatem Romani diriguntur eloquii, uel penitus immutantur, [a 1Kb] sed historiam, que se obscurari colorum obliquitatibus renuit. uerum iam propositum ordiamur.




294 CAPITULUM PRIMUM. Qualiter Saxones facti sint incole Britannie insule.

[b 1Kb] Indigenas Britannie, qui Angli-Saxones appellantur, ab eis qui Germanie septentrionalem tractum incolunt Saxonibus originem ducere documentis approbatur. Namque Britannorum quondam rex [c 1Kb] Wrtigernus frequenti bellorum incendio, suis pene copiis interceptis, a Germania consensu popularium  suorum contrahenda curauit auxilia; accersitique ab eo Saxonum exercitus, traiecto mari quod Gallie Britannieque pretenditur littoribus, [d 2Kb] consistendi loco in orientali parte insule a prefato rege accepto, prelium mox cum [e 1Kb] aduersariis conseruerunt, et eos fuga impune fuderunt. Quod ubi suis ac simul ubertatem insule nuntiarunt, [f 1Kb] ualidior manus armatorum illuc denuo missa est; ac sedes a Britannis ea conditione sortiti sunt ut illi quidem tuende patrie solertius inuigilarent, indigene autem stipendia militantibus penderent. Hac occasione magnam partem insule Saxonum uis breui spatio temporis proprie ditione subegit.



295 CAPIT. II. De ortu sancti Wigberchti, et quod ob studium uirtutum amatus fuerit ab omnibus in partibus illis.


Ab horum posteris, postquam se Christiane religioni submiserant, beatus Wigberchtus, ab Anglis Saxonibus claram trahens originem, natalium secularem nobilitatem merito uirtutum longe transcendit. Ab annis etenim puerilibus adeo probitate morum enituit uti iam tum palam emineret fore ut tanta indoles magnum quiddam supraque communem prorsus mensuram diuinitus, ut contigit, sortiretur; atque studiose sacris litteris institutus, ardentissimum amorem, nec minorem sane uenerationem longe lateque grauitate sibi peperit singulari.



CAPIT. III.  De fama et honore illius, et breuis commemoratio sanctitatis et martyrii sancti [a 1Kb] Bonifacii.

Dumque felix illius ubertim spargeretur opinio, ad clarissimi uiri Bonifacii aures usque nutu diuino peruenit. Hic Bonifacius tante sanctitatis exstitit ut eum consensus omnium, non in Germania modo, ubi in agro dominico incertum studiosius an felicius, laborauit, uerum etiam in Gallia et in aliis partibus orbis maiorum per omnia glorie cequandum et constantissime credat et liberrime 296 fateatur. Fuit enim fidei Christiane cum propugnator acerrimus, tum propagator uigilantissimus, nesciens aucupari fauorem principum fedissimis adulationibus, nec honorem seu rigorem ecclesiasticum  mortiferis compendiis ac male dulcoratis refrigeriis  [b 2Kb] eneruare. Ita, postquam se totum Deo deuouerat, desudantem, nouamque gentem Fresonum Ecclesie gremio consciscentem, inuictissimum Christi militem gladio uiolare non uerita rabies barbarorum, [c 1Kb] martyrii coronam fecit referri de prelio. Sed ut a quo paululum deflexit ad propositum reuertatur oratio.



CAPIT. Iu. Quod ab eodem Bonifacio in auxilium predicationis sit uocatus.

Idem Bonifacius, cum induxisset in animum incredulis aperire uiam salutis, quique aberrassent in eam, cooperante Deo, reducere, non multo postquam in Germaniam uenerat, beatum Wigberchtum, futurum in predicatione solatio, diligenti [d 2Kb] arcessendum  curauit industria. Atque ille sancto Bonifacio, imo Deo parens uocanti, quo tempore dux Francorum Carolus rerum potiebatur, iniit consortium sancti propositi. Quem beatus Bonifacius, ut par fuit, et excepit gratissime, et germana sibi caritate federatum summa ueneratione suspexit, quod, ut natu maior, ille studiis flagrasset ante diuinis.



297 CAPIT. u. Quod monachis in Frideslar abbas sit constitutus.

Neque multo post ad amplissimum pontificalis gradum dignitatis Moguntiaci diuina gratia prouectus Wigberchtum sacerdotem [e 2Kb] secundi ordinis cenobio suo, cui nomen est gentili Germanorum  lingua [f 1Kb] Friteslar, magistrum prefecit, uti monastice  illic religionis normam statumque componeret. Ibi cum [a 1Kb] Megingo suo, qui postea culmen episcopale subiit, diu conuersatus est, et laxam antehac ac fluidam fratrum conuersationem ad normam sue uite cercuit, qui procul dubio sanctarum Scripturarum regebatur auctoritate.



CAPIT. uI. Quod ad [b 1Kb] Ordorff iussu sancti Bonifacii transierit.

Cumque sacre professionis illic studium longo imbibissent usu discipuli, curamque magisterii quamplures, emulando magistrum, concepissent, haudquaquam passus beatus Bonifacius tanti uiri lumen unius loci tenebras preuia Christi gratia dispulisse, monitu paterno ad alterum compulit migrare monasterium, quod Ortdorff nominatur.  Atque ibi successu simili desudans, que perperam gerebantur correxit; ac ipse absque diuerticulo carpens arctam uiam, que infatigabiles 298 quosque ducit ad uitam, cateruam post se fratrum prospere traxit. Instructus enim Saluatoris exemplo, docenda prius implebat ; quaque gradiendum moneret, precedere consueuerat.



CAPIT. uII. Quod, iterum ad Frideslar reuersus, arctiori se uite dederit.

Itaque non frustra illic tritis aliquot annis, cum preter id quod senio grauabatur, ancipiti morbo subinde laboraret, nichil citra sancti Bonifacii gerere uolens auctoritatem, enixissimis ab eo precibus, intima tamen humilitate conditis, [c 1Kb] obtinuit ut ad prius reuertens cenobium, in eo quod superesset  uite iam quasi feriatus exigeret. Ubi gratulantium fratrum receptus frequentia, ueluti repuerascens atque iuuenescens, rudimenta denuo sanctitatis et arctissimi certamina propositi diligenter aggressus, non emeritam etatem, non tot superatos labores metiri consensit; uerum oblitus preteritorum secundum Apostolum , gaudiis intendit eterne beatitudinis, quorum adipiscende dignitati nichil par in hac uita ualet expendi. Et quamuis corpus illius morbo, sicut diximus, urgeretur, non patiebatur animus huic lautioris indulgentia sibi abstinentie frena relaxare. Non quod, si qui remissius consulant sibi, dum infirmantur, hos arbitraretur  culpandos; sed quod sponte a licitis temperando, ad promerendum Deum non parum quemlibet  progredi suo uas electionis confirmauit exemplo. Sicque obseruantissimus 299 caritatis, fratrum se contemperabat societati; ut uerbis tamen inanibus obstinatissime abstineret, ac sacre legis meditationem nunquam mente deponeret.



CAPIT. uIII. Quod postulatus, non prestolando comites, uisitarit egrotos.

Hec uero semper Wigberchto illi solemnis fuerat consuetudo ut cum a fideli aliquo rogatus confessionem auditum pergeret, nec uitare congressus commeantium posset, non temere cum aliquo sermonem consereret, salutationibusue uacaret , sed hinc speciale preceptum Domini retinens, seria salutis monita largiturus, morarum festinaret impatiens. Ac sicubi conuentum hominum offenderat, qui salutaribus indigeret consiliis, continuo, posthabitis temporalibus, que ad anime perpetuam salutem conducerent ad medium deducebat; et uariis alliciens legis diuine sensibus auditores, ut scientissimus omnino medicus, anime passionibus medebatur occultis.



300 CAPIT. IX. De uite mire magnitudinis ab eo ex uua plantata.

Illud etiam haudquaquam preterierim silentio, unde constantissima fama fidelium nec accita se suggerit. Namque dum quondam rem diuinam de  more faceret, incertum quo casu, uinum, sine quo sanguis Domini non conficitur, defuit. Hic ille festinus ecclesiam egressus, et forte pendentem in uite botrum conspicatus, uellit, atque in calicem continuo liquorem manibus puris expressit. Quibus demum explicitis, unum reperit granum attritu illesum: quod mox ante ecclesiam panxit, et e uestigio ad conceptum officium peragendum concessit. Eo finito, quidam sollicitior frater, qui quod paulo ante gesserat obseruasset, ex eo humiliter facti rationem quesiuit. Tunc ille se deprehensum animaduertens: Si, inquit, opera mea Domino cure sunt, intra nouem annorum curriculum hic nimirum declarare dignabitur. Nec finem huiusmodi qui credebatur euentus non est consecutus. Siquidem tot ex eo  grano uitium propagines emerserunt ut breui occupato immodico terre spatio, nixeque adminiculis  suo lapsu sedentibus gratissime porticus tecta preberent.



301 CAPIT. X. Quali fine mundum reliquerit.

Perseuerauit autem beatus Wigberchtus in prefato monasterio diuinis ministrans preceptis, obliquosque semper auersatus mores, quoad illum diuina uocatio uinculis carnalibus liberaret. Sic grauiori precedente languore ad presentis uite metas perueniens, [a 1Kb] diem obiit, consorsque sanctorum effectus est.



CAPIT. XI. Quod auis pulcherrima super corpusculum eius apparuit.

uerum hora exitus illius admirationis plena res  obtigit. Circumstantibus fratribus, uisa est auis quedam, specie pulcherrima, supra eius corpusculum ter aduolasse, nusquamque posthac comparuisse, quam fuisse indicium uite illius mundissime cunctis hauddubie constitit.



CAPIT. XII. De multiplicibus signis ad tumulum illius patratis.

Est autem situm corpus illius ante ecclesiam in conditorio [b 1Kb] nullius ambitionis, ibique per aliquot annos quieuit, ubi uix credibile fuerit quot 302 quantisque hunc uirum diuina pietas illustrauerit signis; que, licet incuria litteris allegata non teneantur, passim tamen uulgata, necdum obsoleuere. Atque ideo, breuitati studens, horum quedam narrabo. Meaque plane sic fert opinio longe digniora  miracula semper esse que Deus ad memoriam sanctorum egentibus indulgere dignatur quam que illum per eos, quanquam sincere uiuentes, adhuc grauatos mole corporis, frequenter gessisse ueraces nobis littere produnt. Adhuc tentari poterant ac quantulumcunque reformidare lapsum. De his totius iam casus expertibus hoc felicius quo solidius asseruntur. In illis fauores non sine discrimine tolerantur humani; in his, cum eduntur, titulus eorum sanctitatis ne suspicione quidem uane glorie obscurari potest.



CAPIT. XIII. Quod metu Saxonum Hassones corpus eius effoderint.

uerum ut quod polliciti sumus iam exsequamur,  effera Saxonum gens, proprium transgressa limitem, in finitimorum se agros effuderat, et indigenas non satis fidentes propriis uiribus in oppidum cui [c 1Kb] Buriburch nomen est formidine sui compulerat. Qui conclusi, iudicantes adhuc infirmum tenui murorum  instertitio salutem tueri, ossa beati uiri ad sui munimentum in oppidum transferenda curarunt, presertim quod uererentur ne Saxonum insania uiolandi sepulcri sumeret copiam. Nec tamen ea translatio facile uolentibus constitit.



303 CAPIT. XIu. De difficultate translationis eiusdem.

Namque comitante immani multitudine, cum in uallem non adeo depressam uentum esset que exaduersum est oppido, ibique sacros cineres, paululum quicturi, deposuissent, ac mox quo ceperant contendere prepararent, mirabile dictu, grauate sunt quas hactenus detulerant reliquie, nec eas fuit loco moueri facultas. Hinc consternati, satiusque sibi ducentes extrema illic experiri quam in ancipiti patronum  relinquere, tandem instantissimis precibus Domini sententiam flectentes obtinuerunt, ac feretro summa releuato facilitate, uoto potiti sunt.



CAPIT. Xu. De candela in fluuium demersa.

Fuit hoc etiam insigne miraculum, quod dum flumen Adranam traiicerent, amplissimam reuerentiam crucibus ac uexillis necnon cereis ac laudibus congruis beati uiri reliquiis exhibentes, matrone cuidam rei nouitate attonite candela e manibus excidit ac penitus in fluuium mersa est. Certatim uero pluribus annitentibus recepta, quod secundum contrariam elementorum naturam fidem uideatur excedere, haud obscurius ac prius flammarum reperta est globum effundere. 304 uerum enimuero nos, qui  iuxta naturam fieri quidquid Dei fiat uoluntate indubitanter confitemur, sic non cessisse ignem aque uidemus credibile quemadmodum igni in illis tribus pueris humana non cessit natura .



CAPIT. XuI. De eruptione oppidanorum et strage hostium.

Perlatis autem in oppidum beati uiri pretiosis reliquiis, infesto Saxones agmine subsecuti, ceperunt oppidanos lacessere, eosque summa ui munitione detrudere. At illi, facta eruptione, sancti Wigberchti suffragantibus meritis prosperrime congressi sunt; ac superiores inuenti, plerosque aduersariorum armis fuderunt profligaueruntque, multos plagis tardantes debilitarunt, omnes postremo salutem  sibi cegerunt fuge presidio querere.



CAPIT. XuII. Quod celestis uisionis maiestate Saxones [d 3Kb] perterriti, fugiendo uite consuluerint.

Qua repulsa Saxones irritatiores facti, et ignominiam  suam fuge repetito certamine cupientes, ac uictos prius uictores ad unum delere, ipsa nocte cui tam crudelis negotii dies elucere sperabatur, incredibili repente perculsi formidine, fusa celitus clarissima luce ambiri conspicantur ecclesiam cuius memoria iam supra facta est, et per illius culmen 305 insignem quemdam lineamentis quidem humani corporis circumscriptum, at ualentiam dignitatemque mortalium longe prestantem, albis etiam uestibus amictum, hac et illac deambulare. Diuino itaque nutu, et huius uisionis exterriti maiestate, relictis impedimentis et omnibus aliis necessariis, uite tantum consulere festinantes, ad fugam se denuo contulere.



CAPIT. XuIII.  De diuisione prede.

Mane igitur oppidum egressi qui clausi hostium impetum morabantur obiectu murorum, ut eos abiisse, imo uelut nudos cunctis uulgo dimissis effugisse compererunt, diuine munificentie gratulantes, aduersariorum spolia uiritim partiti sunt, inopinumque gaudium reuexerunt.



CAPIT. XIX. De homine paralysi perenni mulctato.

Neque ita multo post, cum iidem Saxones reuertissent, instauraturi male toties experta certamina, unus eorum capit ignem, fomenta subiicit, ecclesiam conflagrare iam dictam molitur. Sed casso infectoque  nisu, diuina uirtute per intercessionem sancti Wigberchti repulsus, conatibus uere sacrilegis digna retulit premia, paralysi scilicet perenni mulctatus.



306 CAPIT. XX. De raptore sensu et uisu priuato.

Eamdem etiam domum quidam ex illis exspoliare conatus, defracta ianua irrupit, crucisque argenteam laminam affabre inauratam rapuit profanisque manibus nequaquam efferre cunctatus est. At confestim diuina ultio insecuta ita hunc reddidit impotem sui ut brutum magis animal quam hominem duceres. Sic cum lamina circa ecclesiam repertus oberrans, quod sciens male sublegerat, iuste nesciens  reddidit. Sanctorum quoque reliquie, quas iidem asportauerant, in uilla Gesmari, que non longe abest, reperte sunt integre.



CAPIT. XXI. De ineffectiua potentia ignis.

Nec illud transierim, quod sepedicti Saxones adhibito igni et multiplici fomite, amica sane igni materia frequenter inculcatam domum illius ecclesie comburere conati sunt; sed interuentu beati Wigberchti delusa est illorum insania. Siquidem tantum abfuit effectus ab eorum molitione ut preter in subiecta fomenta nil ignis ille ualuerit quem furens manus adhibuerat barbarorum. uideres lignorum simplicem materiam, nec prorsus alumine oblitam,  uelut amoliri a se ignis potentiam, et cui prius esset obnoxia Dei uoluntate uim resistendi inditam sibi ostentare mirantibus.



307 CAPIT. XXII. Quod ecclesia ipsa nullis squaloribus maculari ualuerit.

Saxonum post discessum pars haud exigua Hassonum  mundatum ecclesiam conuenere, sordere illam quam grauissime ferentes, propterea quod Saxones equorum in ea presepia fecerant, nichilque religioni detulerant. uerum introgressi nichil penitus quod esset uerendum inueniunt. Ita sordium squalorem diuina uirtus deterserat. Nulla usquam uestigia  immunditie totius resederant.



CAPIT. XXIII.

Hec obtigerunt circa ecclesiam ante quam monumentum illius diu mansisse monstrauimus. Ceterum postquam in oppidum ossa illius transposita sunt, ut unguentum pretiosissimum, quando est agitatum, gratissimos late spargit odores, ita uiri huius mote reliquie ubertim miraculorum spirauere fragrantiam. Aperuit nimirum uerus arbiter et intimus, labefacta iam humana conditione membrorum compage, cui quondam hec regens beati Wigberchti paruerit spiritus, dignatus eum frequenter intra biduum triduumue collatione nouem signorum.



308 CAPIT. XXIu. Quod ex celesti admonitione corpus eius ad monasterium Herolfesfelt sit perductum.


At interiectis aliquot annis [a 1Kb] Albuino presuli Fritislarensis eiusdem oppidi per quietem aliquis obuersatus, qui se diuinitus missum diceret ad monasterium cui est uocabulum [b 1Kb] Herolfesfeldt, quo et ossa beati uiri transferri precepit. Id memoratus episcopus Lullo Moguntiacensis Ecclesie pontifici reuelauit; isque rem ad magnum Carolum detulit, ac eius assensum protinus impetrauit. Ita, Lullo iubente, suffraganeus eius Albuinus tribus monachis prefati cenobii, Ernusto scilicet, Baturicho, et Wolffo, noctu sacros beati Wigberchti cineres tradidit clam perferendos ad monasterium. Siquidem id facere  interdiu ueritus est, ne tanti uiri populus amore deuinctus fratres memoratos ceca seditione conuexaret, uel quibuslibet iniuriis incesseret, uiribusque superior sibi tam insignis thesauri priuilegium uindicaret. Non quo uenerabilis presul sancto Wigberchto diffideret, qui profecto suas ferentes reliquias tueri poterat intercessione; sed quod perquam scite perpenderit, quanquam manifeste Deus faueret, considerationem humani consilii, utpote iusti, nullatenus posthabendam. Plenum est quippe Christiane deuotionis, quandiu habet homo quod faciat, non tentare Dominum Deum suum. Quod si cui hec exauctorari posse uideatur assertio, illud ei obuertemus exponendum, cum Isreliticum populum Pharao 309 dimisisset, non duxerit eum Dominus per uiam  terre Philisthiim; uidelicet ne forte peniteret populum, si uideret aduersum se bella consurgere. Quem plane locum aliter transire sano nequaquam poterit intellectu, nisi in nostram concedens, imo maiorum sententiam, ibi ostendi fateatur fieri debere omnia que consilio recto fieri possunt ad euitanda que aduersa sunt, etiam cum Deus apertissime adiutor est. 



CAPIT. XXu. De arca sepulcro eius imposita.

Ergo prefati fratres munus amplissimum sibi ab episcopo traditum monasterio Herolfesfeldt celeres [c 1Kb] inuexerunt, et a reliquis Dei seruis illic exceptum, magnifice primo loco est in ecclesia conditum.  Atque Lullus, annuente Magno Carolo, monumentum illius, quo more per Gallias Germaniamque ceterorum sanctorum uisuntur, auro et argento  necnon reliquis congruentibus metallis exornandum curauit, et id opus ad Idus Augusti compleuit; ubi postea, diuina exuberante gratia, magna et admirabilia signa claruere. Ex quibus, cum sint pene innumerabilia, hic pauca quedam subiungam, quorum consideratione metiatur cetera quisquis uolet.



310 CAPIT. XXuI. De curatione Huntheri.

Quidam egrotus eo usque ut in carruca in morem lectice instructa perduceretur ad memoratum cenobium, ibi meritis beati Confessoris opitulantibus, non utcunque reualuit, sed incolumitatem certissimam est adeptus; atque monastico hic habitu sumpto, obeundis cenobii muneribus nequaquam se imparem gauisus est. Huic nomen Huntheri fuit.



CAPIT. XXuII. De Burgwarto paralytico.


Alius quoque uocabulo Burckwart, uiribus propemodum totius corporis destitutus, ante limina sancti Wigberchti non paruo tempore iacuit, et tandem, succurrentibus eius efficacissimis precibus, plena sospitate donatus est. Namque diu oblito gradiendi officio recepto, etiam Romam oratum perrexit.



CAPIT. XXuIII. De Sigeberto demoniaco.

Sed ne gratiam quidem fugandorum nequam spirituum huic suo probatissimo famulo Dominus 311 denegauit. Hac enim recenti memoria quidam correptus acerbissimo demone, Sigebraht uocabulo,  ferreis manicis uinctus, miserabiliter attractus est, et, interuentu sancti Wigberchti, inimici uiolentia liberatus.



CAPIT XXIX. De Bertgero demoniaco.

Sic alter, Beratgar dictus, et maligno spiritu in belluinam mutatus ex homine rabiem, apud sancti huius memoriam eadem horribili passione curatus est.



CAPIT. XXX. De trimoda sanatione Ramnulphi.

Aliquis preterea oriundo Aquitanus, cui nomen erat Ramnulpho, ab ineunte mutus etate, surdusque, et pene ad faciem pecoris in aluum pronus,  huc perductus, maximo rarissimoque miraculo affatum repente obstructarumque aurium sortitus apertionem, etiam secundum prerogatiuam hominis, ad  intuendum celum erectus est. Ita triplici enim hac debilitate conflictatus, totidem se humani usus compendia subito meruisse miratus est.



312 CONCLUSIO OPERIS.

Hec inchoata, ut uoluistis, quam absoluta oratione direxi; qua neque commentitium aliquid extrinsecus  addidi, et que uestra solertia iussit inserenda seruato tramite ueritatis expressi. Que beatus confessor Christi Wigberchtus utinam pio prosequatur fauore; ac uobis, qui ministrastis materiam, una mecum, qui hanc in aliquam redegi formam, intercessionis uicem compensare dignetur.





B. SERuATI LUPI FERRARIENSIS ABBATIS HOMILIAE DUAE IN SOLEMNITATE S. WIGBERTI.



313 HOMILIA PRIMA [a 1Kb] .


Gaudete et exsultate in Domino, dilectissimi fratres, qui deuotis mentibus ad solemnia sancti Wigberti conuenistis; et Dominum Iesum Christum multimodis deuotissime collaudate, qui nunquam derelinquit sperantes in se, sed misericorditer nobis in hoc miserrimo mundi ergastulo constitutis patronos pro nobis laudabiles ad intercedendum procurauit; quatenus per hos Christiane religionis imbuti, ferculisue satiati celestibus, spem celestium premiorum iam habere possimus, si illuc corde et opere sequamur. Ipse quoque Dominus noster iehsu Christus, omniumque creator sanctus, omnes sanctos condidit; et nullus unquam per se fit sanctus absque Dei larga prouidentia. Ideo quippe, sicut in sacris legimus  Scripturis , ab Abel protomartyre usque nunc glorificat sanctos et electos suos salutiferis in hoc mundo miraculis, qui mundialibus non fuerunt comprehensi illecebris; sed omni quidem conamine mentis et 314 corporis recte cogitando, atque ab omni iniquitate se continendo, diabolicis efficacissime resistebant suggestionibus. Quapropter diuina exuberante gratia consortes et heredes sunt angelicis in celo sedibus, ubi nil ulterius desiderare queant, sed Domini Iesu Christi insatiabiliter uisione ac consortio supernorum ciuium perfruantur. Et ideo, fratres karissimi, assumamus nobis diuino suffragio arma et exempla illorum, qui per imaginabilem Dei adiuuamine fidem uicerunt regna transitoria, operati sunt iustitiam, adepti sunt promissiones;  et, sicut namque Dominus iehsu Christus ueridica in Euangelio uoce predixit: Sic luceat lux uestra coram hominibus, ut uideant opera uestra bona et glorificent Patrem uestrum qui in celis est . Paulus sane egregius predicator premonuit ita  dicens: Non habemus hic manentem in cenoso mundo ciuitatem, sed futuram bonis operibus inquirimus . Quamobrem namque oportet uobis, qui sincerissimam apostolorum fidem tenetis, ut in omnibus sagaci atque infatigabili mente, quantum quiueritis, illos imitari studeatis. Quia, sicut legimus in sacris paginulis, tanto accensi fuerunt apostoli amore Christi ut nec ullo modo tormentis, uel minis regum, necnon etiam persecutionibus infidelium ab illo possent euelli, sed firma fide et opere uel indissolubili caritate unanimiter perseuerarent, donec diuina ab hoc mundo uocatione celestia scandere meruerunt. Quid enim dicimus de uirginibus? quia humanis non sufficit ingeniis de illis aliquid pro fragilitate carnis condignum scribere uel imitari, quibus  fuit una fides, immutabilis amor, caritas una; eratque 315 illis uirginitas carnis, corpus intactum; uirginitas anime, fides incorrupta. Et ideo uero, quia fuerunt piis in Christo Domino studiis adornate, uirtutum palmas coronasque dignis acceperunt in celo premiis. De martyribus quoque quid dicendum est? qui panniculis despectisque uestibus corpora ad tormenta tradiderunt terrestria, quatenus Deum dominatorem omnium habere et cum illo eternaliter regnare mererentur, respuerunt florigeros huius mundi flores cum fallacibus curis que homines commentis suis ludificant, totisque uiribus Dominum Christum dilexerunt, et propter hoc in celestibus thalamis regnant. De confessoribus, ex quorum collegio iste Dei famulus est, uel etiam omnibus  sanctis legimus in diuinis historiis omnes cum diuersis ab huius mundi calle tribulationibus celestia scandere; de quorum scilicet omnium sanctissima uita aliquid nobis imitandum est, inquantum humana suppetit fragilitas; quia ad imaginem Dei facti sumus,  sicut et illi. Et ideo siquidem altithrono Deo nostras impollutas imagines reddere debemus, sicut alibi dicit: Imago Cesaris reddatur Cesari, imago Dei reddatur Deo . Si nos in comparatione illorum lutulentam pro sanctitate habemus uitam, tamen quippe in desperationem, que periculosa est, cadere Domini adminiculo non debemus, quia uniuerse uie Domini misericordia et ueritas  suo fine distincte sunt. Etenim omnipotentis benigna atque ineffabilis uoluntas nil discernit nisi illud quod iustissime conuenit. Nemo uero de supra memoratis sanctis tam doctus [leg. sanctus] fuit qui summa non indiguerit misericordia. Non enim ita ulli diuinorum 316 bonorum sufficiunt augmenta ut non semper amplius  supersit quod mens armata diuinis suffragiis et intelligendum desideret et gerendum. Quamobrem nemo de magnitudine iniquitatum suarum desperet, sicut alibi dicit: Nolo mortem peccatoris, sed ut conuertatur, et uiuat . Sed tamen uidelicet acceleranda est medicina conuersionis ad Deum, ne tempus correctionis atque emendationis pereat tarditate atque negligentia, quia nemini nostrum ultima dies nota est. Ideoque ueridicis Pauli sententiis aures cordis accommodemus, ubi dicit: Abiiciamus ergo opera tenebrarum, et induamur arma lucis. Sicut in die honeste ambulemus . Nulla enim Domini nostri Iesu Christi opera misericordia uacant, quando homini et indulgentia consulit et castigatione; et misericorditer prouidet temporalem  austeritatem, ne eternam iuste inferat ultionem. Et ideo nemo in huius uite itinere torpeat, ne in patria amenissimum perdat locum. Idcirco qui Deum querit bona uoluntate, in quo est summum bonorum omnium cuncta intra se bona perfectaque continens, nichil aliud querit nisi sempiternum in celo gaudium. Queramus ergo Dominum, sicut beatus iste Dei famulus fecit, et propter hoc coram Deo et hominibus coronatur. Queramus illum armis cum quibus eum inuenire possimus, Deum diligendo, proximumque amando, eleemosynam dando, ecclesiam assiduis orationibus frequentando, armisque semper diabolicis Domino donante resistendo, quia etiam per uarios casus mortalis uita, quasi mundi orbita, concurrit. Nemo in hac uita  gaudia habet celestia. Sed ab initio mundi usque 317 huc multi deuiauerunt per ignorantiam, quia inter multa turbulenta et fallacia Deum nosse et amare difficile est. Propter hoc faciamus sicut propheta dicit: Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius . Querite igitur bonum sine fine, et persistite in reperto; quia ueram etiam beatitudinem in summo Deo sitam esse necesse est, quod contradici nullo modo potest. Neque enim fas est homini cunctas diuine operationis machinas uel ingenio comprehendere uel explicare sermone. ueniet tempus quando ea que  nunc specie gerimus rerum ueritate capiamus. Hec uero strictim breuiterque attigimus. Ceterum quid felicius, quidue salubrius, quam seruire Deo, qui mundum tantis gubernaculis regit, et omnes homines uult saluos fieri et ad agnitionem ueritatis uenire : quatenus sane, cum generalis aduenerit dies, omnes leti pro bonis operibus, et Dei suffragio protecti, eternam beatitudinem una cum sanctis suis accipere mereamur.



HOMILIA II.

Restat igitur adhuc aliquid de sancto Wigberto breui sermone narrare; qui tantis in hoc mundo beneficiis omnibusque Christicolis claruit, ut merito totus Christianus populus summa ueneratione de  solemnitate illius gaudeat; maxime namque nos, qui in suum apud Deum patrocinium hic et in futuro confidimus. Credimus 318 siquidem illum in presentia Domini nostri Iesu Christi omnia posse impetrare de quibus illum piis deuotisque poscit precibus, dum tanta in presentia populi miracula sicut sepe audistis, pro eius laude nobilitauit. uidetis ergo, fratres karissimi, quanta humano generi gloria est Deum deuota mente sequi, qui nunquam in tribulationibus derelinquit sperantes in se, sed omnes scilicet qui pro amore illius florentem despiciunt mundum eternis in celo gaudiis honorifice sublimat, sicut ipsa ueritas testatur dicens: Qui autem diligit me, diligetur a Patre meo, et ego diligam eum, et manifestabo ei me ipsum . Paulus quoque  apostolus de diligentibus Deum dixit: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Erat quippe uir iste sanctus Wigbertus, sicut sacra fama narrat, omni dignitate preclarus, corde pro Dei amore letus, moribus semper compositus, in omni opere Dei strenuus. Eius uero secreta conuersatio in uigiliis et orationibus, uel etiam in ieiuniis, in sanctitate uite, et signorum ostensione intelligi datur. Charitatem siquidem assiduus labor ostendit quem quotidie pro Christi nomine sustinuit. Semper enim omnes dies uite sue in diuino proficiens opere fuit omnipotenti amabilis pro eximiis operibus, et omni populo placabilis. Ab infantia enim cuncta que habere potuit ad pietatis opus largifluis manibus  tribuit, ut Christum, pro nobis factum egenum, egens ipse sequeretur. Quis enim tam loquax in lingua ut singillatim omnia mirabilia, uel beneficia que per illum Deus operatur assiduis explicare ualeat 319 uerbis? Non enim de crastino cogitans, sed semper secundum Euangelium de Dei confidens clementia, omnes ad se uenientes eternis pascebat ferculis. Nullum scilicet in sua despiciebat angustia; sed semper diuino mestos reficiebat solamine, fraterno suffultus amore; cunctisque propter Deum prodesse satagebat. Mente uidelicet et corpore ad sublimia erectus, hospes et inops mundo fuit. Quamuis namque terrenis nutritus esset usibus, totis tamen semper uiribus celestia tractabat. Quamobrem  scilicet cum Domino equissimo necnon et cum omnibus in celo habitatoribus eternaliter coronatur; ubi nunquam potest gaudiis fraudari cui Christus est gaudium. Idcirco nos quippe, quantum diuina suffragante gratia poterimus, illum totis uiribus tantum imitari studeamus ut, si talia in celestibus premia acquirere non poterimus, saltem aliquo in celo refrigerio non priuemur. Habemus ergo arma iustitie, sicut iste Dei famulus tenuit, Deum diligendo, proximumque sine simulatione amando, caritatem et pacem cum omnibus habendo , humilitatem et patientiam corde et opere ostendendo; quia malignus spiritus et superbus hominem primum  superbientem deduxit ad mortem, Christus quoque humilis hominem obedientem reduxit ad uitam. Simus namque pietatis et Christiane religionis amatores, misericordes, ad opus bonum unanimes, concordiam, que est custos uirtutum, firmiter custodientes, sicut alibi dicit. Cauete ergo uiri ne sit in uestris mentibus sententia 320 discors: quod sapimus coniungat unus amor; quod uiuimus et intelligimus uno eodemque constet studio. Nil firmum est dissociabile, et nil est in hominibus Deo placitum sine pace, nec munus amplissimum ad aram. Similiter etenim e contrario diuinis armati suffragiis, fugiamus arma diabolica, id est, superbiam. Omnia enim uitia in malis operibus tantum ualent. Sola superbia in perfectis rectisque factis cauenda est: quia sine dubio frangit  Deus omnem superbum, et semper superbis resistit. Postea quoque toto nisu uel affectu cauenda est ebrietas; que est radix omnium mortalium ad peccandum. Iram uidelicet fugiamus, que sepissime stomachando in proprium cadit lethum. Luxuriam et [a 1Kb] auaritiam, Deo donante, a nobis quasi uenenum expellamus. Luxuria uero malesuada mellisque sapore damnat in penas incorrigibiles. Nil namque in moderno tempore omne genus humanum tam miserabiliter deuastat quam auaritia. Odium ergo et inuidiam a nostris cordibus respuamus: quia omnino non condecet Christiano ut imaginem Dei in odio habeat. Sed tamen in malis odimus prorsus malitiam, et diligimus creaturam. Discordiam quoque et fraudem diuinis munificentiis adiuti fugiamus. Nil namque  potest boni esse ubi fraus et discordia regnant. Pudet autem de his longius disputare. Omittamus malas, Domino adiuuante, sirenas, que hominum mentes assuefaciunt morbo, non liberant. Teneamus etiam illas uirtutes in quibus est sola sanitas et eterna felicitas. Ideoque, dilectissimi fratres, scitote quia in maxima egestate sunt diuites in hoc mundo, iustitie et ueritatis opes non habentes. 321 Qui autem altithrono Domino fideliter seruiunt, ea bona inueniunt que nullatenus perire possunt. Parua enim sunt presentis seculi bona. Nunquam uero nisi per negligentiam et incuriam perdit eterna. Quamobrem qui triumphali Christi signo signati estis, et Domino opitulante uultis ancipitem superare uitam, in qua nichil est aliud nisi seductiones et infestationes, diligite  semper moribus et operibus quod uerus amator Christus iam habet. Feruent enim mundi amatores pro damnis proque pestiferis lucris. Idcirco namque, quia mundus amaritudine et casu totus est plenus, et fluunt gaudia falsa appropinquate Deo bonis et operibus, et appropinquabit uobis. Querite illum, non ficte, sed ueraciter, et inuenietis illum. Nullus obsecro dubitet in fide, nec de uenie largitione hesitet, nec de pie petitionis effectu: quia quanto fiducialius et benignius Deum deprecamur, tanto citius exaudiri merebimur. Fides enim omnibus bonis abundat, sicut in Euangelio ipse Saluator ait . Omnis enim qui cum fide petit accipit, et qui querit inuenit, et pulsanti aperietur. Et iterum: Omni habenti dabitur, et abundabit. Ei  autem qui non habet, et quod habet auferetur ab eo . Habemus igitur multa in diuinis paginulis exempla patrum nostrorum. Habemus etiam ante oculos exempla certissima, sicuti huius sancti uiri, cuius hodie festiuum celebramus diem: qui patriam cognationemque et amicos seculares feruente fide pro amore Dei dereliquit, terrena contempsit cum pompaticis laudibus, ut celestia conquireret. Despiciamus quoque, Domino suffragante, mundum, et amemus 322 cum preceptis eius Creatorem nostrum; quatenus per presentia bona que agimus ad gaudia eterne felicitatis peruenire ualeamus, prestante Domino nostro Iesu Christo, qui patria uirtute trinus et unus uiuit et regnat in secula seculorum. Amen.





HYMNI DE SOLEMNITATE SANCTI WIGBERTI.



I.


   Wigberti dies natalis
uenit modo mirabilis,
 Lucem iam nos illuminans,
Quos seruet Christus glomerans.
   Iste confessor Domini,
 Frater in mente humilis,
Quem Christus iam predixerat,
Ut regnum eius capiat.
   Huius oratu credimus
Ad astra cuncti pergimus,
Si cultum eius agimus
Qui sedet super angelos,
   Qui sedet super cherubin,
Simulque super seraphin,
Sidereaque agmina
Regit sua potentia.
   Ipseque nos tartareo
Eripiat a tormento,
Zabuli et a laqueo
Defendat suo labaro.
    323 Sancte Wigberte, quesumus,
Ora pro nobis omnibus,
Ut lauet nos criminibus
Rex angelorum Dominus.
   O Pastor alme, pro clero
Interueni iam deuoto.
Digna tua oracula
Tollunt nostra piacula.
   Saluator noster, relaxa
Et dele nostra crimina
Per confessoris inclyta
Sancti Wigberti merita.



II.


   En piis splendent reuoluta uotis,
 Annuo nobis ueneranda cultu,
Festa Wigberti. Populo frequenti
      Christe faueto.
   Hic uelut clara rutilans lucerna,
Indolis prime radios micantes
Sparsit in mundo, gradiendo callis
      Ardua dextri.
   Utque nil sacri meriti deesset,
Subdidit summe pia iussioni
Colla, quo Christi crucis et minister
      Pauper adesset.
   Ipsa quem tantum Deitas beauit,
Quo foret seclo sibi commoranti
Forma, sic eque uia lapsitanti
       Posteritati.
   324 Cuius exemplum glomeret in unum
Turbam haud paruam sibi seruientum
Semper ut Christi resonet fideli
      Pectore laudes.
   Quam Deus cunctis redimet erumnis,
Cum potens dextram quatitur coruscam,
Ultimi donans requiem laboris
      uisere sese.
   Patris hoc proles, Pater hoc et ipse
Prestet, hoc flatus par utrique sanctus;
Unicum nomen Deitatis omni
      Est quibus euo.




ANNO DOMINI DCCCLXuI.
RODULFUS BITURICENSIS EPISCOPUS.





NOTITIA HISTORICA IN RODULFUM.


 RODULFUS nobili et antiqua stirpe ortus erat, nimirum Rodulfo Cadurcorum comite, et Aiga, paris cum nobilitatis tum pietatis parentibus,  a quibus primum ad clericatum instituendus traditur Bertranno uiro religioso, assignata in titulum patrimonii uilla quadam extra consortium fratrum; quemadmodum Emenane, Rodulfi sorori, ad sanctimonialium habitum tradende, quamdam cedunt ecclesiam nobiles parentes. Per clericatum potest hic intelligi monachatus, qui non raro in antiquis scriptoribus per clericatum designatur; maxime cum uideamus Rodulfum abbatem ante episcopatum fuisse. Nec obstat titulus  ei datus, seu uilla loco tituli clericatus uelut assignata: nam id solebat fieri etiam pro monachis, uti probat charta Rotardi cuiusdam in tabulario Belliloci, apud Lemouices, unde erutum instrumentum de uilla patrimonii loco data Rodulfo: nam Rotardus ibidem concedit Rodulfo abbati: Bellilocensi , et monasterio Bellilocensi, pro clericatu cuiusdam consanguinei sub nomine Gumberti, ut idem Gumbertus hec teneat, usque dum abbas et monachi supradicti loci, aut ecclesia alium ei honorem concedat, ut secundum clericatus sui officium uiuere possit. Eodem itaque modo, quando Rodulfus noster adolescens  a parentibus traditus est ad monachatum, simul parentes dederunt uillam indominicatam Bellomontis in pago Lemouicino, ut probat monasterii S. Petri Bellolocensis charta donationis huius uille, quam exhibet Mabillonius sec. Iu Bened. parte II, page 157. Deinde Rodulfus fuit abbas incerti loci; nam probat Mabillonius ad annum 840, ipsum quando adeptus est sedem Bituricensem, abbatem quidem fuisse, sed nondum Floriacensem, aut ueterinensem, seu Bellilocensem: que duo monasteria nondum erant condita.

Rodulfus preesse cepit metropoli Bituricensi anno circiter 840 aut 41, et sane anno 840 adhuc tantum abbas uocatur in uenditione uille Beliaci facta a Bosone eiusque coniuge Talasia abbati Rodulfo  anno primo Lotharius excellentissimus imperator assumpsit imperium, mortuo uidelicet Ludouico patre mense Iunio anni 840. At paulo post Rodulfus factus est Bituricensis archiepiscopus, uti docetipse in charta quam suum testamentum appellat;  in cuius fine legitur: Rodulfus prime sedis episcopus huic testamenti chartule subscripsit . . . Datum mense Martio, anno primo Caroli regis. Annus erat primus Caroli regis cognomento Calui, post Ludouici patris mortem. Et hic forsan adhuc computabatur Christi 840, usque ad Pascha.

Ut de rebus a S. Rodulfo gestis in episcopatu nunc dicamus, eodem anno quo cathedram conscendit ueterinense construxit cenobium , de cuius fundatione Mabillonius uulgauit instrumentum in elogio sancti antistitis tom. Iu Actorum SS. Benedict., parte II, quo Domino Saluatori res quasdam sue proprietatis offert, Suraziacum uidelicet, cum uilla S. Genesii, situm in pago Caturcino, in uicaria Casiliacensi, necnon casam dominicariam apud ueterinas super fluuium Sordarien , in orbe Lemouicino. Hec autem ab Aiga matre acceperat. Huic autem cenobio prefecit Siluium abbatem; eumque procul dubio, quem hoc tempore  Solemniacensem abbatem fuisse uidemus. Patroni noui monasterii erant, preter mundi Seruatorem, apostoli Petri et Paulus, omnes apostoli, sancti Laurentius, Sebastianus, Dionysius, Mauricius, aliique martyres; confessores Hilarius, Martinus, etc.

Eodem anno 840, conditum est Rodulfi munificentia Bellilocense monasterium super fluuium Dordonie, cuius ueterinense postmodum factum esse prioratum legimus; unum autem ab altero parum distat. Huic abbatie Rodulfus uoluit preesse uenerabilem Gairulfum abbatem .

Anno 843 pius archiepiscopus ad condendum aliud monasterium  intra sue diecesis fines animum applicuit, ad quod dotandum quedam ecclesie sue predia contulit. Ab uniuerso uero constructum est apud Douerum [Deure] postea ob accolarum inclementiam et infestationes, translatum est in castellum proximum uirzionem dictum. Douerensis monasterii  noueque congregationis ibidem Deo famulantis primus abbas post Rodulfum, qui omnibus his monasteriis preerat, fuit Aimericas, cuius meminit Carolus Caluus in precepto pro huius monasterii confirmatione dato  .

Eodem anno, adiuuante Aigua matre, prope castrum Caziliacum, in pago Caturcino, et uilla Sarasiacensi, condidit puellare cenobium, uti premonuimus, cuius abbatissa fuit Emenana, Rodulfi soror. Tanta fuit Aigue comitisse liberalitas in condendo hoc parthenone, ut pro fundatrice habeatur. Ibi quoque condita est post mortem, prope Rodulfum comitem  uirum suum ibidem sepultum. In litteris Aigue dicitur fundatum hoc sanctuarium, consentientibus Rodulfo archiepiscopo, Godalredo comite, Roberto, Landrico, et Iohanne Aigue liberis. Tempus autem conditi loci in hac litterarum clausula innotescit: Facta sessio ista in mense Februario, in anno I obitus bone memorie Rodulfi iam dicti  et anno tertio quo assumpsit imperium dominus Lotharius. Relictis uero rebus monasticis, ad alia maiora fortassis momenti transeamus. Anno 845 interfuit conciliis Meldensi, Moguntino anno 848, si Trithemio fides debeatur; Tullensi, in uilla dicta Saponarie, mense Iunio anno 859, in quo iudex eligitur cum Remigio Lugdunensi et aliis presulibus, in causa Wenilonis archiepiscopi Senonensis, aduersus quem hac in synodo Carolus Caluus rex libellum proclamationis obtulerat. Subscripsit autem epistole omnium astantium episcoporum ad eumdem Wenilonem, et alteri ad Britonum presules, qui ab Herardo Turonensi archiepiscopo suo metropolitano defecerant.  Legitur etiam eius subscriptio in concilio Tullensi secundo apud Tusiacum anno 860, ubi Hincmarus archiepiscopus Rhemensis, iussu synodi, ad nostrum Rodulfum et ad Frotarium Burdigalensem archiepiscopum scripsit conuentum episcoporum eis qui primarum sedium regni Aquitanici antistites erant, definiendam commisisse causam de nuptiis Stephani, et filie Regimundi comitis; adhibito cepiscoporum et primorum terre consilio, uti legitur tomo uIII, Conciliorum, et tom. III Concil. Gallie. Occurrit eius nomen in subscriptionibus priuilegii S. Dionysii, anno 862 dati, in prima synode Pistensi, et constitutionis pro cenobio S. Germani Antissiodorensis, facte in synodo Pistensi II anno 864.

Ceterum Nicolaus papa I Rodulfum Aquitaniarum primatem esse agnouit, et patriarche titulo decorauit, in epistola que legitur tomo uIII Concil. Labbei, decima nona prime appendicis, col. 504. Hac in epistola notatu digna est Nicolai pape responsio ad Rodulfi  nostri quesita, qua definiuit ordinationes factas a chorepiscopis minime iterandas: Ad formam enim septuaginta  FACTI SUNT, inquit, quos quis dubitet episcoporum habuisse officia! Idem papa  monuit Rodulfum ut penitus abstineret a communione Theutgaudi et Guntarii episcoporum, quos damnarat apostolica sedes. Flodoardus lib. III, c. 21, meminit litterarum quas Hincmarus Rhemorum archipresul ad eumdem scripserat, ut ipsi bonorum abbatie S. Remigii in pago Lemouicensi custodiam commendaret ac defensionem.

Rodulfus quindecim capita de rebus ecclesiasticis condidit pro Diecesis sue clericis et sacerdotibus. Edidit nuper u. C. Stephanus Baluzius tomo uI Miscellaneorum p. 139, eiusdem capitula, de eodem fere argumento. Post ecclesiam Bituricensem diu pie ac strenue administratam, et monasticum ordinem multis in locis propagatum obiit, titulum sancti merito consecutus, anno Christi 868 teste Adone  XI Iulii, sepultusque est in basilica S. Ursini apud Biturigas, ubi magna ueneratione colitur: Unicus duntaxat neuus in sancti huius archiepiscopi uita deprehenditur, quod tot abbatias obtinuerit. Sed in iis quas fundauerat nichil sibi lucri retinuit; omnia uero in monasteriorum emolumentum refundere curauit. Et iis quidem abbates dedit; abbatis titulum nudum fere sibi etiam seruans, id est, patris, qui optime conueniebat munifico fundatori. In hoc tamen reprehensione dignus uisus est patribus synodi Tullensis ad Saponarias anno 859 habite, quod Floriacensem abbatiam cum archiepiscopatu possedisset.

 Hanc ipsi Carolus Caluus concesserat, uiuente etiam Bernardo abbate; Rodulfum hoc beneficio demereri sperans, quo in Aquitanorum motibus uteretur; quippe ob generis nobilitatem, affinitates cum Aquitanie proceribus pene omnibus, sedis dignitatem, maxime uero propter sanctitatis famam, archiepiscopi huius potestas erat maxima. Sed in concilio I Tullensi Patres id moleste tulerunt et in capitulo 11 legitur: »Postulauit humiliter generalis synodus se ad terram usque prosternens ante Karolum regem et Rodulfum Biturigum archiepiscopum obsecrans et adiurans per crucem et Christi sanguinem, ut priuilegium monasterii S. Benedicti, quod annuente prefato rege firmauerant, quodque idem Rodulfus subscripserat qui prefatam abbatiam irregulariter tenebat, ratum et inconuulsum seruare  studerent.« Rodulfum abbatie cessisse autumat Mabillonius, quia Bernardus abbatis officium ad aliquot annos gerere non destitit; sed forsan uicaria, non suprema potestate. Inter ceteras animi dotes eminuit in hoc presule summa prudentia, qua principum ab inuicem dissidentium et pro regno decertantum gratiam sibi conciliauit. De Caroli Calui erga eum beneuolentia iam diximus, ubi narrauimus ab hoc principe etiam contra leges ecclesiasticas datam ipsi fuisse Floriacensem Ecclesiam. Eidem quoque munificum se probauit Pipinus Iunior, Aquitanie rex, filius alterius Pipini, Aquitanie quoque regis; concessitque nonnullas uillas, de quibus agit principis huius diploma, quod legitur datum indict. XI anno decimo regnante Pipino inclyto rege.





RODULFI CAPITULA




INCIPIT PROLOGUS.


RODULPHUS exilis seruorum Dei seruus, fratribus et consacerdotibus Bituricensis Ecclesie nostre salutem.

Non latere credimus beatitudinis uestre solertiam quanta ecclesiastice nobis discipline, quantisue quotidianis sollicitudinibus subditorum insuper et temporalium oppressionibus rerum, quibus indesinenter undique coangustamur, sollicitudo constringat. Idcirco, ut uobiscum contuli, ex antiquorum scriptis, Scripturarum quoque ac canonum orsis excerpere dudum opusculum uite sacerdotalis penitentieque ac satisfactionis minime quiui: quoniam animus partitus per diuersa sit tardior ad singula. Non enim renisus sum petitioni uestre uelut otii  tedio durus, sed supradicte impossibilitatis neruo uinctus. Iam uero tantorum nolens resistere querimoniis dignum ac utile fore censeo condignis parere desideriis laudabilibusque satisfacere petitionibus. Quapropter me ipsum, fratres, abnegare nolo, sed ardenti animo, sine aliquo excusationis uerbo, huius ponderis sarcinam a uobis illatam, a Domino quoque subleuandam, arripere non recuso, iactans in Christo meum cogitatum, cuius hortatu huic operi tribuam incrementum. Ipse enim inquit: Aperi os tuum, et ego adimplebo illud. ualde etenim me sollicitat quoniam ita in sacerdotum nostrorum libellis reperi quos uulgo penitentiales uocant , quorum errores certi, auctores sunt incerti, confusa iudicia penitentium atque  ita diuersa et nullius auctoritate suffulta, ut uix animus prudentis prope dissonantia tanti discriminis possit sustinere iacturam. Hos uero obliterans, et studium meum certis atque catholicis scripturis accommodans, quid agere sacerdotes, qualiterue conuersari uel quomodo Christi gregem ueluti pastores ingenio compotes et sermone tantum medicinali antidoto leuigatum ad perpetue caulas pascue reuocare oporteat, ex sanctorum Patrum canonumque sententiis  exiguum opus in uno uolumine aggregare curaui. Et ut fastidiosis et minus eruditis lectoribus tedium minime inferrem, huius modici opusculi summam quadraginta quinque capitulis perstrinxi. Si autem quis paschalibus multimodisque refertus dapibus hunc nostri laboris spreuerit actum, in his obsecro caritate seruata opibus utescat cecropiis, nostris omittens contraire purissime deuotionis sine aliquo arrogantie fastu conatibus. Legentium quippe totis precordiorum nisibus efflagitare non cesso industriam quatenus dilectionis munere recreati, que in his membranis conspicuo corrigibilia et minus apta perspexerint ocello, absque dilacerationis obstaculo, non ut obtrectatores insani, sed tanquam amplectitores beneuoli, emendare atque  corrigere caritatiue studiose studeant, ut et perfectio dilectionis seruetur in mente, et effectus optimi studii exerceatur in opere. Unde posco uos, o fratres dilectissimi, fundite pro meis peccaminibus supplicibus uotis ad Dominum preces, quod clemens atque multum misericors uincula prauitatis mee absoluat, et gaudia eterna concedat. Deus omnipotens eternus pastor uos ubique protegat et ab omnibus perturbationibus liberet.



CAPUT PRIMUM. De fide sancte Trinitatis, qualiter tenenda sit a presbyteris et predicanda.

 Primo omnium credendum est atque omnibus generaliter predicandum  Patrem et Filium et Spiritum sanctum unum Deum esse omnipotentem, eternum, inuisibilem, qui creauit celum et terram, mare et omnia que in eis sunt, et unam esse deitatem et substantiam et maiestatem in tribus personis Patris et Filii et Spiritus sancti. Itemque quoniam Filius Dei incarnatus est de Spiritu sancto et Maria uirgine pro salute et reparatione humani generis, homo factus, passus, sepultus, tertia die resurrexit, et ascendit ad celos, sedetque  ad dexteram Patris, et quia uenturus sit iudicare omnes homines propter merita propria, et quoniam omnes mortui in uera carne resurgent, impii propter scelera sua cum diabolo in ignem mittendi eternum, iusti uero cum Christo et cum angelis suis in uitam consociandi eternam.



CAPUT II. De honore et restauratione ecclesiarum.

 Placuit nobis admonere fratres et consacerdotes nostros ut ecclesia Dei per illorum parochias suum habeat honorem, et altaria secundum suam dignitatem uenerentur et exornentur, domusque Dei et altaria sacrata non sint auibus et canibus peruia, et ut secularia negotia et uaniloquia in ecclesiis non agantur,  quia domus Dei domus orationis debet esse, non spelunca latronum , et non ob aliam causam in ecclesiam conuenire debere nisi ad laudandum Deum et eius seruitium faciendum.  Disceptationes uero et tumultus et uaniloquia et scurrilitas cetereque turpes actiones ab eodem sancto loco penitus prohibenda sunt. Ubi enim Dei nomen inuocatur, sacrificium Deo offertur, angelorum frequentia inesse non dubitatur, periculosum est tale aliquid dicere uel agere quod loco non conuenit. Si enim Dominus illos de templo eiecit qui uictimas quas ibi offerebant emebant et uendebant , quanto magis illos iratus abiiciet qui mendaciis, uaniloquiis, risibus, et huiusmodi nugis locum diuino cultui mancipatum  fedant? Monemus etiam ut predictas ecclesias bene construant et emendent iuxta rerum possibilitatem, et luminaria eis tribuant, sicut decet, ut in omnibus honorificetur Deus, et Ecclesia sancta Christi sanguine mercata ueneretur, magnificetur atque exaltetur .



CAPUT III. Ut missa nequaquam alibi nisi in ecclesia celebretur. Et ut in ecclesiis cellaria non fiant.

 Missarum solemnia nequaquam alibi nisi in ecclesia celebranda sunt, non in quibuslibet domibus et in uilibus locis, sed in loco quem elegerit Dominus, iuxta illud quod scriptum est: uide ne offeras holocausta tua in omni  loco quem uideris, sed in loco quem elegerit Dominus ut ponat nomen suum ibi; excepta ratione eorum qui in exercitum pergentes ad hoc opus habent tentoria et altaria dedicata in quibus missarum solemnia expleant. uidemus etiam crebro in ecclesiis messes, uinum, fenum, et ceterarum frugum species congeri.  Unde horrea uel cellaria potius quam ecclesie esse probantur. Et ob hoc, quod nefas est, homicidia, adulteria, furta, comessationes, ebrietates, turpiloquia, et his similia illicita, que uisu et auditu obscena sunt ibi fieri sepe a plurimis didicimus. Quapropter uolumus ut hoc penitus obseruetur quatenus in ecclesia nichil  aliud preter uestimenta ecclesiastica et uasa sancta et libros et ea que honori congruunt uel non officiunt ecclesiastico recondatur; ne forte si alia ibi quam oportet negotia exerceantur, a Domino audiamus: Domus mea domus orationis uocabitur. uos autem fecistis eam speluncam latronum. Et iterum: Auferte ista hinc, et nolite facere domum Patris mei domum negotiationis.



CAPUT Iu. Ut in ecclesiis deinceps sepulture mortuorum non fiant.

 Antiquus in his regionibus in ecclesia sepeliendorum mortuorum usus fuit, et plerumque loca diuino cultui mancipata et ad offerendas Deo hostias preparata cimiteria siue  polyandria facta sunt. [a 1Kb] Unde uolumus ut ab hac re deinceps abstineatur, et nemo in ecclesia sepeliatur, nisi forte talis sit persona sacerdotis aut cuiuslibet iusti hominis qui per uite meritum talem uiuendo suo corpori defuncto locum acquisiuit. Corpora uero que antiquitus in ecclesiis sepulta sunt nequaquam proiiciantur; sed tumuli qui apparent profundius in terram mittantur, et pauimento desuper facto, nullo tumulorum uestigio apparente, ecclesie reuerentia conseruetur. Ubi uero tanta est multitudo cadauerum ut hoc facere difficile sit, locus ille pro cimiterio habeatur, ablato inde altari, et in eo loco constructo ubi religiose et pure Deo sacrificium offerri ualeat.



CAPUT u.  De libris et uestimentis ecclesiasticis uel sacerdotalibus et de uasis sacris.

 Admonendi etiam sunt sacerdotes ut operam dent quatenus missalem et lectionarium, psalterium, siue alios libellos sibi necessarios bene correctos habeant, quia sepe dum bene aliquid Deum rogare cupiunt, per inemendatos libros male rogant. Et pueros suos non sinant uel legendo uel scribendo eos corrumpere, corrigere, uasaque Deo sacrata magna ueneratione habeantur. Et non liceat alicui calicem aut patenam aut quodlibet uas sacratum et diuino cultui mancipatum ad alios usus retorquere.  Nam quicunque de calice sacrato aliud bibit preter Christi sanguinem, qui in  sacramento accipitur, et patenam ad aliud officium habet quam ad altaris ministerium, deterrendus est exemplo Balthasar, qui dum uasa Domini in usus communes assumpsit, uitam pariter cum regno amisit. Statuimus quoque ut cum summo studio linteamina nitida altaribus preparent, et sacerdotalia indumenta cum quibus sacrificatur optima pro uiribus et munda habere satagant, et siue noua siue uetustate confecta ad alios usus transire nullo modo sinant.



CAPUT uI. De Eucaristia.

 Ut presbyteri semper habeant paratam eucaristiam, ut quando quisque infirmauerit, aut paruulus infirmus fuerit, statim eos communicent, ne sine communione moriantur. Panes enim quos in sacrificio offertis, aut a uobis ipsis aut a uestris ministris ad id agendum idoneis coram uobis nitide ac studiose fiant, et diligenter obseruetur ut panis et uinum et aqua, sine quibus misse nequeunt celebrari, mundissime atque studiose tractentur, et nichil in his uile, nichil reprehensibile inueniatur, et ut sacrificia sanctificata cum magna diligentia ab eis colligantur qui digni sunt, et honorifice seruentur.  Ab omnibus autem cauendum summopere esse monemus ut non diutius seruentur, ne forte putrida et inhonesta appareant,  sed tandiu in uase mundissimo custodiantur usque dum ad alia dicata succedant.



CAPUT uII. De uita et moribus sacerdotum.

 Oportet sacerdotes Dei assiduitatem habere legendi et instantiam orandi; quia uita uiri iusti lectione instruitur, oratione ornatur, et assiduitate lectionis munitur, iuxta illum qui dicebat: In corde meo abscondi eloquia tua, ut non peccem tibi. Hec sunt arma, lectio uidelicet et oratio, quibus diabolus expugnatur. Hec sunt instrumenta quibus beatitudo acquiritur.  His armis uitia comprimuntur, his alimentis uirtutes nutriuntur. Et si quando a lectione uel oratione cessatur,  debet manuum operatio subsequi, quia otiositas inimica est anime, et antiquus hostis quem a lectione siue ab oratione seu operatione uacantem inuenerit facile ad ima rapit. Debet itaque Christi sacerdos compositis moribus, uultu hilari, sermone proficuo, exemplo salubri, placido animo, sine dolo et simulatione, atque omnibus in commune uirtutibus clarere, quatenus sibi commissos non liuoris atque amaritudinis zelo pertrahat ad ruinam, sed caritatis atque dulcedinis prouidentia prouocet ad salutem.



CAPUT uIII. De doctrina et obseruantia sacerdotum.

 Ut presbyteri qui sibi  et ceteris prodesse debent summopere studeant ut doctrinam rectam teneant, et baptisma catholicum obseruent, et missarum preces bene intelligant, et horas canonicas diurnas uel nocturnas custodiant, et ut psalmi digne secundum diuisiones uersuum modulentur, et Dominicam orationem et symbolum atque expositionem ipsi noscant et omnibus predicent intelligendam, et unusquisque sciat quid a Deo petat; quatenus eorum doctrinis atque exemplis multi pertrahantur ad seruitium Dei, sicut ipse Dominus in Euangelio precepit: Sic luceat lux uestra coram hominibus ut uideant opera uestra bona et glorificent Patrem uestrum qui in celis est.



CAPUT IX. Ut laici seniores domus sacerdotum aliqua occasione cum feminis et canibus habitandi causam non habeant.

Omnes in commune seniores ecclesiarum laicos monemus ut in domibus sacerdotum, que munde ac caste et religiose debent esse, cum uxoribus uel aliis feminis seu canibus habitare nullatenus presumant: quoniam illicitum est eum qui soli Deo seruire iubetur luxuriosis uerbis atque superfluis implicari tumultibus, et commissi officii prefixas psallendi, uigilandi, orandi, aut, si necessitas euenerit, baptizandi, infirmisque et deficientibus subueniendi, corrumpere metas. Hoc uero nefas deinceps fieri uetamus, ne Dei ministri seculari oppressione ledantur,  et Christi grex carissimo pretio comparatus negligentia pastorali morte damnetur eterna. Si autem ab hinc tale aliquid gestum fuerit, ad nostram citius perueniat notitiam, ut auctoritate diuina ad corrigendum uel inuiti deducantur transgressores.



CAPUT X. Quo ordine a presbyteris missa celebretur.

 Sacerdos missam solus nequaquam celebret: quia sicut illa celebrari non potest sine salutatione sacerdotis, responsione plebis, admonitione sacerdotis, responsione nichilominus plebis, ita nimirum nequaquam ab uno debet celebrari, esse autem debent duo aut tres qui circumstent, quos ille salutet, a quibus ei respondeatur.  Et ut epistolam nullus laicus legere presumat nec clericus, nisi prius subdiaconatus susceperit officium. Sicut enim missam sacerdotes et euangelium legere diaconi iubentur, ita epistolam pronuntiare inter sacra missarum solemnia subdiaconi noscuntur. Nam si subdiaconus defuerit, aut a diacono aut ab ipso legatur presbytero, ut non uituperetur ministerium sacrum, sed in omnibus honorificetur Deus.  Femine autem sacerdote missam celebrante nequaquam ad altare accedant, nec uasa sacra contingant, sed in locis suis stent. Memores enim esse debent femine infirmitatis sue et sexus imbecillitatis. Et idcirco sancta quelibet in ministerio ecclesie contingere pertimescant. Que etiam laici uiri pertimescere debent, ne Ozan penam  subeant, qui dum arcam Domini extra ordinari  Dei sustentare uoluit, sed Domino percutiente interiit.



CAPUT XI. De hospitalitate.

 Admonendi sunt sacerdotes ut hospitalitatem et per se diligant et ceteris diligendam esse insinuent, et nulli hospitium prohibeant. Et si cui forte hospitium prestiterint, nullum ab eo munus accipiant, nisi forte ille qui recipitur sponte sua aliquid det. Dicendumque illis qualiter multi per hospitalitatis officium Deo placuerunt, dicente Apostolo: Per hanc enim placuerunt quidam Deo, angelis hospitio susceptis. Et iterum: Hospitales inuicem  sine murmuratione. Et ipse Dominus ad iudicium dicturus est: Hospes eram, et collegistis me. Sciant namque quicunque hospitalitatem amant, Christum se in hospitibus recipere. Esurientes ergo satiandi sunt, sitientes potandi, nudi operiendi, infirmi et qui in carcere sunt uisitandi, et hospites colligendi, dicente Domino: Esuriui enim, et dedistis mihi manducare; sitiui, et dedistis mihi bibere, et cetera. Nam hec omnia et in se quisque debet spiritaliter agere et in aliis carnaliter adimplere.



CAPUT XII. De conciliis obseruandis.

Secundum priscorum edicta Patrum cuncti sacerdotes per parochias constituti ad concilium uenire iubentur, ut ibi omnium questionum negotia ab  episcopo discutiantur, ut que utilia sunt comprobentur, et inutilia queque et illicita canonice corrigantur. Unde monemus omnes ut hec salutaria monita custodire non negligant, et ad synodum omni occasione sublata occurrere indifferenter satagant, qualiter unanimitate seruata omnium disceptationum ruinosa tollantur dissidia. Si quis uero his institutionibus contraire tentauerit, et synodalia iura contemnens ad nostrum concilium nostrorumque ministrorum festinare distulerit, nisi iustam excusationis protulerit causam, canonice excommunicationis sentiet penam.



CAPUT XIII. De predicatione sacerdotum.

  Hortamur uos paratos esse ad docendas plebes. Qui Scripturas scit, predicet Scripturas. Qui uero Scripturam nescit, saltem hoc quod notissimum est plebibus dicat, ut declinent a malo et faciant bonum, inquirant pacem et sequantur eam, quia oculi Domini super iustos, et aures eius in preces eorum; uultus autem Domini super facientes mala, ut perdat de terra memoriam eorum. Nullus ergo se excusare poterit quod non habeat linguam unde possit aliquem edificare. Mox enim ut quemlibet errantem uiderit, prout potest aut ualet, aut arguendo aut obsecrando aut increpando ab errore retrahat et ad peragendum bonum opus hortetur. Modus autem predicationis hic est.  In primis Dominum Deum diligere  ex toto corde, tota anima, tota uirtute, deinde proximum tanquam seipsum. Deinde non occidere, non adulterare, non facere furtum, non concupiscere, non falsum testimonium dicere, honorare omnes homines, et quod sibi quis fieri non uult alii non faciat, abnegare semetipsum sibi, ut sequatur Christum, corpus castigare, delicias non amare, ieiunium amare, pauperes recreare, nudum uestire, hospites suscipere, infirmum uisitare, mortuum sepelire, in tribulatione positis subuenire, dolentem consolari, a seculi actibus se facere alienum, nichil amori Christi preponere, iram non perficere, iracundie tempus non reseruare, dolum in corde non tenere, pacem falsam non dare, caritatem non derelinquere,  non iurare, ne forte periures, ueritatem ex corde et ore proferre, malum pro malo non reddere, iniuriam non facere, sed et factam patienter sufferre, inimicos diligere propter Deum, maledicentes se non remaledicere, sed magis benedicere, persecutionem pro iustitia sustinere, non esse superbum, non uinolentum, non multum edacem, non somnolentum, non pigrum, non murmuriosum, non detractorem, non litigiosum, spem suam Deo committere. Bonum aliquid in se cum uiderit, Deo applicet, non sibi: malum uero a se factum sciat et sibi reputet. Diem iudicii timere, gehennam expauescere, uitam eternam omni concupiscentia spiritali desiderare, mortem quotidie ante oculos suspectam habere, actus uite sue omni hora custodire, in omni loco Deum  se respicere pro certo scire, cogitationes malas cordi suo aduenientes abiicere, os suum a malo uel prauo eloquio custodire, multum loqui non amare, quoniam secundum Scripturam, In multiloquio peccatum non deerit, uerba uana aut risui apta non loqui, risum multum non amare, lectiones sanctas libenter audire, orationi frequenter incumbere, mala preterita cum lacrymis et gemitu quotidie in oratione Deo confiteri, de ipsis malis de cetero emendare, desideria carnis non perficere, uoluntatem propriam odire, preceptis sacerdotis in omnibus obedire, etiamsi ipse aliter, quod absit, quam non oportet agat, memores illius Dominici precepti. Que dicunt facite, que autem faciunt facere nolite; precepta Dei factis quotidie adimplere, castitatem amare, zelum et  inuidiam non habere, contentionem non amare, seniores uenerari, iuniores diligere, cum discordantibus ante solis occasum in pacem redire, et de Dei misericordia nunquam desperare. Hec sunt enim instrumenta spiritalia; que cum fuerint a nobis die noctuque incessabiliter adimpleta et in die iudicii reconsignata, illa merces a Domino recompensabitur quam ipse promisit. Quod oculus non uidit, nec auris audiuit, nec in cor hominis ascendit, que preparauit Deus his qui diligunt eum.



CAPUT XIu. De presbyteris qui in Cena Domini pro chrismate ueniunt, ut unusquisque tres deferat ampullas.

 De presbyteris qui accipiendi chrismatis gratia ad ciuitates in Cena Domini uenire soliti sunt constituimus ut ex decem unus eligatur, qui acceptum chrisma sociis suis diligenter perferat. Hi uero qui non longius a ciuitate quam sex aut septem millibus habitant, ad accipiendum chrisma per se ueniant. Tres autem omnes secum deferant ampullas, unam pro chrismate, aliam pro oleo ad catechumenos, tertiam pro oleo ad infirmos ungendos. Secundum itaque beati apostoli Iacobi documentum, cui etiam decreta Patrum consonant, infirmi oleo quod ab episcopis benedicitur a presbyteris ungi debent. Dicit enim: Infirmatur quis in uobis, inducat presbyteros Ecclesie, et orent super eum, ungentes  eum oleo in nomine Domini, et oratio fidei saluabit infirmum et alleuabit eum Dominus. Et si in peccatis est, remittetur ei. Non est ergo paruipendenda huiuscemodi medicina, que corporis animeque medetur languoribus. Presbyteri autem chrisma sub sigillo custodiant, ut nulli sub pretextu medicine uel alicuius maleficii dare presumant. Si fecerint, honore priuentur.



CAPUT Xu. De parochianis et de parochia alterius et de clericis alienis.

 Nullus presbyter alterius parochianum persuadeat ut ad suam ecclesiam concurrat, relicta propria ecclesia, nec ad missam  recipiat, nisi in itinere fuerit, aut placitum ibi habuerit, aut aliqua iusta ratio interuenerit. Nullusque presbyter in alterius ecclesia missam canere presumat, nisi in itinere positus, aut ab eo iussus ad quem ipsa pertinet ecclesia. Nec decimas alteri debitas audeat recipere, sed unusquisque sua ecclesia et populo contentus, quod sibi non uult fieri, alteri nequaquam faciat, iuxta illud euangelicum: Quecunque uultis ut uobis faciant homines, et uos eadem facite illis. Hoc quoque modis omnibus prohibemus ut nullus presbyter alterius clericum sollicitet aut recipiat, quia grauis de hac re in sacris canonibus sententia est. Quisquis autem contra hec statuta uenerit, uel his monitis nostris reniti tentauerit, aut gradum se sciat amissurum, aut in carcere longo  tempore detinendum.



CAPUT XuI. De feminis a presbyteris non suscipiendis.

 Nulla femina in domo sacerdotis habitet. Quamuis enim canones matrem et sororem et huiuscemodi personas in quibus nulla sit suspicio cum illo habitare concedant, hoc nos modis omnibus idcirco amputamus, quia in obsequio siue occasione illarum ueniunt alie femine que non sunt ei affinitate coniuncte, et eum ad peccatum illiciunt. Occasiones enim amputande sunt peccatorum, et tollende omnes suspiciones quibus subtilitas diaboli sub pretextu caritatis et dilectionis incautas animas et ignaras irretire consueuit.  Idcirco ad custodiendam uitam eorum uel famam speciali ordinatione precipimus ut nullus sacerdotum extranee mulieri qualibet collatione aut familiaritate iungatur, et non solum in domo illius femina non accedat, sed nec ipse frequentandi domum femine habeat potestatem, nec in cellarium uel in secretum ancillam aut libertam seu quamcunque feminam intromittat. Si quis uero presbyter crimine fornicationis de quacunque femina suspicatus post primam et secundam admonitionem inueniatur fabulari cum ea uel aliquo modo conuersari, nouerit se a sacerdotii honore et ab officio remouendum, nulla ei prorsus recuperationis consolatione relicta.



CAPUT XuII. Ut nullus presbyter ecclesiam alterius subripere audeat.

 Si quis presbyter inuentus fuerit alicui clerico aut laico munera dare aut dedisse aut ullo modo quibuslibet factionibus uel fraudibus seu dolositatibus publice uel occulte attentare ut ecclesiam alterius presbyteri subripiat, sciat se pro hac rapina et seua cupiditate aut gradum amissurum aut in carceris erumna longo tempore penitentiam agendo detinendum. Statuimus quoque ut nullus sacerdos pro accepta ecclesia munera dare presumat. Et hoc iuxta canonum decreta seu gloriosissimorum Caroli scilicet ac Ludouici decernimus ut unusquisque presbyter  res quas post diem consecrationis acquisierit ad propriam relinquat ecclesiam.



CAPUT XuIII. Ut pro baptizandis siue pro sepeliendis fidelibus, siue pro penitentia danda aut pro sacramentis in ecclesia faciendis nulla pretia exigantur.

 Audiuimus quosdam sacerdotes maligno instinctu agitatos pro baptismatis gratia siue pro sepulture loco pretia iniusta a nonnullis accepisse: quod nefandissimum facinus in cunctis maiorum institutis nouimus prohibitum. Gratis enim datur, et gratis dari iubetur. Et ideo nichil deinceps quia gratis est datum, pro baptizandis siue sepeliendis  hominibus pretii exigere presumant, sed eos quos corporis ualitudo sociat saluti, temporibus constitutis sponte baptizent; et si in fine mortis constituti fuerint, eos absque aliqua dilatione sine alicuius pretii munere ad regenerationis baptismum admittant. Cum uero ab hac uita recesserint, cum psalmis et canticis diligenter ad sepulcrum illos deferant, nullum exinde pretium requirentes, nisi ipsi aut parentes eorum seu eleemosynarii sponte aliquid tribuant. Similiter de penitentia danda et de sacramento in ecclesia faciendo ecclesiastica uetat auctoritas nullum prorsus exquirere donum. Penitentiam autem querentibus cito succurrendum est. Et iurantibus ne in periurium incidant predicandum. Peccantes autem ut ad penitentiam redeant omni sollicitudine inuitandi.  Et iurantes ut crimen non incurrant omnimodis suadendi sunt. Quoniam frequenter nonnulli paupertate cogente deterriti baptismum differunt, et absque baptismatis gratia filios mori permittunt. Alii quoque iuramenti pretium, quod ab illis illicite a sacerdotibus exigitur, metuentes, periurium perpetrare non formidant. Si quis uero sacerdotum hec prohibita deprehensus fuerit admisisse, uel commissa potius spontanea uoluntate citius non correxerit, proprii honoris irrecuperabiliter periculo subiacebit



CAPUT XIX. A quibus illicitis presbyteri maxime se cohibere debeant.

 Obseruandum est sacerdotibus ut ab ebrietate se abstineant, quoniam secundum Scripturam ebrietas nullum uitium excusat. Et Apostolus commonet dicens: Nolite inebriari uino, in quo est luxuria. Et neque per tabernas eant bibendo aut comedendo, neque domos aut uillas curiositate qualibet peragrent, aut cum feminis uel quibuslibet impuris personis conuiuia exerceant, neque comessationibus et ceteris pestibus ad gastrimargiam pertinentibus deseruiant, et ad forum uel mercatum nullatenus uadant, neque ad seculare iudicium pergant, nisi forte ut pauperibus succurrant, aut de uerbo Dei iudices admoneant ut iusta iudicia iudicent. Si uero eorum propria causa agenda est, cum licentia episcopi et cum aduocato pergant. Prohibemus autem omnimodis  ut presbyteri uillici et conductores seniorum non fiant, nec chartas scribant, nec ad nuptias pergant, nec arma assumant, nec fideiussores existant. Carnis quoque uoluptates et negotia secularia et uanas huius mundi delicias, impudica conuiuia, uana spectacula, mortiferas huius seculi pompas, obscena iocorum uerba, risus inutiles, uenationem cum auibus uel canibus, usuras, negotiationes illicitas, pondera iniqua, placita secularia, munera iniusta, et omnia mortalia peccata, et si qua sunt similia, monemus ut refugiant: quoniam secundum Apostolum Nemo militans Deo implicat se negotiis secularibus ut ei placeat cui se probauit. Ceteros itaque ad Ecclesiam Christi pertinentes pie et iuste preuidere et regere debent tanquam Christi milites, bene  agendo et predicando iuxta Domini sententiam, qui ait: Sic luceat lux uestra coram hominibus ut uideant uestra bona opera et glorificent Patrem uestrum qui in celis est.



CAPUT XX. Quod statutis diebus et in uicis baptisma celebretur. Et de infirmis baptizandis.

Baptismum certis temporibus celebrari antiqui patres sanxerunt, Pascha scilicet et Pentecosten. Aliis uero temporibus quempiam baptizari canonica uetat auctoritas, preter eum quem in periculo mortis constitutum necessitas summa constringit. His itaque duobus temporibus, Pascha scilicet et Pentecosten, omnes sacerdotes ex cellis ad uicos conuenire debent, et ibi officio peracto, cum summa diligentia  baptizandos quosque baptizent. Et tunc ad proprias ecclesias cum baptizatis suis et ceteris subiectis remeantes missarum solemnia persoluant, et baptizati, et qui eos a fonte baptismatis susceperunt omnes excommunicent. Et quandiu in albis sunt, quotidie a patrinis ad ecclesiam cum luminaribus deducantur, et corpus et sanguinem Christi usque in diem octauum equali iure cuncti percipere studeant. Si autem paruulus egrotans ad quemlibet presbyterum quocunque tempore uel hora baptismi gratia de cuiuslibet parochia allatus fuerit, ei baptismi sacramentum nullo modo negetur. Si quis hoc munus petenti concedere detrectauerit, et ille paruulus absque baptismatis gratia mortuus fuerit,  nouerit se ille qui eum non baptizauit pro eius anima rationem redditurum.



CAPUT XXI. De decimis a fidelibus dandis.

Decimas de omnibus rebus iuxta modum a beatis Patribus constitutum a cuncto populo cum omni deuotione Dei ecclesiis reddendas esse monemus, ut sacerdotes, qui per sacras eorum orationes et oblationes pro pace, pro totius populi Christiani salute, pro frugibus terre, pro infirmis quoque et defunctis omnipotentis Dei misericordiam implorant, uictum et uestimentum et cetera que in eis sunt necessaria habeant, et ut hospitibus et peregrinis, orphanis et uiduis, debilibus et egrotis solatium prebere ualeant.  Sunt preterea quidam qui decimas suas dare ad ecclesias suas negligunt, ubi et ipsi et eorum serui missas audiunt. Proinde decreuimus ut omnes ibi decimas dent ubi infantes eorum baptizantur, et ubi missas audiunt, et ubi res ipse conuenire uidentur, iuxta proprii episcopi decretum. Presbyteri uero ab his qui decimas non dant wadios nunquam accipiant. Sed qui post crebras admonitiones et predicationes eas dare neglexerint excommunicentur. Iuramento autem propter periculum periurii constringi eos nolumus.



CAPUT XXII. De oratione Dominica et symbolo. Et de spiritualibus  patribus et filiolis.



Commonendi sunt fideles ut omnes generaliter a minimo usque ad maximum orationem Dominicam et symbolum discant. Et dicendum eis quod in his duabus sententiis omne fidei Christiane fundamentum incumbit. Et nisi quis has duas sententias et memoriter tenuerit et ex toto corde crediderit, et in oratione sepissime frequentauerit, catholicus esse non poterit. Constitutum namque est ut nullus chrismetur, neque baptizetur, neque a lauacro fontis alium suscipiat, neque coram episcopo ad confirmandum quemlibet teneat, nisi symbolum et orationem Dominicam memoriter tenuerit, exceptis his quos ad loquendum etas minime perduxit. Patrini  autem eos quos de fonte lauacri suscipiunt erudire summopere studeant, et orationem Dominicam et symbolum illis insinuent, quoniam eos Domino genuerunt, et pro eis fideiussores existunt. Qui uero in publica penitentia sunt constituti, aut criminali peccato tenentur obnoxii, neminem a lauacro fontis suscipere neque coram episcopo ad confirmationem tenere presumant usquequo penitentia peracta satisfactionem condignam percipere mereantur.



CAPUT XXIII. De honore parentum, et dominis subditorum admonendis.

  Admonendi sunt fideles sancte Dei Ecclesie ut filios suos et filias suas doceant parentibus obedientiam exhibere, dicente Domino: Fili, honorifica patrem tuum et matrem tuam. Nam et ipsi parentes erga filios suos ac filias modeste debent agere, dicente Apostolo: Et uos, parentes, nolite ad iracundiam prouocare filios uestros. Nam et hoc dicendum est eis ut si illi tali affectu parcere uelint iniuriis filiorum, non hos impune Dominus sinit, nisi forte digni penitentie exhibeant: quia leuius est filios parentum quelibet flagella suscipere quam Dei iram incurrere. Admonendi sunt etiam domini subditorum ut circa subiectos pie et misericorditer agant, nec eos qualibet iniusta occasione condemnent, nec eos opprimant, nec illorum substantiolas iniuste tollant,  nec ipsa debita que a subditis reddenda sunt impie ac crudeliter exigant. Quia ergo constat in Ecclesia diuersarum conditionum homines esse, ut sint nobiles et ignobiles, serui, coloni, inquilini, et cetera huiusmodi nomina, oportet ut quicunque eis prelati sunt, clerici siue laici, clementer erga eos agant et misericorditer eos tractent, siue in exigendis ab eis operibus, siue in accipiendis tributis uel quibusdam debitis; sciantque eos fratres suos esse et unum secum patrem se habere Deum, cui clamant: Pater noster qui es in celis, et unam matrem sanctam Ecclesiam, que eos intemerato sacri fontis utero gignit. Disciplina igitur eis misericordissima et gubernatio opportuna adhibenda est; disciplina, ne indisciplinate uiuendo auctorem suum offendant; gubernatio,  ne in quotidianis uite commeatibus prelatorum adminiculo destituti fatescant.



CAPUT XXIu. Quod non sit personarum acceptio apud Deum.

 Quia igitur, Apostolo testante, non est personarum acceptio apud Deum, et in omnibus iudiciis cauendum est, multo magis in hoc penitentie iudicio precaueri debet ut nullus sacerdotum unquam aut gratia aut odio alicuius persone secus iudicet quam quod in canonibus sacris inuenerit, aut quod illi secundum sanctarum Scripturarum auctoritatem et ecclesiasticam consuetudinem rectius uisum fuerit. Si ergo medici, qui corporibus medicinam inferre conantur, nequaquam propter persone cuiuslibet acceptionem his  quos sanare cupiunt cauterio, aut ferro, aut duris aliis quibuslibet rebus, parcunt, multo magis his obseruandum est qui non corporum sed animarum medici existunt. Neque enim pensanda est penitentia quantitate temporis, sed ardore mentis et mortificatione corporis. Cor autem contritum et humiliatum Deus non spernit.



CAPUT XXu. De discordantibus.

 Oblationes dissidentium fratrum neque in sacrario neque in gazophylacio recipiantur. Placuit etiam ut sicut plerumque  fit, illi qui odio aut longinqua inter se lite discesserint, et ad pacem redire diuturna intentione noluerint, de Ecclesie cetu iustissima excommunicatione pellantur quoadusque ad caritatem, que cooperit multitudinem peccatorum, uenire festinent [a 1Kb] .



CAPUT XXuI. Qualiter dies Dominicus obseruetur.

 Diem dominicum apostoli ideo religiosa sanxerunt solemnitate quia in eodem die Redemptor noster a mortuis resurrexit. Quique ideo Dominicus appellatur ut in eo a terrenis operibus et a mundi illecebris abstinentes, tantum diuinis cultibus seruiamus. Nam sicut ipse Dominus iehsu  Christus et Saluator noster tertia die resurrexit a mortuis, ita et nos resurrecturos in nouissimo seculo speramus. Unde etiam in Dominica die stantes oramus: quod est signum future resurrectionis. Hoc agit uniuersa Ecclesia que in peregrinatione mortalitatis inuenta est, exspectans in finem seculi quod in Domini nostri Iesu Christi corpore premonstratum est, qui est primogenitus mortuorum. Dies autem Dominicus a Christianis post resurrectionem Domini celebratus est, et ex illo cepit habere festiuitatem suam. Tanta ergo huius diei debet esse obseruantia ut preter orationes et missarum solemnia et ea que ad uescendum pertinent nichil aliud fiat. uidelicet ut nec opera seruilia in eo agantur, nec uiri ruralia exerceant, nec uineas  colant, nec campos arent, nec messem metant, nec fenum secent, nec sepem ponant, nec siluas stirpent, nec arbores cedant, nec in petris laborent, nec domos construant, nec hortum faciant, nec terram moueant, nec ad placita conueniant, nec uenationes exerceant, nisi tantum cibi uel frigoris necessitate. Item femine opera textrilia non faciant, nec uestimenta capulent, nec consuant, nec uestimenta lauent, nec liniant, nec linum battant, nec lanam carpere presumant, nec berbices tondeant, ut omnimodis bonorum requies die Dominico persoluatur. Ipse est enim primus dies seculi. In ipso formata sunt elementa mundi, in ipso creati sunt angeli, in eo manna de celo datum est, in eo Redemptor humani generis a mortuis resurrexit, in eo Spiritus  sanctus super discipulos descendit. Conueniendum est sabbato die cum luminaribus ad ecclesiam, conueniendum est ad uigilias siue ad matutinum officium, concurrendum est etiam cum oblationibus ad missarum solemnia. Et dum conuenitur, nulla iurgia sunt habenda; sed tota die tantum Deo uacandum est, et non in crapula et ebrietate uel in luxuriis et iocularibus uerbis, sed in Dei laudibus et eleemosynis cum amicis, proximis, et peregrinis spiritaliter epulandum.



CAPUT XXuII. De diebus festis anni.

 Festos dies in anno celebrare sanximus, hoc est, diem Dominicum Pasche cum omni honore et sobrietate uenerari, simili modo totam hebdomadam illam obseruare decreuimus, diem ascensionis Domini pleniter celebrare. In Pentecosten similiter ut in Pascha, natiuitatem sancti Ioannis Baptiste, Petri et Pauli diem unum, sancti Laurentii, assumptionem sancte Marie, dedicationem sancti Michelis, natalem sancti Martini, sancti Andree, et omnium apostolorum. In natiuitate Domini dies quatuor, octauas Domini, Epiphania, purificationem sancte Marie, natalem sancti Ursicini et sancti Austregisili et sancti Sulpitii. Et illas festiuitates sanctorum obseruare decreuimus quorum in unaquaque parochia sancta corpora requiescunt uel  reliquie uenerantur. His predictis diebus ab operibus quiescendum esse diximus. Ceteras festiuitates sanctorum apostolorum, martyrum, confessorum, atque uirginum congruo honore celebrandas esse censemus.



CAPUT XXuIII. Qualiter fideles in missarum solemniis offerre debeant uel communicare.

Sacrificium quod a Christianis Deo offertur primum Christus Dominus noster et magister instituit quando commendauit apostolis corpus et sanguinem suum priusquam traderetur. Sic enim legitur: Accepit, inquit, iehsu panem et calicem, et benedicens dedit eis. Dicunt aliqui, nisi aliquo intercedente peccato, eucaristiam quotidie accipiendam.  Hunc enim panem dari nobis quotidie iubente Domino postulamus dicentes: Panem nostrum quotidianum da nobis hodie. Quod quidem bene dicunt, si hoc cum religione et deuotione et humilitate suscipiunt, nec fidendo de iustitia, superba presumptione id faciant. Ceterum si talia sunt peccata que quasi mortuum ab altario remoueant, prius agenda est penitentia; ac si deinde hoc salutiferum medicamentum suscipiendum, iuxta Apostolum probare se debet homo et sic de pane illo manducare et de calice bibere.  Si uero indiscrete accipitur, timendum est illud quod ait idem Apostolus: Qui manducat et bibit indigne iudicium sibi manducat et bibit. Hoc est enim indigne accipere, si eo tempore quis accipiat  quo debet habere penitentiam. Quod si tanta non sunt peccata ut excommunicandus quisque iudicetur, non se debet a medicina Dominici corporis separare, ne dum nimium in longum differtur, ad perniciem anime pertineat, dicente Domino: Nisi manducaueritis carnem Filii hominis et biberitis eius sanguinem, non habebitis uitam in uobis. Coniugatis autem abstinendum est a coitu aliquot diebus, orationique uacandum, ut ad tantum accedere purificati ualeant sacramentum. Relegant regnorum libros, et inuenient sacerdotem Abimelech de panibus propositionis noluisse prius dare Dauid et pueris eius antequam interrogaret utrum mundi essent pueri a mulieribus, non utique ab alienis, sed a propriis  coniugibus; et nisi eos audisset ab heri et nudius tertius uacasse ab opere coniugali, nunquam panes sanctos ad comedendum concessisset. Quapropter eligendi sunt aliqui dies quibus prius homo continentius uiuat, quo ad tantum sacramentum dignus accedere possit. Similiter et eos qui in missarum solemniis panem et uinum sacerdotibus ad altare offerunt, a coniugibus aliquandiu abstinere oportet, et postea aqua loti, et uestimentis ablutis, pro suis suorumque erratibus oblationes Deo offerant, et si uelint, communicent. Quibus autem sacrificii sumptus negatur, offerendi facultas non tribuitur.



CAPUT XXIX. De ieiunio quadragesimali.

  Dies autem quadragesimales cum summa obseruatione custodiendi sunt, ut ieiunium in eis preter dies Dominicos, cui ab abstinentia subtracti sunt, nullatenus soluatur, quia ipsi dies decime sunt anni nostri, quos cum omni religione et sanctitate transfigere debemus. Nulla enim in his occasio sit resoluendi ieiunii; quia alio tempore solet ieiunium caritatis causa dissolui. Isto uero nunquam debet, et in alio tempore ieiunare premium acquirere est. In hoc uero, preter infirmos aut paruulos, quisquis non ieiunat, penam sibi acquirit, quia eosdem dies Dominus et per Moysen et per Eliam et per semetipsum sacro ieiunio consecrauit. Abstinendum est enim in his sacratissimis diebus a coniugibus, quia  pene nichil ualet ieiunium quod coniugali opere polluitur. Ab omnibus ergo fidelibus singulis Dominicis diebus in quadragesima, preter eos qui pro crimine mortali excommunicati sunt, sacramenta corporis et sanguinis Christi sumenda sunt, et in Cena Domini, et in Parasceue, et uigilia Pasche, et in die Resurrectionis Domini penitus communicandum est. Et ipsi dies paschalis hebdomade omnes equali religione colendi sunt.



CAPUT XXX. De ceteris ieiuniis institutis.

 De ieiunio in quatuor anni temporibus conseruando, quando lectiones duodecim in sabbato leguntur, statutum est a sanctis  Patribus ut in primo mense in prima hebdomada, in Iunio in secunda hebdomada, in Septembrio in tertia hebdomada, in Decembrio in quarta hebdomada, tribus diebus, id est quarta et sexta et septima feria, omnes, exceptis infantibus et infirmis, usque ad nonam ieiunent et abstineant se a carne. Eodem modo in diebus rogationum ieiunandum est, et a carne triduo abstinendum est. Ieiunia uero a sacerdotibus indicta sine necessitate rationabili soluenda non sunt.  In diebus itaque ieiunii eleemosyna facienda est, et cibum et potum quo quisque uti uellet, si non ieiunaret, pauperibus eroget; quia ieiunare et cibos prandii ad cenam reseruare non mercedis sed ciborum est incrementum.



CAPUT XXXI. De obseruationibus ieiuniorum.

 Abstinentia in diebus ieiunii pene omnium deliciarum esse debet, et sobrie et caste uiuendum, ut sanctificato corde et corpore ipsi sancti dies transigantur. Denuntiandum est etiam ministris reipublice ut a quarta feria ante initium Quadragesime, nec in ipsa quarta feria, usque post octauas Pasche, mallum uel placitum publicum nisi de concordia et pacificatione discordantium tenere presumant. Similiter a quarta feria ante natiuitatem Domini usque post consecratos dies obseruent, necnon et in ieiuniis quatuor temporum et in Rogationibus  et in ceteris ieiuniis constitutis simili obseruatione eosdem feriatos dies uenerari omnimodis studeant. In his autem ieiuniorum diebus nulle lites, nulle contentiones esse debent, sed in Dei laudibus et in opere necessario persistendum. Arguit enim eos qui contentiones et lites ieiunii tempore exercent, et qui debita a debitoribus exigunt, Dominus per prophetam dicens: Ecce in die ieiunii uestri inueniuntur uoluntates uestre, et omnes debitores uestros repetitis. Ecce ad lites et contentiones ieiunatis, et percutitis pugno impie.



CAPUT XXXII. De penitentia fidelibus danda.

 Hebdomada una ante initium Quadragesime confessiones sacerdotibus  dande sunt, penitentia accipienda, discordantes reconciliandi, et omnia iurgia sedanda; et dimittere debent debita inuicem de cordibus suis, ut liberius dicant: Dimitte nobis debita nostra, sicut et nos dimittimus debitoribus nostris. Et sic ingredientes in beate Quadragesime tempus mundis et purificatis mentibus ad sanctum Pascha accedant, et per penitentiam se renouent, que est secundus baptismus. Confessiones uero dande sunt de omnibus peccatis que siue in opere siue in cogitatione perpetrantur. Octo sunt uitia principalia sine quibus uix ullus inueniri potest. Est enim primum gastrimargia, hoc est uentris ingluuies, secundum fornicatio, tertium accidia siue tristitia, quartum auaritia, quintum uana gloria, sextum inuidia, septimum  ira, octauum superbia. Quando ergo quis ad confessionem uenit, diligenter debet inquiri quomodo aut qua occasione peccatum perpetrauerit quod peregisse confitetur, et iuxta modum facti debet ei penitentia indicari. Debet ei persuaderi ut de peruersis cogitationibus faciat confessionem. Debet ei etiam iniungi ut de octo uitiis principalibus faciat confessionem. Et nominatim debet ei sacerdos unumquodque uitium dicere et suam de eo confessionem accipere.



CAPUT XXXIII. De modis penitentie uel remediis.

 Modus autem penitentie  peccata sua confitentibus aut per antiquorum canonum institutionem, aut per sanctarum Scripturarum auctoritatem, aut per ecclesiasticam consuetudinem imponi debet, repudiatis ac penitus eliminatis libellis quos penitentiales uocant; quorum sunt certi errores, incerti auctores, de quibus recte dici potest: Mortificabant animas que non moriebantur, et uiuificabant animas que non uiuebant. Qui dum pro peccatis grauibus leues quosdam et inusitatos imponunt penitentie modos, consuunt puluillos, secundum propheticum sermonem, sub omni cubito manus et faciunt ceruicalia sub capito uniuerse etatis ad capiendas animas. Sicut enim baptismus peccata, ita et penitentia purgat. Septem enim modis peccata dimitti Scriptura sancta demonstrat.  Primo in baptismate, secundo per martyrium, tertio per eleemosynam, iuxta illud euangelicum: uerumtamen date eleemosynam, et omnia munda sunt uobis. Quarto si remittat quis peccanti in se peccata sua, iuxta illud: Dimittite et dimittetur uobis. Quinto si per predicationem quis et bonorum operum exercitium alios ab errore suo conuertat, iuxta illud Apostoli: Quoniam qui conuerti fecerit peccatorem ab errore uie sue, saluabit animam eius a morte. Sexto per caritatem, iuxta illud: Charitas Domini cooperit multitudinem peccatorum. Septimo per penitentiam, iuxta quod ait Dauid: Conuersus sum in erumna dum configitur spina. His ergo septem modis et remissio datur et eterne retributionis premium acquiritur.



CAPUT XXXIu. De publica penitentia.

 Penitentiam agere iuxta antiquam canonum institutionem in plerisque locis ab usu recessit, et neque excommunicandi neque reconciliandi antiqui moris ordo seruatur. Et ideo qui publice peccat publica mulctetur penitentia et secundum ordinem canonum pro merito suo excommunicetur et reconcilietur. Non enim licitum est presbyteris publicam dare penitentiam, sed publice peccantes oportet ut iuxta antiquorum canonum decreta per episcopale ministerium publica Deum studeant satisfactione placare.



CAPUT XXXu.  De usuris et fenore.

Oportet sacerdotes et omnes in commune fideles ut si quando fruges uel quosdam redditus terre congregant et protelant, non ideo hoc faciant ut carius uendant et thesauros congregent, sed ut pauperibus tempore necessitatis subueniant; nec ad usuram aliquid dent, quoniam ab ipso Domino in lege omnibus interdictum est ad usuram aliquid dare.  Usura est ubi amplius requiritur quam datur. uerbi gratia, si dederis solidos decem et amplius requisieris, uel si dederis modios frumenti aut uini, et iterum super aliquid quacunque occasione uel quocunque modo exegeris. Quicunque enim tempore messis, uel tempore  uindemie, non necessitate, sed propter cupiditatem, comparat annonam aut uinum, et seruat usque dum carius uenundare possit, hoc turpe lucrum esse dicimus. Fenus autem exercet qui aliquid prestat. Nam iustum fenus est qui amplius non requirit nisi quantum prestat.



CAPUT XXXuI. De periurio et falso testimonio.

 Predicandum est ut peiurium fideles caueant et ab hoc summopere abstineant, scientes hoc grande scelus esse et in lege et prophetis siue euangelio prohibitum. Audiuimus enim quosdam parui pendere hoc scelus et leuem quodam modo periuris penitentie modum imponere. Qui nosse debent talem de periurio penitentiam  imponere debere qualem et de adulterio, de fornicatione, de homicidio, et de ceteris criminalibus uitiis: quoniam in lege Domino precipiente habemus: Non periurabis in nomine meo, nec pollues nomen Dei tui, et ne assumes nomen Domini Dei tui in uanum. Dicendum est etiam eis ut a falso testimonio se abstineant, scientes et hoc grauissimum scelus esse et ab ipso Domino in monte Sinai prohibitum, dicente eodem Domino: Non falsum testimonium dixeris, siue testis falsus non erit impunitus. Sciat se etiam quisquis hoc perpetrauerit tali penitentia purgandum ut superius dictum est de periurio. Dicendumque est illis quod summa, non dicam stultitia, sed nequitia est pro cupiditate auri et argenti, aut uestimentorum, aut cuiuslibet rei, aut  quod creberrime contingere solet, propter ebrietatem, in tam grande scelus corruere, ut aut septem annis in arcta erumna sit, aut ab Ecclesia sit repulsus, dicente Domino: Quid prodest homini, si lucretur totum mundum, et anime sue detrimentum faciat. Quippe cum aliis uideatur pius existere, sibimet crudelis existat. Si quis uero perpetrato periurio, aut falso testimonio, uel quolibet criminali peccato, timens penitentie longam erumnam, ad confessionem uenire noluerit, ab Ecclesia repellendus est, siue a communione et consortio fidelium, ut nullus cum eo comedat, neque bibat, neque oret, neque in sua domo eum recipiat.



CAPUT XXXuII.  De periurio, furto et rapina.

Quicunque sciens periurium perpetrauerit, annis septem se penitentie subdat, et ita deinceps ad communionem reuertatur. Qui uero cupiditate captus furtum fecerit, quod abstulerit reddat, et annis quinque penitentiam agat. Similiter et qui per rapinam alterius res iniuste abstulerit, et hoc quod ui illicite extorsit restauret, et totidem annis, id est quinque, reatum suum penitentie ieiuniis diluat. Si autem nescit cui damnum intulit, aut non ualet reddere quod uiolenter subrepsit, asperiori penitentie se submittat et post septem annos perfectionem  plenam consequatur acta legitima penitentia.



CAPUT XXXuIII. De obseruationibus uanitatum.

[a 1Kb] Quicunque fidelium auguria et auspicia siue somnia uel diuinationes quaslibet more gentilium obseruauerint, siue sortes quas mentiuntur esse sanctorum, que clerici uel laici detecti fuerint uel consulere uel docere, aut in domos suas huiusmodi homines introduxerint exquirendi aliquid arte malefica, aut domos suas lustrauerint, ab ecclesia quinquennio habeantur extranei penitentiam agentes secundum antiquas regulas constitutas. Non enim licet Christianis traditiones gentilium obseruare uel colere elementa, aut lunas, aut stellarum cursus, aut  inanem signorum fallaciam, pro domo facienda uel segete uel arboribus plantandis uel coniugiis sociandis. Scriptum est enim: Omnia quecunque facitis, in nomine Domini facite. Nec licet in collectionibus herbarum aliquas obseruationes uel incantationes attendere, nisi tantum cum symbolo diuino et oratione Dominica. Similiter nec Christianas mulieres licet uanitatem in suis lanificiis obseruare, sed Deum inuocent adiutorem, qui eis sapientiam texendi donauit ut in omnibus honorificetur Deus.



CAPUT XXXIX. De homicidiis sponte commissis et non sponte commissis.

De his qui uoluntarie homicidium faciunt grauis sententia in Scripturis sacris est, dicente Apostolo: Qui templum Dei uiolauerit, disperdet illum Deus,  Templum enim Dei sanctum est quod estis uos. Qui cunque ergo uoluntarie homicidium fecerit, ab Ecclesia Dei est repellendus et a consortio fidelium sequestrandus iuxta canonum instituta, ubi ita scriptum reperitur: Qui uoluntarie homicidium fecerit, penitentie quidem iugiter se submittat, perfectionem uero circa exitum uite consequatur. Et item: Si quis uoluntarie homicidium fecerit, ad ianuam Ecclesie catholice semper iaceat, et communionem in exitu uite sue recipiat. Si autem non uoluntate, sed casu aliquo, homicidium fuerit factum, prior canon septem annis agi penitentiam iussit, secundus canon quinque mandauit. Et alibi : De homicidiis non sponte commissis, prior quidem definitio post septem annos penitentie perfectionem  consequi precepit. Secunda uero quinquennii tempus explere.



CAPUT XL. De homicidiis diuersis occasionibus perpetratis.

Si quis seruum proprium, licet criminibus multis approbatum, sine conscientia iudicis occiderit, excommunicatione uel penitentia biennii reatum sanguinis emendabit. Si uero domina furore zeli accensa flagellis uerberauerit ancillam suam, ita ut infra diem tertium animam cruciatu effundat, et quod incertum si uoluntate per septem annos, si in casu occiderit, per quinquennii tempora a communione  placuit abstineri. Quod si infra tempora constituta fuerit infirmata, accipiat communionem. Placuit etiam ut hi qui sibi ipsis aut per ferrum, aut per uenenum, aut per precipitium, aut per suspendium, uel quolibet modo uiolenter inferunt mortem, nulla illis in oblatione commemoratio fiat, neque cum psalmis ad sepulturam eorum cadauera deducantur. Similiter et de his placuit qui pro suis sceleribus puniuntur.



CAPUT XLI. De feminis que partus suos necant, et cum duobus fratribus fornicantur.

 Si qua mulier fornicauerit, et infantem qui exinde natus fuerit occiderit, et que studuerit abortum facere et quod est conceptum  necare, aut certe ut non concipiat elaborat, siue ex adulterio, siue ex legitimo matrimonio, has tales mulieres in morte non recipere communionem priores canones decreuerunt. Nos tamen pro misericordia siue tales siue conscias ipsarum decem annos agere penitentiam iudicauimus. Et si qua mulier duos fratres, aut si quis uir duas sorores habuerit, a communione se abstineant usque ad mortem, in morte autem eis communio pro misericordia detur. Si uero superuixerint communione accepta, et de infirmitate conualuerint, agant plenam penitentiam tempore constituto, et hoc secundum antiquam definitionem. Humanius autem nunc definimus ut eis decem annorum tempus penitentie tribuatur, ita tamen ut omni tempore uite sue fletibus  et humilitati insistant.



CAPUT XLII. De adulterio.

 Si cuius uxor adulterata fuerit, uel si ipse adulterium commiserit, septem annorum penitentia oportet eum perfectionem consequi secundum pristinos gradus. Si uero uxorem habens concubinam habuerit, non communicet, donec desinat ab ea et ad penitentiam reuertatur. Quod si conscio marito uxor fuerit mechata, usque in finem non communicet. Si autem eam reliquerit, post decem annos accipiat communionem.



CAPUT XLIII. De his qui fornicantur irrationabiliter.

  De his qui irrationabiliter uersati sunt siue uersantur, id est qui se miscent pecoribus aut cum masculis polluuntur, si quis ante uicesimum annum tale crimen commiserit, quindecim annis exactis in penitentia communionem orationis mereatur, deinde quinquennio in hac communione durans, tunc demum oblationis sacramenta contingat. Discutiatur autem et uita eorum qualis tempore penitudinis exstiterit, et ita misericordiam consequantur. Quotquot autem peracta uiginti annorum etate uxores habentes in hoc peccatum prolapsi sunt, uiginti quinque annis penitudinem gerentes in communione suscipiantur orationum: in qua quinquennio perdurantes tunc demum oblationis  sacramenta percipiant. Quod si uxores habentes et transcendentes quinquagesimum annum etatis ita deliquerint, ad exitum uite communionis gratiam consequantur.



CAPUT XLIu. De satisfactione et reconciliatione penitentium.

Satisfactio autem est causas peccatorum et suggestiones excludere et ultra peccatum non iterare. Reconciliatio uero est que post complementum penitentie adhibetur. Nam sicut conciliamur Deo quando primum per baptismum a gentilitate conuertimur, ita reconciliamur quando post peccatum penitendo regredimur. Quorum autem peccata in publico sunt, in publico debet esse penitentia per  tempora que episcopi arbitrio penitentibus secundum differentiam peccatorum decernuntur; eorumque reconciliatio esse debet ab episcopo siue a presbyteris, iussu tamen episcoporum, sicut canones Africani concilii testantur, ubi ita scriptum est: Cuiuscunque penitentis publicum et uulgatissimum crimen est quod uniuersam Ecclesiam commouerit, ante absidam ei manus imponatur.  Si uero penitens mortis periculum incurrerit, per episcopi licentiam a presbytero reconcilietur et communionis gratia muniatur, ne desperationis fune ligatus ad eternum pertrahatur interitum. Nulli ergo fidelium ultima penitentia uel reconciliatio siue corporis et sanguinis Christi perceptio neganda est. Quorum autem peccata occulta  sunt et spontanea confessione soli tantummodo presbytero ab eis fuerint reuelata, horum occulta debet esse penitentia secundum presbyteri iudicium cui confessi sunt, ne infirmi in Ecclesia scandalizentur uidentes eorum penas quorum penitus ignorant causas. Quali autem tempore penitentium reconciliatio fieri debeat ostendunt decreta Innocentii pape, ubi ita scriptum reperitur : De penitentibus autem qui siue ex grauioribus commissis siue ex leuioribus penitentiam gerunt, si nulla interuenerit egritudo, quinta feria ante pascha eis remittendum esse Romane Ecclesie consuetudo demonstrat. Ceterum de pondere estimando delictorum sacerdotis est iudicare, ut attendat  ad confessionem et ad fletus atque lacrymas penitentis, at tunc potest dimitti cum uiderit congruam satisfactionem. Sane si quis in egritudinem inciderit, ei est ante pascha relaxandum, ne de hoc seculo absque communione discedat. Hoc ergo ante omnia cauendum est, ne in extremis penitenti penitentia et reconciliatio denegetur, ne in desperatione pereat. Perdidisset enim latro in cruce ad dextram Christi pendens premium, si illum unius hore penitentia non iuuasset. uera ergo ad Dominum conuersio in ultimis positorum mente potius est estimanda quam tempore, propheta asserente: Cum conuersus, inquit, ingemueris tunc saluus eris.



CAPUT XLu. De pollutionibus nocturnis.

 Querendum est utrum post illusionem que per somnium solet accidere corpus et sanguinem Domini quislibet accipere ualeat, aut si sacerdos sacra mysteria celebrare debeat an non. Ad hec respondendum est quoniam in ueteri Testamento pollutum nisi prius lotum aqua usque ad uesperum intrare in ecclesiam non conceditur. Quod tamen aliter populus spiritalis intelligens sub eodem intellectu accipit, quia quasi per somnium illuditur qui tentatus uanis imaginibus immunditie in cogitatione inquinatur. Sed lauandus est aqua, ut culpas cogitationis lacrymis  abluat. Et nisi prius ignis tentationis recesserit, reum se usque ad uesperum recognoscat. Sed est in eadem illusione necessaria ualde discretio, que subtiliter pensare debeat ex qua re accidat menti dormientis. Aliquando enim ex crapula, id est ex nimio cibo uel potu, aliquando ex nature superfluitate uel infirmitate, aliquando ex cogitatione contingit. Et quidem cum ex nature superfluitate uel infirmitate euenerit, omnimodo hec illusio non est timenda; sed ille qui pertulit, se ipsum ac uestimenta sua aquis emundans, licite ministerium  peragat et ad sacra mysteria deuotus accedat. Cum uero ultra modum appetitus gule in sumendis alimentis rapitur, atque idcirco humorum receptacula grauantur, habet exinde animus aliquem reatum, non tamen usque ad prohibitionem percipiendi sacri mysterii uel missarum solemnia celebrandi, cum fortasse aut festus dies exigit, aut exhiberi mysterium, pro eo quod sacerdos alius in loco deest, ipsa necessitas compellit. Nam si adsunt alii qui implere illud officium ualeant, illusio per crapulam facta a perceptione sacramenti prohibere non debet, sed ab immolatione sacri mysterii abstinere, ut arbitror, humiliter debet, si tamen dormientem turpis imaginatio non concusserit. Nam sunt quibus plerumque ita illusio nascitur ut eorum animus  etiam in somno corporis positus turpibus imaginationibus non fedetur. Si uero ex turpi cogitatione uigilantis oritur illusio, mentem dormientis radix fedat coinquinationis. Quia quod cogitauit sciens hoc pertulit nesciens. Iste talis non debet accedere ad percipiendum uel consecrandum corporis et sanguinis Christi sacramentum quousque penitentie et abstinentie biduana uel triduana satisfactione purgatus et aqua ablutus mundetur, et sumente corpore purus ad tam sacratissimum mysterii munus accedere festinet immunis.




ANNO DOMINI DCCCLXuII.
WALTERIUS AURELIANENSIS EPISCOPUS.





WALTERII CAPITULA [a 3Kb] Promulgata in synodo apud Bullensem fundum secundo ordinationis eius anno, uII Kal. Iunii, celebrata.



CAP. I. Quomodo archidiaconi presbyteros discutiant.

 Ut archidiaconi per  sibi commissas parochias, diligenter [b 2Kb] discutiant presbyterorum fidem, baptisma, et missarum celebrationem: quatenus rectam fidem teneant; baptisma  catholicum obseruent; et missarum preces bene intelligant: psalmos digne secundum diuisiones uersuum modulentur; [a 1Kb] et Dominicam orationem cum symbolo et fide catholica ipsi intelligant, et omnibus bene pronuntiare diebus feriatis insinuent ad intelligendum:  ut sciat unusquisque quid petat ad Dominum. Et ut gloria Patri, et Filio, et Spiritui sancto, [b 5Kb] et Credo in unum Deum, apud omnes ad missam decantetur. Et ut ipse sacerdos cum sanctis angelis et populo Dei una uoce, Sanctus, sanctus,  sanctus [a 44Kb] ad missam decantet. Et omnimodis dicendum est presbyteris [b 3Kb] ut arma non portent; sed magis se confidant in defensione Dei quam in armis.



CAP. II.--- Quomodo per archidiaconos uita et doctrina presbyterorum cardinalium inuestigetur.

 Ut per archidiaconos [c 5Kb] uita, intellectus, et doctrina cardinalium presbyterorum inuestigetur. uita scilicet modestie, et sobrietatis, ac studium religiose conuersationis in  cunctis eorum actibus.  Intellectus uero, quomodo sit idoneus unusquisque suos fratres in fide sancte Trinitatis erudire: ut credant Patrem, et Filium, et Spiritum sanctum unum esse Deum omnipotentem, eternum, inuisibilem, qui creauit celum et terram, mare et omnia que in eis sunt: et unam esse deitatem, et substantiam, et maiestatem in tribus personis Patris, et Filii, et Spiritus sancti. Et quemadmodum Filius Dei incarnatus est de Spiritu sancto, et Maria semper uirgine pro salute, et reparatione humani  generis: passus, sepultus, et tertia die resurrexit, et ascendit in celos: et quomodo iterum uenturus sit in maiestate diuina iudicare uiuos ac mortuos, secundum merita propria. Et quia una erit resurrectio mortuorum; et quod impii propter scelera sua cum diabolo in ignem eternum mittantur: et iusti cum Christo et sanctis angelis in uitam eternam. In doctrina uero, qualiter eos qui tardiores sunt, de fide, spe, caritate, ceterisque uirtutibus uerbo et probabili exemplo eos qui indigent, possit instruere, secundum euangelicam et apostolicam, atque canonicam instructionem, qualiter indeclinabiliter uiuant, et a quibus uitiis eos oporteat abstinere, ne cum diabolo in eternam damnationem demergantur.



CAP. III. De mulierum conuersatione presbyteris uitanda.

 [a 14Kb] Ut iuxta sanctorum interdicta Patrum nullus sacerdotum quamlibet sexus muliebris in domo sua cohabitare permittat: neque sine arbitris, uel testibus idoneis cum aliqua solus loqui presumat: ne forte sibi, aut alicui famulorum derogationis suspicio oriatur.



CAP. Iu. Ut presbyter omnia munda habeat.

 Ut unusquisque presbyter, sicut munditiam anime et corporis habere salubriter admonetur, [b 1Kb] ita quibus Deo ministrandum est indumenta, et altaris ornamenta, [c 3Kb] absidamque circa  altare, uel potius, imo totam edem ubi sacramenta tractantur: et ubi sanctorum semper est presentia angelorum, nitidissime et reuerenter custodienda preuideant: ne forte cum missi e latere nostro una cum archidiacono illuc uenerint, aliquid reprehensibile inueniant, unde seuerius fraternitatem cuiuspiam redarguere compellamur.



CAP. u. Ut uasa sacra non dentur in pignus.

 [a 2Kb] Ut nullus sacrum uas, aut aliquid Deo sacratum loco pignoris dare presumat: nisi causa redimendorum captiuorum, aut in restauratione sarta tectorum ecclesie. Et hoc ipsum ne fiat nisi per licentiam episcopi. Et ut res ecclesie que a fidelibus sunt oblate, nullus distrahere presumat.



CAP. uI. Ut unusquisque presbyter clericum et scholam habeat.

 [b 2Kb] ut unusquisque  presbyter suum habeat clerium, quem religiose educare procuret. Et si possibilitas illi est, scholam in ecclesia sua habere non negligat: solerterque caueat, ut quos ad erudiendum suscipit, caste sinceriterque nutriat.



CAP. uII.--- De libris ecclesiasticis, et de eucaristia semper habenda.

 Ut libros ecclesiasticos, Missalem uidelicet, Euangelium, Lectionarium, Psalterium, Antiphonarium, Martyrologium, et Homeliarium, per quos se et alios informare debent, habeant. Et per libros bene correctos emendent, ne opus Dei cum desidia facere uideantur. Ut unusquisque capitula de maioribus uel minoribus uitiis, seu etiam uirtutibus, per que  cognoscere possit, uel predicare subditis suis ut caueant ab insidiis diaboli. [c 75Kb] Et ut semper eucaristiam presbyter habeat paratam, ut quando quis infirmatus  fuerit, aut paruulus egrotauerit, statim eum communicet, ne sine uiatico moriatur



CAP. uIII. De hospitalitate exercenda.

 Ut hospitalitatem in inuicem, et in omnes alacriter exerceant: quia ipse Dominus dicturus erit in remuneratione magni diei, Hospes eram, et collegistis me . Apostolus inquit hospitalitatem laudans, Per hanc quidam placuerunt Deo, angelis hospitio susceptis . Quod si quis presbyter pro paupertate hospitalitatem dicit uiantibus exhibere non posse, saltem in domo sua eum libenter recipiat, saluamentum, focum, aquam, stramen ad lectum ei prestet, et ad emendum que ei necessaria sunt, ei querere adiuuet. Nam ipsa  ueritas per se loquens, ait: Si quis dederit calicem aque frigide tantum in nomine discipuli, amen dico uobis, non perdet mercedem suam .



CAP. IX.--- Ut presbyteri dotem habeant.

Ut presbyteri qui necdum dotem, iuxta quod in capitularibus domini ac senioris nostri, Caroli uidelicet gloriosissimi regis, nec non et aui, et patris illius capitulo octogesimo quinto continetur, ad suas ecclesias consecuti sunt, ad nos referant; et diuino adiutorio nostroque consilio a senioribus suis impetrent: et si aliquid amplius habuerint, debitum seruitium suis senioribus impendant.



CAP. X.--- De curis secularibus uitandis, et usura.

 Ut presbyteri siue diaconi fide iussionibus, et uenationibus non deseruiant, neque conductores existant, nec usuras exerceant, aut fieri permittant. Usura etenim est ubi amplius  requiritur quam datur. uerbi gratia, si dederis decem solidos, et amplius requisieris: uel si dederis modium uini, frumenti, et iterum super alium exegeris.



CAP. XI.--- De iuramentis uetandis.

[a 3Kb] Ut plebibus suis denuntient ne iuramentis assuescant.



CAP. XII.--- De uitandis excommunicatis et facinorosis.

 Ut nemo cum excommunicatis et predonibus manifestis, siue raptoribus seu homicidis et sacrilegis communicet, nec missam cantet, nec Aue in uia eis dicat: sepulturam non prebeat,  nec ullo modo, nisi corrigendi causa cum eis loquatur. Et omnibus in suis parochiis morantibus diebus Dominicis ad missam pronuntient, ne talibus se coniungant. Si quis aliter fecerit, sciat se damnatum, nisi penitentia interueniente, ab omnibus conciliis canonice institutis: nec non et a trecentis decem et octo pontificibus in Nicena synodo Spiritu sancto preordinante congregatis. Nam et de his Paulus, uas electionis, protestatur dicens: Quia rapaces regnum Dei non possidebunt . Ioannes quoque apostolus de hoc ipso loquitur: Quia qui dixerit ei Aue, communicat operibus eius malignis . Scimus enim quia nulla pars Christo cum Belial: quia unusquisque cuius opera agit, eius filius appellatur.



CAP. XIII.--- De obseruatione ieiuniorum.

 [b 5Kb] Ut ieiunia a pastoribus iniuncta diligenter  obseruent, ne, quod absit, propter inobedientiam culpabiles inueniantur.



CAP. XIu. De operibus misericordie exercendis.

 Ut operibus misericordie, hoc est eleemosynis et orationibus, subditos assuescere doceant: quoniam his duabus aliis propitiatio Dei obtinetur.



CAP. Xu. De opere seruili diebus Dominicis prohibendo.

 Ut mercata diebus Dominicis, aut carrigationes fieri permittant: sed a uespera usque ad uesperam resurrectio Domini honoretur.



CAP. XuI. De tabernis et scurrilitatibus fugiendis.



Ut presbyteri, uel reliqui ordinis ecclesiastici in tabernis non bibant, nec scurrilitatibus cachinnum mouentibus consuescant: scientes quod de omni uerbo otioso rationem reddent, hi maxime quorum sermo omni tempore sale debet esse conditus: ut uerbo et opere exemplo sint, et forma cunctis cernentibus, prestentque gratiam audientibus.



CAP. XuII. Quomodo in consortiis et conuiuiis gerere se debeant.

 [a 142Kb] Ut quando ad conuentum, quod ipsi consortia appellant,  ueniunt, religiose equitent: iuniores prioribus fratribus debitum honorem impendant. Si quando autem in cuiuslibet anniuersario ad prandium presbyteri inuitantur, cum omni pudicitia et sobrietate a procaci loquacitate et rusticis cantilenis caueant. Nec saltatrices in modum filie Herodiadis coram se turpes facere ludos permittant. Sed in unum conuenientes, sicut reliquos cibi et potus ministros, ita lectorem sancte edificationis constituant: quatenus sacerdotalem reuerentiam laudabili maturitate exhibeant, et in eorum sanctis  moribus honorificetur Deus per Iesum Christum.



CAP. XuIII. De sanctorum festiuitatibus indicendis et obseruandis.

 [a 1Kb] Ut celebres sanctorum festiuitates solemni cultu obseruent, et obseruandas suis plebibus antea cognitent. Hoc est, [b 1Kb] natale Domini, B. Stephani, S. Ioannis euangeliste, Innocentium; octauas Domini, Epiphania, [c 1Kb] natiuitatem S. Marie, purificationem S. Marie, assumptionem S. Marie; [d 1Kb] Sabbato sancto, [e 2Kb] Pasche dies uIII [f 3Kb] litania maiore;  [a 1Kb] ascensio Domini, [b 2Kb] Pentecosten, S. Ioannis Baptiste, S. Petri, S. Pauli, S. Martini, S. Andree. [c 3Kb] Nostrorum preterea patrum, quorum piis apud Dominum patrociniis uicinis iuuamur, B. Euurtii de  transitu, B. Aniani de transitu, B. Benedicti, B. Maximini, B. Lifardi similiter de transitu; de Inuentione salutifere crucis, de Exaltatione eiusdem uiuifice crucis.



CAP. XIX. Quod conuententes ad synodum litigare non debeant.

 Ut quando ad synodum bis in anno, sicut sacri canones impreuaricabiliter docent, conuocantur, seculares querelas et altercationes debitorum ita coram prioribus fratribus, aut coram archidiaconibus suis sopitas et rationabiliter diffinitas habeant: quatenus tunc non litigia, aut quasi forenses querimonie accusantium et defendentium actitentur: sed solummodo que ad sacrum ministerium pertinent eo tempore tractentur, ut aut discamus aliquid, aut doceamus in alterutrum.



CAP. XX. De ritibus sacramentorum, et gradibus  ecclesiasticis memoriter discendis, et coram episcopo recitandis.

Ut singuli sacerdotum sacramenta que circa initiandum baptismate Christianum agenda sunt, et que ad uisitandum et reconciliandum infirmum pertinent: et que defunctorum exsequiis impendenda sunt, et canones [a 2Kb] memoriter coram nobis recitare  et exponere ualeant. Gradus quoque ecclesiasticos similiter memorie commendatos habeant. Et unde unicuique gradui in ueteri Testamento origo fuerit, et quomodo Nouum in idipsum concordet: et quemadmodum Saluator eosdem gradus in se compleuerit, sano intellectu, nouerint explanare.



CAP. XXI. Ut alumnos nonnisi dignos ad gradus offerant.

Ut quouscunque presbyteri de suis alumnis in quolibet gradu promouendos obtulerint, sicut probabilis illorum uite testes idonei esse debent, ita in suprascriptorum tenore sacramentorum et graduum edoctos exhibeant, quatenus et memoriter ea tenere, et intellectuose sciant explanare.



CAP. XXII. De computo discendo.

 [b 1Kb] Ut omnes presbyteri calculandi peritiam habeant, et suos in idipsum studiose erudiant.



CAP. XXIII. Ut canones non ignorent.

 [c 3Kb] Sacros preterea canones  nulli sacerdotum ignorare permittitur, nec quid quam facere quod Patrum regulis possit esse contrarium.



CAP. XXIu. Ut contra canones nichil agatur.

Ut nullus contra canonum statuta quidquam agere permittatur: quoniam sicut in decretalibus Zosimi pape, capitulo habetur secundo : Si quis  interdicta despexerit, gradus sui periculo subiacebit.

Itaque, beatissimi Patres, et karissimi filii, in omnibus uigilanter, auxiliante diuina gratia, cauete ne per istorum seriem capitulorum aliquam repre hensionis noxam incurratis, qua interdicti laqueo, quod absit, impediamini.




ANNO DOMINI DCCCLXuII.
ROTHADUS II SUESSIONENSIS EPISCOPUS.





NOTITIA HISTORICA IN ROTHADUM.


 ROTHADUS II ordinatus fuit episcopus anno Christi 822 uel sequenti, triginta uidelicet annis ante depositionem; quod patet ex epistola 27 Nicolai summi pontificis: successit igitur Rhotado huius nominis primo, non Absaloni, uel Berthario, qui nec suo loco, imo in melioris note catalogis recensentur. Regebat is Ecclesiam Suessionensem, cum S. Sebastiani martyris reliquie Roma allate anno 815 ab Hilduino abbate in templo B. Medardi collocate sunt. Ceterum cum Rothado et Hincmaro Rhemensi metropolitano graues intercessere inimicitie; de cuius gestis plura apud Sirmondum tomo III Conciliorum. Interfuit synodo Beluacensi anno 845, Parisiensi 846, Carisiacensi 848, Turonensi Iu, 849, Suessionensi II, 853, uermeriensi II, eodem anno, apud Saponarias 859, Tuciacensi denique subscripsit anno 860. At congregato concilio Siluanectensi anno 863 coram plurimis episcopis, presidente Hincmaro, qui in Rothadum uetere odio infensus erat, propterea quod presbyterum quemdam in stupro deprehensum  immerito, ut arguebat, deposuerat, Rothadus ipse damnatus et eiectus fuit ab episcopatu; cumque Romanam sedem confestim appellasset contra canonicas regulas, alio in eius locum subrogato in monasterium detruditur, prohibitus ab eodem Hincmaro uariis artibus ne Romam pergeret. Idem presul, uir uenerande senectutis, officium episcopale semper laudabiliter exercuerat, quod testatur Nicolaus pontifex uerbis huiusmodi, epist. 29 ad Hincmarum. »Multorum dolentium auditu ueraci cognouimus quod Rothadus frater et cepiscopus noster Ecclesie Suessionice, pro quodam presbytero, qui pro facti sui qualitate honoris proprii ante triennium fuerat priuatus officio, a uestra sanctitate fuit impetitus, et adhuc, quod nefas est, sedem apostolicam appellans, iuxta quod sibi a Patribus constat esse permissum episcopatus etiam absens exspoliatus honore, et in exsilium deportatus, hactenus in monasterio retrusus existat. Unde gemimus, ualdeque dolemus. Namque  cum debuerat honoribus pro sua senectute multiplicibus ampliari, et pro tot laboribus ac obsequiis in Ecclesia Dei, pariter et principibus mundi, fideliter ac utiliter impensis, maiori dignitate frui, et iam tandem sine cuiusquam impulsione quietus existere: nunc econtra dehonestatus, et ad iniuriam B. Petri apostolorum principis, cuius sedem appellauerat, fame et siti, ac innumeris maceratus miseriis ac depositus pariter et abiectus existit:  hoc autem expresse decernimus ut, post triginta dies postquam hec nostra epistola ad uos delata fuerit, prefatum Rothadum omnino restituatis pristine dignitati.« Porro synodi Siluanectensis presulibus etiam rescripsit Nicolaus, eius acta aduersus Rothadum auctoritate apostolica rescindendo, de cuius calamitate sic loquens ep. 33: »Cognoscat, inquit, experientia tua, frater carissime, de tuis tribulationibus multum apostolatum nostrum doluisse, imo dolere; sed credimus Dei misericordiam tibi proxime adfuturam, que te et sicut Danielem educat de lacu leonum: nunc autem metropolitani, et ceteri episcopi qui circa te sententiam protulerunt, nobis multa sub gestorum serie de te, uel contra te intimauerunt; sed nos precepimus eis ut te de monasterio educerent, et tecum uenientes honorifice presentarent: unde, frater carissime, stude, quantum potes, ut cum tibi rex et episcopi quemadmodum statuimus, licentiam dederint Romam properandi, mox utcunque uenire non differas.« Hincmarus  igitur cum ceteris episcopis qui Syluanectensi concilio adfuerant, et Rothadum, in monasterium detrusum, iniusto iudicio episcopatu suo amouerant, Nicolai pontificis monitis ac iussu excitati, tandem obtemperantes ipsum Rothadum uinculis soluerunt: hinc Nicolaus uarias epistolas legitur eam ob rem scripsisse ad Carolum regem, Hincmarum, Ecclesiam Suessionensem, et alios: ipse autem sic loquitur ep. 34, ad sanctissimum Rothadum: »Sciat sanctitas tua quoniam misimus increpatoriam epistolam pro te, Hincmaro, sancte Rhemorum Ecclesie uenerabili archiepiscopo, eo quod post appellationem ad sedem apostolicam, in te depositionis intulerit sententiam: nunc autem uenit Liudo religiosus diaconus, secum epistolas regis  et Hincmari ferens, que te iussu ipsius regis de monasteriali custodia eductum, et cuidam episcopo familiari tuo commendatum esse fatebantur.« Rothadus ergo Romam pergens, in concilio Romano  per pontificem restitutus est XII Kal. Febr., anno 865. Rem gestam prosequitur Anastasius Bibliothecarius in uita Nicolai, cuius uerba opere pretium est adducere: »Hincmarus, Rhemorum archiepiscopus, Rothadum Suessionice urbis episcopum, sedis apostolice iudicium appellantem, contra Sardicensis concilii regulas deposuit, custodiaque arcta seruari precepit. Cuius uidelicet depositi ter beatissimus papa libelles cum innocentie suscepisset, ad  ipsum archiepiscopum scripsit, monens litteris et precipiens ut depositum Rothadum Romam dirigeret, cum suis missis audiendum: sed ueniente eo hanc Romanam secundum mandatum B. pape ad urbem, et per nouem circiter menses ibi commorante, nunquam penitus ex accusantium parte quisquam adfuit, qui coram sanctissimo presule cum eodem Rothado contenderent. Tunc in die uigiliarum Natiuitatis Domini nostri Iesu Christi, qui secundum olitanam consuetudinem huius apostolice sedis presul, cum clero et populo in basilica Dei genitricis ad Presepe missarum officia celebrare consueuerat, conueniens cum omnibus papa benignus fecit in ambone publice de ipso Rothado sermonem significans qualiter sedem apostolicam appellans depositus fuerit, et in conspectu suo nullus per tot menses accusatorum occurreret. Denique consentiente sibi episcoporum, presbyterorum et diaconorum, omnium conuentu, decreuit ut dignus esset idem Rothadus indui sacerdotalibus indumentis, qui a nemine  per tot menses accusabatur; et ad sedis apostolice iudicium proclamabat, ne honore priuaretur. Ubi uestitus episcopali Rothadus indumento, omni tempore se pollicitus est suis infestatoribus responsurum. Rursus exspectatis aliquantis diebus, scilicet usque in diem natalium sacre uirginis Agnetis, qui est XII Kal. Februarias, sed nec sibi quisquam adfuit  aduersus Rothadum, iam restitutum episcopum aliquid altercans. Conueniente ergo beatissimo presule cum omnibus in basilica ipsius uirginis foris muros Urbis, uia Numentana, idem Rothadus episcopus excusationis et promissionis sue qua pollicitus fuit se omni tempore accusatoribus suis responsurum, libellum summo pontifici tradidit. Qui coram multis audientibus iussu presulis eximii est recitatus, ubi etiam restitutionis eius forma relecta est. Et post omnium consensum in ecclesia B. Constantie, iuxta eamdem S. uirginis basilicam, decreto beatissimi huius presulis supradicti Rothadus, iam restitutus episcopus missarum solemnia solemniter celebrauit.« Totius porro controuersie sue cum Hincmaro series disertim expressit Rothadus libello proclamationis contentam, quam Rome degens obtulit summo pontifici, in quo uite ipsius acta continentur tomo III Conciliorum Sirmondi. Dein apostolicis litteris munitus, ad suam sedem regressus est: pro eodem Nicolaus ad Carolum Caluum scripsit, ut legitime restituto  faueret, resque ipsius Ecclesie reddi mandaret qua episcopus »conscientia purus, conuersatione innocens columbarum simplicitate, ac prudentia serpentis,« insignis predicatur. Post restitutionem uero adfuit concilio Suessionensi III anno 866; item Tricassino, 867. Obiit rebus gestis in episcopatu clarus circiter anno 868.





ROTHADI EPISCOPI LIBELLUS PROCLAMATIONIS QUEM Nicolao pape obtulit cum Rome sextum iam mensem exspectasset.


 Ego Rothadus peccator, Suessionensis Ecclesie, sedem appellans apostolicam, irregulariter episcopatu priuatus, calamitatum mearum suggero lugubrem historiam, non omnia que passus sum retexens, quod impossibile forsitan erat, et ne nimis fastidiosa narratio tuis, piissime presul, auribus importuna uideretur. uenerabilis igitur metropolitanus Hincmarus, sancte Rhemensis Ecclesie antistes, quibusdam occasionibus exortis, acri circa me infestinatione certans, diu multis ac uariis laboribus meam uexabat exiguitatem. Ego autem, quantum poteram, illum tolerans, in his ei nequaquam pro suo libitu acquiescere uolui que sacris perpendebam auctoribus esse contraria. Dumque ad synodum, iussu gloriosi regis Caroli, pro utilitate  sancte Dei Ecclesie conuocatam, episcopi conuenissemus, et ipse quasi omnium dominus presidens ac preualens, sententiam in me damnationis uiolenter ac precipitanter iaculari acceleraret, hanc ego apostolicam sedem, atque apostolicum presulem, uniuersalis Ecclesie summum prouisorem, appellare maturaui. Cumque mihi hoc denegare non presumeret, sancta synodo decernente, egre tamen eundi prebebat assensum, constituens dinumeratos dies ultra quos omnino non retardarem  iter. Inde ego festinato cursu ad nostram ciuitatem reuersus, de instanti itinere moras non patiebar, quam letus, si ad apostolorum limina contendere meruissem, ut ad domini mei tanti pontificis et piissimi patris, omnium ad se confugientium tutissimi defensoris ac protectoris, sacram peruenirem presentiam. Cumque iam e uicino parati itineris immineret egressus, litteras domino meo regi, et meo archiepiscopo dirigere curaui, nostram illis Ecclesiam committens, multumque postulans ut iuxta suum uterque officium eam dirigere procurarent, donec de me excellentissimus Romane urbis presul finem determinaret legitimum. Misi et litteras ad illum olim presbyterum, pro cuius ego regulari depositione, quia in stupro fuerat deprehensus, et  abscissus a meo iudicabar metropolitano, ut et ipse mecum huc ante tuam, domine papa, audientiam examinandus adueniret. Quarum exemplaria pre manibus habeo, et si uobis placet, apostolatui uestro offeram. Aliqua quoque capitula conscripta cuidam nostro confratri et cepiscopo transmisi, sub eodem temporis articulo per easdem manus deferens, que ut premissum est memorato regi et antistiti destinaueram. In quibus sane capitulis mea talis postulatio continebatur, aliis episcopis qui in meam damnationem  participare nolebant insinuanda, ut ipsi parati essent, sicut fraternitatis amatores et sectatores caritatis, iuxta beatissimi apostoli sanctionem , meam defendere ac tueri salutem. Sed ille meus unanimis frater, cui hanc mei curam committebam, tunc defuit. Hincmarus tamen continuo causam persensit. Adhuc dominus rex, et isdem meus prelatus, in eodem loco manebant, ubi sub una eademque mora mee paruitatis epistole, et illa capitula, uti relatum est, presentabantur. Moxque Hincmarus ipse archiepiscopus scriptorum portitorem diligenter iussit inquiri, cur illis non ostenderet apices quos sigillatim detulerat. Qui confiteri compulsus respondendo subiunxit: Quia ille, inquiens, ad quem mihi crediti sunt perferendi, non  hic modo apparet. Nec cessauit ille, donec persuaso rege subito quasi collecta synodo ex ipsis qui supererant episcopis presbyterum introduci fecit inuitum, ipsum uidelicet litterarum latorem. Ceperunt hinc et inde in medio positum mouere, pulsare, et perurgere, sicuti hoc callide per insidias argumentatum erat, ut litteras, quas Rothadus per eum suo ad synodum metropolitano direxerat, citius presentaret. Neque ad synodum missus sum, ait, neque a Rothado episcopo, cuius nec ego sum clericus, litteras accepi Hincmaro reddendas. Cumque nullomodo presbyter ipsa uellet capitula prodere, iubente tamen rege, coactus reddidit: moxque Hincmarus regem postulauit ut Transulfum abbatem ad me dirigeret: qui ad nostram ciuitatem celerrime  perueniens, me iam paratum ut nostrum iter arriperem inuenit. Tunc ipse abbas in atrio ecclesie assistens, publica uoce ex uerbo regis, et Hincmari archiepiscopi auctoritate, prohibere curauit, ut nullus omnino ab ipsa ciuitate mecum egrederetur, ac ire uolentem Romam me prosequeretur. Nequaquam ita faciam, ego subintuli: sed sicut primum Romanum appellaui pontificem, iter dispositum, Deo auxiliante, minime differam. Hinc ego mirabar, et stupebam, quid sibi uellet talis immutatio, aut cur me a meo itinere retardarent. Sed prius aliquot dies fama uulgabat quod Hincmarus archiepiscopus dicere uolebat, quasi ego per aliqua capitula scribens renouari mihi iudicium petiueram. Quod certe falsissimum est, cum nec illa capitula ad eum direxi,  neque de aliquo tali iudicio ibi mentionem egi, nec electorum iudicum, secundum sacros canones, aut nomina, aut certe numerum expressi. Testor Deum creatorem omnium, quia nec in cogitatione mihi subripuit, ut appellationem huius eminentissime sedis ad aliam aliquo modo rationem diuerterem. Proh dolor! ablata est migrandi facultas, et circumseptus custodia in eadem sum ciuitate retentus. Acceleratur itaque de conuocanda synodo: qua in suburbio nostre ciuitatis congregata, rex inclytus a concilio est inuitatus. Tunc tres Hincmarus archiepiscopus episcopos ad me misit, mandans ad synodum ipsam ut sine mora uenirem. Quibus ego respondi quod non mihi ita liceret,  neque ego hoc ullatenus auderem, ut in preiudicio sancte Romane Ecclesie, omnium Ecclesiarum matris, eiusque excellentissimi rectoris, circa posito cuicunque prebeam aliquo modo assensum. Ad illam summam auctoritatem sine intermissione appello, cui nullus potest contradicere, que a Domino Iesu Christo per beatum Petrum apostolum tantum meruit principatum. Iudicium ergo illius ad quam proclamaui expeto, nec alibi nisi Rome iudicari consentio, quia preposterus ordo est inferiorem superiori anteferri. His auditis, qui missi fuerant synodo renuntiauerunt. Iterum secundo et tertio me continuatim inuitantes, in eadem inuenerunt ratione persistere. Nouissime uero industriose persuadebant, suam offerentes fidem, nichil incommodi perpessurum,  aut saltem domino regi in proximo loco synodi locuturus occurrerem. Quod etiam mihi nostri fratres Ecclesie nostre filii iam suadere ceperunt, ut pio principi mee paruitatis exhiberem presentiam. Annui ego, et ad locum quo me ducebant transiui, sacerdotalibus uestitus indumentis, sanctum Euangelium et lignum sancte crucis circa mea pectora gerens. Cumque me in quoddam diuersorium pro foribus synodi a nostris omnibus separatum introduxissent, obnixis precibus postulaui per Leudonem diaconum, ut dominus rex locum mihi indulgeret secum loquendi. Qui mox pro sua pietate ad me indignum uenire dignatus est, meque benigne audiuit, sed exaudire non est permissus. Nam cum illum ualde suppliciter anxieque rogarem,  ut mihi Romam eundi libertatem, sicut ipse concesserat, non tolleret, sanctamque apostolicam sedem in suis priuilegiis honoraret, respondit hoc ad meum specialiter metropolitanum, sanctumque pertinere conuentum; se tantum sacris episcoporum monitis ac dispositionibus humiliter obediturum profitebatur: et illico recedens in synodum abiit, ibique resedit. Rursus tres consequenter episcopos ad me miserunt, qui multum fortiter ad synodum ut introirem hortabantur, meque impellebant, nunc blandiendo, nunc minando, me subuertere uolentes. Sed ego toto annisu iuxta uotorum meorum primam intentionem perseuerare contendi. Porro cum me perspicerent suis nolle studiis acquiescere, obseratis ostiis in eadem sum cella inclusus; neque egredi  omnino poteram, donec de me peccatore, sicut quibusdam tunc placuit, diffinirent. Meus etenim archiepiscopus uoluntatis sue propositum, quantum poterat, implere curauit: factusque est gratis meus ipse accusator, ipse testis, ipseque iudex: et sicut me absentem prout uoluit culpabat, sic et temere iudicare nec timuit, nec retractauit. Sed inter alia que mihi mendaciter obiiciebat, hoc unum specialiter ingessit, quod presbyterum, cuius supra feci mentionem, iniuste deposuissem. Quod procul dubio falsum est, ut multi idonei testes et episcoporum, et ceterorum clericorum, siue laicorum, et nouerunt et noscunt. Quem tamen ipse iam tribus annis transactis, absque meo consensu, seu consultu,  in suam receperat communionem, eique sacerdotali officio, quo cum triginta trium episcoporum iudicio legaliter priuatus erat, contra canonum statuta fungi precepit: illum uero presbyterum, quem in locum damnati per tres etiam circiter annos substitutum habebam, per uiolentiam, me ignorante, sibi fecit adduci. Nam cum in dominicorum die ipse presbyter paratus esset in ecclesia missarum solemnia populo celebrare, iussu archiepiscopi repente ibi homines adfuerunt, qui presbyterum extra basilicam dolo educentes subito rapuerunt, et infatigabili cursu citius ad eius presentiam pertraxerunt. Quem ipse mox excommunicatum in carcerem retrudi iussit, illumque depositum genitalibus truncatum in mee parecie ecclesia restituit. Hinc quoque mihi  contumacie et obstinationis imputabat reatum, quoniam sibi in talibus inobediens existerem: hoc a me exigere uolens, ut non quasi confrater et cepiscopus, sed ut proprius clericus, ad sua uota famularer. Similiter quod propter indebitam appellationem ad apostolicam sedem suis obtemperare precibus contemnerem; imo, quod ego non opinabar, canonicis institutionibus contrairem. Hec autem et alia mihi pari modo falsa ascribebat, que, diuina fauente gratia, et misericordia opitulante, quasi fauilla ad nichilum redigentur, et quasi fumus euanescent, te quidem, domine clementissime et coangelice papa, cum apostolorum meritis cooperante ac suffragante. Non enim meipsum a multis meis excuso peccatis, aut de bonis iustifico cum  sciam quod innumera de me dici possint non bona. uerumtamen illa, que malitiose ad meam uideo damnationem esse reperta, Deo teste et iudice, qui iudicaturus est uiuos et mortuos, non uera esse pronuntio. Denique sepefatus archiepiscopus meus in eodem concilio tanquam imperator triumphans, et tanquam summus ecclesie pontifex decernens, subiugata suo potentatui, et oppressa fratrum humilitate iam mihi intrepide, et, ut reor impie, iudicium depositionis emisit: paruipendens quod ulli ulterius inde esset rationem redditurus, et quasi hoc nulli deberet, in seipso confidens: et illud satis innotuit, quando me, quia ipsum solum offenderam, nullius posse alterius subleuari auxilio demonstrare conabatur, totumque mihi noceret, quod aliud sperabam  petebam presidium. Et ecce tres episcopi, quos Hincmarus huiusmodi simplicitatis esse nouerat, sententia excommunicationis, imo conspirationis, ab ipso meo damnatore accepta, ad me uiolenter inclusum properabant, et sicut illis iniunctum fuerat, lacrymosis suspiriis mihi propinabant. Mox  ego in terra prouolutus orabam, et adiurabam per nomen eterni Dei, ut ab isto iudicio cessarent, mihique, ut assidue petebam, Romam proficiscendi licentiam non adimerent. Tunc e uestigio, tanquam in latronem, more satellitum homines in me manus iniecerunt, meque rapaciter ad carceralem duxere custodiam. Quantis postea sim affectus iniuriis, ac per diuersa loca distractus, quanto fuerim labore fatigatus, tedet me, pudetque referre. Ad hoc namque coarctare satagebant, interdum aliquos honores, id est, unam abbatiam repromittentes atque spondentes, tantum ut in meam damnationem ego subscriberem. Interea ordinatur episcopus in cathedra uiuentis, quamuis ne unquam post appellationem Romani pontificis hoc fiat, sacri canones  euidenter uetare noscantur. Neque enim, sancte pater, tua mandata per apostolicas epistolas debita reuerentia, moreque solemni, siue auditu congruo, fuerunt obseruata. Denique requirere dignetur uestra sancta pastoralis sollicitudo atque diligentia, quale mihi immerito testimonium nostra perhibuit Ecclesia, quando uestris uenerabilibus legatis, Radoaldo atque Ioanni, obuia fuit turba ciuitatis nostre, ac circumiacentis regionis; et quid ab eis expetere magnis clamoribus, multisque precibus circa suum pastorem satagebant; licet ab Erchanrao episcopo, meo condiecesano, magnis minis atque percussionibus admodum prohiberentur, regis atque archiepiscopi mei interdictione denuntiata, ne omnino aliquid huiusmodi clamare presumerent. Et nunc  ego omnium episcoporum minimus, qui tamen apud quosdam non episcopus, sed iuxta paternitatis uestre beatitudinem episcopus uocor, in Domino ualde confidens, ad precellentiam uestri presulatus, piissime domine, confugere elegi, et de magnificentissima bonitate uestra auxilium sperans, ad sanctorum apostolorum sacratissima limina, opem suffragaminis impetraturus, decenter accessi. Ecce iam per dimidium annum ante ianuam apostolice pietatis pulsans assisto, rationem de omnibus, que mihi falso et iniuste sunt obiecta, reddere paratus: nullusque est qui in presenti aliquam aduersus me uocem proferat accusationis. Et quoniam ante uestram dignationem, neque me falsum exhibere, neque negotii mei causas exponere, uel preces  meas, ut decuerat, scio perorare: restat ut ipsi de me, secundum sapientiam celitus uobis donatam, misericorditer quod cepistis perficiatis, ne se iactitent temeratores, propter meam uilitatem et indignitatem, apostolica iura et canonica preualuisse infirmare statuta.




ANNO DOMINI DCCCLXuII.
NICOLAUS I PONTIFEX ROMANUS.





NICOLAI PAPAE I uITA.


 Nicolaus  natione Romanus, ex patre Theodoro regionario, sedit annos nouem, menses duos, dies uiginti. Huius insignes beatissimi actus omnibus a primordio pueritie sue fulserunt, intactisque moribus claruerunt. Tanta enim sacrorum comptus erat pulchritudine operum, ut nichil ludi, nichilque, ut pueri solent, inhonesti delectaret illum. uacabat autem patientie et sobrietati, flagrans humilitate, puritateque precipua. Pater uero eius liberalium cum fuisset amator artium, et nobilissimo polleret stemmate, castis [forte cunctis] eum elementis, almificisque ritibus imbuens, litterarum studiis, et optimis artibus perornabat, ita ut nulla sacrarum species remaneret disciplinarum, quam internis conceptam uisceribus, sueque cognitioni traductam non haberet. Crescit autem membris, crescit et sapientia, clarus modestia, spiritu et scientia decoratus: probabilium nempe morum si quoscunque uiros conspiceret, illico concitus adherere studebat, illisque congratulabatur  optime.

Cumque cum prudentissimo patre ad quemdam beatissimum crebro uirum accederet, qui sancti per illustrationem Spiritus plura fidelibus predicabat, amplo eum asserebat in culmine ascensurum. Decoris enim intimi magnitudinem intuens, mentisque dulcedinem coruscare, huius ordinatione ad clericatus perductus est ordinem, ut quod diuino senserat nutu, futuris temporibus impleretur. Sergius porro presul in summe actionis cum fastigia conscendisse eum audiret, parentum illum deducens ab edibus in patriarchio locauit, et in subdiaconatus per benedictionis gratiam constituit gradum. In quo mirificis obseruationibus degens, celesti fruebatur ardore. Sergio uero papa ab hac corruptibili uita subtracto,  Romane Ecclesie Leo gubernacula presul suscepit.

Qui in eo sepissime uidens perseuerantie fructus, ingenti illum diaconum consecrauit dilectione. Hoc quippe eo in ordine ministrante, tanta illi desuper concessa fuerat gratia, ut summe actionis a cunctis cerneretur perfectionibus rutilare. Amabatur autem a clero, a nobilibus laudabatur, et a plebe magnificus amabatur.

Leone scilicet papa defuncto Benedictus mire beatitudinis uir, et sacratissimus pontifex, superno protectus auxilio Romane preponitur sedi, sueque illum administrationi coniunxit, eo quod magis illum, quam sue consanguinitatis propinquos dilexit, ita ut per nullius hore momentum sine illo esse delectaretur. Quidquid ecclesiasticarum rerum utilitatibus intuebatur congruere, cum eo promulgans diffinitioni tradebat, prudentissimas sui contemplans arbitrii opes, sensusque clarescere uirtutem: utriusque enim semper obseruantia utiliora suo conamine faciebat.  Ad extrema tandem uite Benedictus perductus, pretiose mortis calicem sumpsit, suisque eum humeris, cum adhuc diaconus esset, usque ad apostoli beatissimi Petri basilicam cum aliis diaconibus gestans, propriis manibus tumulo collocauit, dilectionis premium pandens quod circa eum habebat, et amoris integritatem.

Eo autem tempore inuictissimus Roma Ludouicus Cesar discesserat. Qui eius cum transitum cognouisset condolens, concitus ad eam reuersus est. Romani quippe tanto pastore amisso mestissimo gemitu lacrymas effundebant.

Cumque clerus, proceres et optimatum genus congregarentur, ieiuniis et orationibus, atque uigiliis insistebant, incessabili Dominum conamine obsecrantes,  ut qualem amiserant talem illis dignaretur ostendere uirum, quem pontificatus culmine subleuarent. Hec uero dum gererentur, in basilicam beati Dionysii confessoris atque pontificis cum uniuerso populo conuenerunt.

In qua per aliquod spatium confabulantes horarum, sidereo accensi fulgore unanimes illum apostolice sedis presulem esse sanxerunt, et celeri gressu ad principis apostolorum Petri continuo aulam properauerunt, in qua ipse confugiens, latitabat. Dicebat enim indignum se tanti regiminis gubernacula esse suscepturum. Impetum uero qui aderant facientes, uiribus illum de eadem basilica abstrahentes, sacris acclamationibus in patriarchium Lateranense introduxerunt, apostolicoque solio imposuerunt. Postmodum uero a nobilissimorum cetibus, cunctoque etiam populo in basilicam beati Petri apostoli deductus, presente Cesare consecratus est, apostolicaque sublimatus in sede factus est pontifex, et missarum solemnia supra beatissimum corpus  apostoli beatifice celebrauit. Qui densis optimatum populique agminibus cum hymnis et canticis spiritalibus in patriarchium iterum Lateranense perductus est. Coronatur denique, Urbs exsultat, clerus letatur, senatus et populi plenitudo magnifice gratulatur, uIII Kalendas Maii.

Tertio igitur consecrationis eius die cum Augusto conuescens ophistico [f., sophistico] famine resplendebat, caritateque plenus epulabatur in Christo. Finitoque conuiuii apparatu consurgit, Cesaremque specialem, et ueluti carissimum deosculans filium, immenso circumdedit amore.

His itaque gestis serenissimus imperator inde discessit, sedemque in loco qui Quintus dicitur collocauit. Beatissimus autem presul hoc audiens dilectionis eius compulsus plenitudine atque amoris, ad eumdem cum proceribus et optimatibus Romani nominis locum properauit. Excellentissimus quem cum uidisset Augustus, obuius in aduentum eius occurrit,  frenumque Cesar equi pontificis suis manibus apprehendens, pedestri more, quantum sagitte actus extenditur traxit.

Imperiale cum quo ingressus tentorium salubribus adinuicem fruebantur colloquiis, mensisque epulis perornatis pariter cibum speciali sumpserunt alacritate. Satiati scilicet mensisque remotis, plura serenissimus Cesar beato presuli contulit dona. Quibus susceptis, equum conscendens, unde discesserat conabatur reuerti.

Augustus eius amore fretus imperialis equi superscandens cathedram, ouanti cum eo incedebat animi uoluptate. Ad quemdam quidem cum peruenissent spatiosissimum itineris locum, imperator equo descendit, equumque pontificis iterum, ut meminimus supra, traxit, dulcissimisque osculis ad inuicem propinquantes latiflue [luciflue] gratulati sunt.

Cesar uero ad tentorium remeans ceptum arripuit  iter. Presul autem nobilissimorum cetibus, quibus prosecutus fuerat, septus Romam ingressus, almificaque est comitatione magnificatus. Erat enim aspectu pulcher, forma decorus, doctus in uerbo, loquela humilis, actu preclarus, ieiuniisque et diuino cultui intentus, pauperibus largus, orphanorum protector, et uiduis fautor, populique cuncti defensor. Sed quia cuncta que sacri operis gessit, huic tradere scripture non possumus, ad ea que sanctis locis obtulit redeamus.

Hic beatissimus presul diuina inspiratione repletus, in diaconia sancte Dei genitricis Marie domine nostre que uocatur Cosmedin, fecit holosericam unam de stauraci, habentem historiam, leones maiores duos.

Ibi ipse fecit uelum album rosatum unum, ornatum in circuitu de Tyrio mire magnitudinis. Obtulit uero in iam dicta diaconia gabatham saxiscam de argento purissimo unam deauratam, que pensat  libras duas et uncias quatuor. Fecit autem in basilica Saluatoris, que Constantiniane nomen sumpsit a nomine Constantini, cruces de argento purissimo, que pendent ante figuram substantie carnis eiusdem Domini nostri Iesu Christi. In quibus ad laudem ipsius ecclesiam festis diebus cerea figura solitis, que pensant libras numero quatuor et semis.

Item in basilica quoque semper uirginis Marie domine nostre, que uocatur ad Presepe, fecit cantharum de argento sessilem parium unum, pensans libras octo et uncias quatuor.

Ipse quidem a Deo protectus et beatissimus pontifex superno fauore plenus obtulit in basilica beati Petri apostoli nutritoris sui gabatham de auro purissimo unam pretiosissimis gemmis pensantem libras numero tres, uncias octo.

Fecit etenim in confessione ipsius sacratissime basilice iugulum de auro mundissimo unum, pensans  libras numero duas. Similiter uero in iam dicta ecclesia fecit cruces de argento mundissimo numero sex, pensantes simul libras tredecim et uncias quinque. Eo autem modo in basilica doctoris gentium beati Apostoli cruces ex argento purissimo duas, pensantes simul libras numero quarto; nam et in basilica sancti Laurentii martyris, que sita est foris muros, fecit cruces duas de argento purissimo, pensantes simul libras numero quatuor.

Primo quidem pontificatus sui anno aurea quedam ipsius beatitudini pretiosissimis compta gemmis corona perducta est librarum habens pondera numero octo et unciarum quatuor, ad gloriam supra sacratissime eius altare basilice aureis ingenti exaltauit amore catenulis. uerum etiam in iam dicta ecclesia beati Petri apostoli nutritori suo gabathas ex argento purissimo numero nouem que pensant simul libras numero duodecim, et semis.

Ipse uero a Deo protectus uenerabilis et preclarus pontifex fecit in monasterio sancti Stephani et  Siluestri, quam nouiter fundauit sancte recordationis dominus Paulus quondam papa, in ecclesia maiore, que uocatur sancti Dionysii ad honorem et gloriam sacri altaris, uela quatuor de stauraci. Huius preclari pontificis, id est mense Octobri, die trigesima, indictione octaua, fluuius qui appellatur Tiberis, alueum suum egressus est, et per campestria se dedit; intumuit etiam inundatione aquarum multarum, et ingressus est per posterulam, que appellatur sancte Agathe, in urbe Roma quam hora diei transcendit, interea aliquibus locis, et ingressus est in ecclesiam beati Laurentii, que appellatur Lucine. Inde se extendit, et ingressus est in monasterium sancti Siluestri, ita ut ex gradibus qui ascendunt in basilicam beati Dionysii pre multitudine aquarum ne unus uideretur, excepto uno qui superius erat. Et exinde expandit super plateam, que uocatur uia Lata, et ingressus est in basilicam sancte Dei genitricis Marie, que ibidem est: tantumque  intumuit aqua, ut etiam porte ipsius ecclesie non uiderentur pre altitudine aquarum. Et inde ascendit per plateas et uicos usque ad cliuum Argentarii. Exinde redundans ingressus est per porticum, que est posita ante ecclesiam sancti Marci. Inde impetum faciens cepit decurrere in cloacam, que est iuxta monasterium sancti Laurentii martyris, quod uocatur Pallacini. Ab ipso die cepit et deinceps paulatim aqua se minuere, et fluuius post multo damno facto in suum alueum reuersus est.

Nam domos et muros euertit, agros desertauit, euellens segetes et eradicans arbusta. Simili modo in mense Decembrio, die uigesima septima, natali sancti Ioannis euangeliste, indictione supra scripta, ingressus est alia uice fluuius ipse qui appellatur Tiberis, alueum suum egressus est ut supra in ciuitate Romana; omnia ut supra.

Simili modo preclarus et beatissimus pontifex fecit in monasterio sancti ualentini, quod est positum  in territorio Narniensi, iuxta Interamnem, uestem de fundato unam habentem historiam leonum, et in circuitu myzinum. Item uenerabilis et preclarus pontifex formam aque, que uocatur Tocia, at uero iam per euoluta annorum spatia nimis confractam existentem, per quam decurrebat aqua per centenarium in urbem Romanam, a fundamentis ad fabricandum atque restaurandum, eadem forma preparauit. uerum etiam et in ecclesia eiusdem Dei genitricis, et Domini nostri Iesu Christi, que uocatur Cosmedin, fecit hospitium largum ac spatiosum satisque precipuum ad opem atque utilitatem pontificum, ubi obediens opportunum fuerit cum omnibus qui eis famulantur amplissime hospitetur.

Simili modo et in ecclesia beati Petri principis apostoli nutritori suo obtulit uela in arcus presbyterii cum chrysoclauo, habentem historiam, leonum figuras numero quadraginta. In eadem uero strenuo  catenam opere factam contulit ex argento mundissimo, que pensat libras numero quatuor. Nam et in oratorio sancte crucis, quod infra basilicam beati Petri apostoli constitutum est, fecit gabatham de argento unam pensantem libras duas. Ipse quidem sacratissimus pontifex fecit in basilica doctoris gentium beati Pauli apostoli candelabrum argenteum unum, pensans libras numero duas, et uncias sex. uerum etiam in titulo beati Eusebii confessoris Christi fecit super ciborium crucem cum uelo de argento purissimo pensantem libras quatuor.

Huius temporibus Michel filius Theophili imperatoris Constantinopolitane urbis imperator ob amorem apostolorum misit ad beatum Petrum apostolum dona per episcopos, quorum hec sunt nomina, Methodius metropolitanus, et Samuel episcopi, et alii duo depositi ab honore episcopatus, quorum nomina hec sunt, Zacarias et alius Theophilus, et alius imperialis laicus nomine Arsauir [Lasauir] protospatharius, id est patenam ex auro purissimo cum  diuersis lapidibus pretiosis albis, prasinis, et hyacinthinis. Similiter calicem de auro ex lapidibus circumdatum, et in circuitu pendentes hyacinthos in filo aureo, et repidis duobus in typo pauonum cum scutis et diuersis lapidibus pretiosis hyacinthis albis, que pensant simul libras numero . . . . .

Similiter uero et uestem de chrysoclauo cum gemmis albis habentem historiam Saluatoris, et beatum apostolum Petrum et Paulum, et alios apostolos, arbusta et rosas, utraque parte altaris legentes de nomine ipsius imperatoris mire magnitudinis, et pulchritudinis decore. Et alia multa dona porrigentes pontifici, legationis uerba sibi iniuncta protinus ediderunt. Porro fatus imperator Grecorum, inuenta pro imaginum depositoribus occasione sacrarum, missos apostolice sedis per supra fatos suos legatos Constantinopolim dirigi postulauit, intentans scilicet causam Ignatii patriarche, et Photii Constantinopolitane Ecclesie peruasoris: cupiens  hic eumdem sanctum uirum Ignatium iudicio sedis apostolice callide per inuidiam, ut postmodum patuit, condemnare, Photiumque neophytum ipsi Ecclesie subrogare.

Tunc pontifex summus imperatoris adhuc pessime cogitationis ignarus, duos episcopos illuc, Radoaldum scilicet et Zacariam, direxit: precipiens ut quidquid de sacris imaginibus questio afferret, synodice diffinirent, et ipsius Ignatii patriarche, Photiique neophyti causam solemniter inquirerent tantum, et sibi renuntiarent.

Qui sancti pontificis paruipendentes statuta, que uel quanta insana pecunia illic corrupti more uitalis, atque Mesini [Miseni] peregerint, inferius succincte transcurram. Interea multi Rauennatum, qui a Ioanne eiusdem urbis archiepiscopo in rebus, et iuris sui proprietatibus incommoda sustinebant, ad hunc beatissimum papam, ut a tantis oppressionibus eruerentur, ueniebant. Quorum pie clamores audiens  ipsum legatis suis et litteris sepius archiepiscopum, quatenus talibus cederet actibus, commonuit. Sed ille mente confusa monita pii Patris obtendens [contemnens], peiora prioribus addere minime metuebat. Quanto autem benigna inspectio summi presulis illum, ut resipisceret admonebat, tanto magis ad deteriora seculi uertebat. Et super iniquitatem addere non desinebat.

Nam quosdam temere excommunicabat, quosdam autem a uisitatione sedis apostolice auertebat. Et quorumdam res sine legali iudicio occupabat. Necnon et sancte Romane Ecclesie plurima predia auferebat. Missos illius spernebat, et gloriam beati Petri apostoli, quantum in se erat, euacuabat. Precepta etiam iuris sancti Petri, si apud quoscunque inueniebat, frangebat, et ad ius sancti Apollinaris transferebat. Nam presbyteros et diaconos non solum sibi subiectos, sed etiam per Aemiliam constitutos ad apostolicam sedem pertinentes, sine canonico  iudicio deponebat, et alios carceri, alios autem fetidis ergastulis retrudi faciebat.

Alios crimen, quod non fecerant, scriptis confiteri cogebat. Constituta preterea ecclesiastica absque sedis apostolice consensu deprimebat. Et uocatus a summo pontifice Romam, se ad synodum non debere occurrere iactitabat.

Nec mirum cur postea ista fecerit, qui cautiones, et indiculos qui soliti sunt ab archiepiscopis Rauennatibus in scrinio fieri, in initio consecrationis sue more Felicis decessoris sui falsauit, et quedam barbara scripta, quedam uero falsa composuit.

Eodem tempore papa predictus ter ad synodum suis litteris eum uocauit, et ille uenire contemnens a sancta synodo communione priuatus est. Deinde Papiam pergens, imperatoris auribus Ludouici Cesaris molestiam intulit, solamenque mundanum quesiuit. Tunc largiente ei Augusto legatos precipuos, cum illis superbie repletus tumore Romam  peruenit.

Sed pontifex almus, quia contra sacrorum canonum regulas excommunicato ipsi legati communicauerunt, benigne eos redarguit. Illis autem que egerunt deflentibus, eidem archiepiscopo a Deo conseruandus papa mittebat, ut in Kalendis Nouembris ad synodum a qua fuerat excommunicatus occurreret, plenamque satisfactionem ostenderet, necnon et tantis preuaricationibus finem imponeret. Ille autem noluit, sed retrorsum abiens recessit. Et ecce Aemilienses ac senatores urbis Rauenne cum innumero populo ad uestigia presulis huius beati Romani cum lacrymis properantes, rogabant ut ad imitationem Domini nostri Iesu Christi pro recuperatione eorum non dedignaretur proficisci Rauennam, quatenus inspectis omnibus ad summam eos perduceret libertatem.

Itaque per semet beatissimus papa Rauennam proficiscens, cum de eius aduentu Ioannes archiepiscopus cognouisset, usque Papiam continuo ad imperatoris  aures denuo molestandas iter arripuit.

Tum presul optimus omnibus Rauennensibus, Aemiliensibus, et Pentapolitanis, res quas Ioanne archiepiscopo et Gregorio fratre eius rapientibus amiserant, clementer restituit ex preceptionis sue decreto, quod tradidit et confirmauit. Prefato autem archiepiscopo, ut predictum est, perueniente Papiam, conciues eiusdem urbis una cum Luithardo episcopo suo a Romano pontifice consecrato cum audiuissent quod a summo pontifice excommunicatus idem esset archiepiscopus, in tanta se custodie circumspectione dediderunt, ut nec in suis domibus eum reciperent, nec hominibus eius paterentur aliquid uenundari, ne per tale commercium saltem locutionis eorum uiderentur esse participes, ac per hoc excommunicationis notam incurrerent.

Potius autem cum de assistentibus ipsius archiepiscopi aliquos per plateas incedentes uidissent, clamabant: Isti de illis excommunicatis sunt, non licet quibs  cum illis misceri. Tunc uidens se idem archiepiscopus uoluntatis sue per hoc non posse machinamenta perficere, identidem se ab imperatore adiuuari poposcit. Cui hec per internuntium mandat Augustus dicens: uadat, et fastu elationis deposito tanto se humiliet pontifici, cui et nos et omnis Ecclesie generalitas inclinatur, et obedientie ac subiectioni colla submittat, quia quod cupit aliter minime consequi poterit.

Cumque archiepiscopus hec audiuisset, anxiari cepit, et iterum importunis precibus legatos imperiales expetens Romam peruenit. Quem contra beatissimus papa hec cognoscens, omnem illius arrogantiam tanquam aranearum telam despiciens, in qua prius sententia fuerat perseuerauit, atque immobilis fuit. Tamen eisdem Augustalibus missis papa sanctissimus magna cum mansuetudine huiusmodi agens locutus est:

Si dilectus filius noster domnus imperator istius  Ioannis archiepiscopi actus et mores bene cognosceret, ipse non solum pro illo nos minime flagitaret; sed etiam, ut se corrigeret, ad nos eum etiam eo nolente dirigeret. Tunc, sicut ipse egregius papa decreuerat, multis in unum episcopis prouinciarum conuenientibus eidem archiepiscopo destinauit, ut coram ueniens de se plenissimam satisfactionem ostenderet, et que preuaricatus fuerat satius emendaret. Quod archiepiscopus per ter audiens, et se a nemine adiuuari posse conspiciens, in angustie lamenta et nimie tribulationis se contulit intus, et quos poterat cum lacrymis implorabat dicens: Miseremini mei, peto, miseremini mei. Et clementiam summi presulis ut mei misereatur exposcite: quia ecce paratus sum ad omnia que preceperit peragenda. Quod nonnulli uidentes et audientes summo referebant antistiti, et responsionis illius, quas lamentabili uoce dabat suggestiones ad liquidum exponebant. Tunc compatientissimus papa, Dominum qui mortem non uult peccatoris imitatus, misericordia  motus prefatum archiepiscopum ad humilitatis uiam tandem conuersum suscipere decreuit. Tunc ille confestim apprehensa charta repromissionis et iuramenti sui scripturas, quas tempore consecrationis sue imperfectis confusisque, ut in eis uidebatur, repleuerat dictionibus, propria manu scribens iuxta consuetudinem antecessorum suorum composuit.

Et domum, que dicitur Leoniana, in qua beatissimus presul cum episcopis, presbyteris, proceribus, et optimatibus multis astantibus residebat, conscendit, predictasque scripturas, quas fecerat, super uiuificam crucem Domini nostri Iesu Christi, atque sandalia eius, et super sacrum quatuor sanctorum Euangeliorum codicem posuit, et has manu tenens, innumeris qui conuenerant audientibus, clara uoce sponte iurauit, se omnibus diebus uite sue obseruando integriter tenere atque perficere sicut in ipsis suis [sue] responsionis continebatur atque legebatur scripturis.

 Quas etiam in conspectu omnium ore proprio legit, summoque presuli tradidit. His ita peractis ipse insignis et precipuus pontifex in basilicam Saluatoris, que Constantiniana dicitur, cum omnibus episcopis, et cuncto clero altero die descendit. Ubi a summo pontifice iussus prenotatus archiepiscopus adfuit, et de crimine hereseos, quo impetebatur, se expurgauit.

Quem communioni ipse papa restituit, et ut sacrarum missarum solemnia celebraret licentiam ei benignus indulsit: sequenti uero die, presidente eodem summo et uniuersali papa in eadem domo Leoniana, et iuxta morem residente sanctissimo sacerdotum et cepiscoporum collegio, adfuit archiepiscopus, et iussu summi presulis resedit.

Tunc Aemilienses astiterunt episcopi, dantes querimoniam in libellis super eumdem Ioannem archiepiscopum, dicentes se multa preiudicia et superimposita ab ipso archiepiscopo sustinere. Nam et nonnulli  Rauennenses et Aemilienses eadem fatebantur, sicut in gestis, que in bibliotheca reiacent, quisquis inuestigauerit, poterit reperire.

Que audiens a Deo protectus pontifex una cum sancta synodo, contra ecclesiastice regule normam talia esse predixit, ut et omnes iste transgressiones corrigerentur, acclamante sancta synodo ita debere fieri, dulci affatu statuit, ne sibi principaliter grex commissus dominicus per desidiam lupinis lacerandus morsibus relinqueretur.

uerumtamen, o Ioannes archiepiscope, egregius inquiens presul, ut cuncta que dicuntur speciali possint correctione amodo facilius corrigi, precipimus tibi, ut remota omni excusatione, preter grauem corporis molestiam, que te uenire omnino prohibeat ad sedem apostolicam semel in singulis properare audeas annis, nisi forte remorandi licentiam ab apostolica sede percipias. Item, sancimus ut episcopos per Aemiliam non consecres, nisi post electionem ducis,  cleri, et populi per epistolam apostolice sedis presulis acceperis eos consecrandi licentiam. Ipsos autem episcopos quotiescunque ad apostolicam sedem accedere uoluerint nequaquam prohibeas. Sed et nullam dationem, quam sacri canones non precipiunt, ab eis aliquando exigas. Precipimus etiam, ut ipsos episcopos illam malam consuetudinem, que a quibusdam tricesimalis dicitur, nullo modo Rauennati exhibere, aut exercere compellas ecclesie, nec ullum morem, qui contra episcoporum priuilegium sit, ab eis exigere quoquo modo tentes. Nihilo minus precipimus tibi ut nunquam res cuiuscunque persone, qualicunque ingenio uel chartula acquisitas et possessas olim, modo occupes, aut titulum superimponas, donec in presentia apostolica, uel missi eius, aut uestrorum Rauenne legali ordine illos in iudicio conuincas. Cumque hoc a papa beatissimo obseruandum archiepiscopo Ioanni fuisset iniunctum ac imperatum, surrexit sancta synodus, et tribus uicibus acclamauit: Rectum iudicium summi  presulis, iusta definitio totius pastoris Ecclesie, salubris institutio Christi discipuli omnibus placet: omnes eadem dicimus, omnes eadem sapimus, omnes eadem iudicamus. Tunc tam eodem archiepiscopo, quam omni sancta synodo sacri uerbi pabulo refectis, dulcissimique saporis a beatissimo presule nectare satiatis, unusquisque ad propria, licentia accepta pontificis, exiuit.

Eodem tempore hic egregius et a Deo conseruandus papa in ecclesia beate Dei genitricis Marie, que uocatur Cosmedin, fecit scalpi . . . . de argento purissimo pensant. libras quinque et uncias duas. Necnon in titulo uestine expresse figure beati uitalis martyris fecit iconam habentem quatuor libras et semis.

Fecit que etiam in basilica beati Christi martyris Anastasii in circuitu sacri altaris cum periclysi de blattin uela quatuor. In basilica uero beati Petri apostoli in oratorio sancti Gregorii pape uestes fundatas per circuitum ornatas de olouero obtulit tres.  Qui beatissimus et precipuus pontifex in ecclesia doctoris gentium beati Pauli apostoli mire pulchritudinis uestem auro textam in circuitu gemmas habentem hyacinthinas, albas, ac prasinas, simulque et carbunculos lapides, mente obtulit pura. Ubi etiam et duo uela pari modo auro texta fecit cum gemmis et obtulit. Ecclesiam autem Dei genitricis semperque uirginis Marie, que primitus Antiqua, nunc autem Noua, uocabatur, quam domnus Leo quartus papa a fundamentis construxerat, sed picturis eam minime decorarat, iste beatissimus presul pulchris ac uariis fecit depingi coloribus, augens decorem, et plurimis corde puro ornauit speciebus.

Igitur, ut paulo superius protuli, quoddam in sancta Constantinopolitana schisma adoleuerat Ecclesia, scilicet quia eiecto ex eiusdem sede Ecclesie Ignatio reuerendissimo patriarcha, Photium ex laicis, et ex militia tonsuratum contra reuerendorum canonum statuta, neophytum subito inibi subrogarunt antistitem.  uerum quia Michel imperator Grecorum super his Ignatium patriarcham Constantinopolitanum, quem tempore domni Leonis Iu pape laudum preconiis extulerunt, uituperando et inuasorem Photium collaudando Romanam sedem, ut illuc iste beatissimus, et insignis papa missos suos ad inuenienda que dicebantur dirigeret, humiliter per Arsauir spatharium scilicet legatum, et apices suos, consuluit.

Porro eo quod uigorem ecclesiasticum desiderabat intemeratum consistere, id fieri summus presul minime recusauit. Cupiens zizaniorum cumulos usque ad radicem euellere, ne in sancta Dei Ecclesia per desidiam in aliquo macula pullularet.

Tunc e latere suo duos episcopos Radoaldum, sicut predictum est, Portuensem, et Zacariam Anagninum, quos idoneos ad hoc opus esse putauit, direxit, precipiens, et mandans eis, ut causam eiectionis ipsius Ignatii, et subrogationis Photii solummodo inquirerent, et sibi renuntiarent: et interim Photii neophyti communionem uitarent, quousque  reuertentes certum de omnibus responsum reddere studuissent. Illi autem abeuntes, quod in mandatis acceperant contemnentes, non solum Photio neophyto contra sibi interdictam sententiam communicauerunt, sed etiam corrupti muneribus ipsi, et consecrationi eius fauendo, conuocata generali synodo, eumdem uirum Ignatium patriarcham denuo deposuerunt; sicut in gestis Constantinopoli ab illis compilatis facile reperitur, et per legatos, scilicet Leonem a secretis, ac alios, necnon et epistolam predicti imperatoris ueraciter mansit compertum.

Reuertentibus autem legatis, quod in Photio egerant nonnullis preconiis extollebant, et qui in Ignatio patriarcha nequiter operati fuerant, multis oppositionibus uituperabant. Rector ergo et totius Ecclesie princeps, apostolice sedis eximius et discretus presul. Rome hec sancto considerabat intuitu: sed audita que contra suam dispositionem fuerant perpetrata, donec secundum mysticum sue intellectum  sophie cuncta scrutaretur, minime credebat. Interim sacre sue auctoritatis tam ad Michelem Grecorum imperatorem quam ad eumdem Photium litteras, que in huius sedis scrinio habentur, componens, dansque illas eidem Leoni a secretis et mandans nec in depositione Ignatii patriarche, nec in subrogatione Photii se fore consensurum, quousque ueritate agnita coram se legitimum causa finem acciperet.

Ubi aliis aientibus ipsius presulis in hoc fuisse decretum, et aliis acclamantibus Ignatium iniuste exstitisse depositum, supernum arbitrium idem summus iugiter pontifex precabatur, ut per eius clementiam, quem nulla latent absconsa, Dei patefieret Ecclesie sue uoluntatis in talibus non fuisse consensum.

Tunc uocauit zelo fretus diuino episcoporum concilium, in quo luculentius patefactum est in depositione Ignatii illum minime consensisse, et legatos apostolice sedis in talibus deuiasse. Denique decernente eodem piissimo cum sancta synodo presule  prefatum Zacariam episcopum, qui tunc aderat; sicut beatus papa Felix uitalem et Misenum episcopos, qui Petro Alexandrino heretica fece coinquinato coacti consenserant, sacerdotali gradu, imo ecclesiastica communione priuauit, eo quod in pluribus apostolica interdicta excessisse inuentus est. Et Radoaldi episcopi causa, quem postea cum sancta synodo pariter papa pius, mandata eius etiam in Galliis uiolantem, et excommunicationem frangentem, iudiciumque canonicum subterfugientem damnauit, suspensa est.

Igitur ipse preclarus uir, sanctique studii pontifex quemdam Pomponem diaconum a Pandulpho episcopo sedem apostolicam appellantem iniuste depositum, officio suo restitui iussit. Et quia sine certo numero episcoporum, imo sine criminis approbatione, et ipse diaconus sine oris professione fuerat iudicatus, omnem illam iudicii sententiam cassauit, et ad rectitudinis  tramitem apostolica causam pietate reduxit.

Ipso etiam prestantissimo presule culmen apostolicum gubernante Ludouicus Augustus hec sancto Petro apostolo contulit dona, uidelicet  . Erat autem clementissimus idem pontifex in exhibendis Dominici gregis uigiliis adeo curiosus, ut cum aliquod scandalum in sancta Ecclesia oriebatur, nec requiem corpori, nec membra dabat sopori, quousque per missos aut litteras suas pax reformaretur, et tranquillitatis populus resumeret lucrum.

Nam Lotharius rex relicta Theutberga regina, et Waldrada concubina in matrimonium sumpta carnaliter, licet super his Romanam sedem eumdemque pium consuluisset pontificem, in putredine luxurie, carnisque petulantia uoluebatur. Cumque hoc summus pontifex malum qualiter ab Ecclesia Dei pelleret, ne alios huius morbi peste rex ille pollueret, intra se cogitaret, diutissime cepit affligi, et intimo corne dolens, ualde super istis gemebat erroribus. Presertim cum Theutgaudum Treuerensem et Guntherium  [al., Thiergandum et Guntharium] Agrippine Colonie archiepiscopos cum Haganone Bergomensi et ceteris episcopis talem eidem regi auctoritatem dedisse audierit, ut Theutbergam liberius posset reiicere, et Waldradam concubinam in matrimonium legitime copulare. Et quos debuerat ante Dominum adiutores habere atque ductores, ipsos habere presul beatissimus compererat, hanc dando pro auctoritate perpetuo igni, traditores. Unde sine mora continuo missos suos in Franciam destinauit, precipiens et monens ut in Metensium urbe, aggregato synodali conuentu, requirerent cur idem rex Theutbergam [al., Thietbergam] reiiceret, aut Waldradam sibi in coniugium copularet. Quo requisito et inuento legitimum finem imponerent.

Sed peruenientes illuc sedis apostolice legati scrutari ceperunt huiusmodi causam, et id ab Lothario inter cetera audierunt: Quidquid ego feci, istorum episcoporum consilio usus feci. Erant autem ibi precipui  predicti Theutgaudus, et Guntherius archiepiscopi, quos auctores in tanto scelere sanctus iam papa compererat, astruentes et dicentes, legitimum illud fuisse connubium quod de Waldrada concubina rex construxit Lotharius, et que dicebant, coram domino eximio papa uenientes se defendere posse spondebant. Cumque legati apostolice sedis, licet in multis seducti, Romam iter regrediendo reflecterent, que a rege ac a Theutgaudo et Guntherio archiepiscopis audierant ac cognouerant, summo retulerunt pontifici. Piissimus autem presul aduentum archiepiscoporum dum prestolaretur illorum, ecce superna dirigente clementia, idem Theutgaudus et Guntharius archiepiscopi Romanam urbem adeuntes, uestigiis huius presulis se sacris presentari petierunt. Quibus benigne a presule prestantissimo susceptis, libellum ei obtulerunt, dicentes se nichil plus uel minus egisse, nisi sicut libellus ipse cantabat. Quo diligentissime scrutato, non pauca in eo reperta sunt profani et  multis inauditi sermonis turpitudinem habentia, que episcopalem excedentia ordinem ipsos sicut phreneticos ligauerunt archiepiscopos. Denique conuocata synodo in Lateranensi post hec palatio sub apostolis, inuenti sunt iidem, ut dictum est, archiepiscopi, unde damnationis notam incurrerent, precipue, quia auctores se tanti diuortii fuisse clamabant, et sententiam quam in Ingiltrudem uxorem Bosonis papa tulerat, que eumdem uirum suum Bosonem per septenne tempus reliquerat  communicantes ac conuersantes cum ea, imo loquentes, dissoluisse se non negabant, sed altisone publicabant, et epistolam pii pontificis, sicut in illis male compositis gestis in scrinio huius sedis repositis declaratur, ad libitum falsauerant.

Tunc iudicante et eodem sancto presule cum  synodo decernente sacerdotali honore priuati sunt. Et depositionis censuram merito incurrerunt.

In hac quidem synodo benignus presul Metensem synodum, ubi gesta illa contra uoluntatem Dei et suam digesta fuerant, illico cassauit, et quedam necessaria in sancta Ecclesia capitula promulgauit.

His ita peractis una cum iam dicto Haganone episcopo, qui, sicut quidam episcoporum eidem coangelico presul scribebant, ob sermones imperitos, qui in prenominatis profanis gestis a Theutgaudo et Gunthario oblatis sonabant, Heliu nominatus est, eo quod ipse Hagano auctor illorum fuerit, et talia cum eisdem archiepiscopis inconuenientibus, mendacibusque loquelis composuerit, Ioanne, de cuius superius memoria textus eloquitur, ascito archiepiscopo cum Gregorio germano fratre illius, qui multarum preuaricationum iuramenti quod prestiterant obliti, obnoxii habebantur. Iidem depositi penitentie lamenta non requirentes, et tantum facinus, quod in uxorem Lotharii regis gesserant,  adhuc non condolentes cum eisdem, Haganone scilicet et Ioanne Rauennate archiepiscopo, et Gregorio fratre eius contra sedem Romanam, imo specialiter contra summum pontificem, et populum illi subditum, a Domino Iesu Christo per beatum Petrum apostolum regni celorum clauigerum commendatum, multa nefanda, multa contraria, multaque sacrilega, et Christianitatis modum excedentia palam et clam fraudulentur atque procaciter operari ceperunt, ita ut eorum nequitie montes transirent et maria, et in celum os suum ponentes populum Domini crudeliter discerperent, et innocentes animas uiperea factione deciperent. Et quibus non sufficiebant mala preterita, noua et inaudita alia deteriora prioribus diabolo suadentes facere non recusabant. Quia et quod sigillatim utrisque prohibitum, et synodice secundum qualitatem sceleris interdictum fuerat, audacter contingere presumpserunt, et que tentanda nemini, Deo contempto, heu proh dolor! peregerunt.

 Hic Christi amicus omnium nomina claudorum, cecorum, atque ex toto debilium in urbe Roma consistentium scripta apud se retinens quotidianum illis uictum ministrare studiose curabat. Nam reliquis pauperibus gressum, aut uires habentibus huiuscemodi, ut uicissim eos pasceret sapienter, reperit modum, scilicet bullas suo nomine titulatas fieri iussit, et has eis dari precepit. Ut quanti prima feria, quanti secunda, quanti tertia, uel ceteris aliis feriis prandere debuissent, per signum bullarum facilius nosceretur, et in illis quidem bullis, que eis date sunt, qui prima feria refici debeant, fecit per singulas duos nodos, et sic per omnes usque in Sabbatum, ut quot ferie essent, tot essent nodi per singulas bullas, includens, in eis nuces, ubi nodi fiebant, quatenus nullus pauper haberetur in Urbe, qui uel uno die per hebdomadam de suis eleemosynis non esset refectus. Interea Carolus rex sancto apostolo Petro obtulit ex purissimo auro et gemmis constructam  uestem, habentem gemmas prasinas, hyacinthinas, et albas. Sanctissimus autem et fulgidissimus pontifex dolens populum tot oppressum calamitatibus, Deum tantummodo innumeris inuocabat precibus, et infinitis laudabat preconiis, non tamen Ecclesiarum Dei curam relinquens, sed potius in tribulatione, et temporali tentatione decenter adaugens. Nam renouauit in basilica Dei genitricis Marie, que dicitur Cosmedin, secretarium, ibique pulchri decoris fecit triclinium cum caminatis ad honorem et decorem eius.

Pari modo iuxta idem secretarium porticum renouans, illic construxit atque edificauit oratorium in honorem sancti Nicolai, et plura dona ibi contulit almus pontifex. Renouauit etiam ipse pastor benignus cemeterium beati Felicis martyris, ac conuersionem in uia Portuensi. Necnon et cemeterium eadem uia ad Ursum pileatum, ubi corpora sanctorum Christi martyrum Abdon et Sennen requieuerunt, iam in  ruinis positum pulchro ac miro restaurauit honore. uia autem Appia in cemeterio sancti Christi martyris Sebastiani in Catacumba, ubi apostolorum corpora iacuerunt quod multis annis ruerat, meliori illud fabrica renouans, monasterium fecit, et monachos sub abbatis regimine undecunque potuit aggregauit, uictuique necessaria dari, ceteraque stipendia ministrari precepit.

Huius igitur tempore cum multi ad sanctitatis eius nomen accurrerunt, quidam de Anglorum gente Romam uenerunt, qui in oratorio beati Gregorii pape et confessoris Christi, intra principis apostolorum edem sacram Frascate constructo, unam tabulam argenteam posuerunt habentem lib . . . .

Predictus clementissimus pontifex in ecclesia celestis regni clauigeri beatissimi Petri apostoli uela numero quinque de fundato, que ad decorem ipsius basilice sursum in trabibus intra tante edis uestibulum appenduntur ornata in circuitu olouero optimo fecit, et pro eterne uite contulit palma. Huius  beatissimi temporibus presulis tot tanteque diuersarum prouinciarum, cognita luce clarius doctrina preclari dogmatis eius, ad sedem apostolicam consultationes directe sunt, quantas nunquam penitus quis reminiscitur a priscis temporibus peruenisse: qui presagus sacri uerbi pabulo presul ubertim singulos reficiebat, tradens eis precepta iuraque mystica, beatificis illos institutis satiabat, docebat, et ad propria benedictos et eruditos remittebat. Et quidquid quoquo modo perperam fieri cognoscebat, audiebatue per aliquos, Dei tantum respectu corrigere illud malens, grauibus lamentis orationibusque infinitis uacabat, ut Deus omnipotens per suam clementiam tale quid, tanquam non esset, bonis ac precipuis immutaret exemplis. Sicuti ueniente de insula Sardinie relatione, quod etiam et per domesticos suos genere Sardos agnoscens, huiuscemodi uerbis ei relatum fuit quod iudices ipsius insule cum populo gubernationibus suis subiecto cum  proximis ac sanguinis sui propinquis incestas et illicitas contraherent copulas, uelut temporibus domni Gregorii quarti pape facere consueuerant. Tunc enim mellifluos, et preuaricantibus, a sancto Spiritu doctus, terribiles sue predicationis, que in uniuerso orbe micabat, componens apices, missos etiam strenuos Paulum, Populoniensem episcopum, et Saxum, uenerabilem monasterii sanctorum Ioannis et Pauli abbatem, accersiens misit eos illuc, ut eamdem gentem Sardorum a tanto reuocarent errore. Quibus euntibus, ualde quosdam ex eis inuenerunt aduersos, discipline monita recipere contemnentes. uerumtamen secundum preceptionis summi presulis auctoritatem Sardos excommunicauerunt ac anathematizauerunt auditores, quousque malum incestarum effugerent copularum, penitentie medicamina requirentes, sicut in epistolis quas iidem legati in Sardiniam deportauerant regesto ipsius presulis continetur insertis. Et sic Romam post affluentes  predicationes datas reuersi sunt.

Quidam preterea Hincmarus Rhemorum archiepiscopus Rothadum Suessonice urbis episcopum sedis apostolice iudicium appellantem contra Sardicensis concilii regulas deposuit, custodiaque arcta seruari precepit: cuius uidelicet depositi ter beatissimus papa libellos cum innocentie suscepisset, ipsum archiepiscopum monens litteris, et precipiens ut depositum Rotadhum Romam dirigeret cum suis missis audiendum. Sed ueniente eo hanc Romanam secundum mandatum beati pape ad urbem, et per nouem circiter menses hic commorante nunquam penitus ex accusantium parte quisquam adfuit, qui coram sanctissimo presule cum eodem Rothado contenderet, aut illum accusaret. Tunc in die uigiliarum natiuitatis Domini nostri Iesu Christi, quo secundum olitanam consuetudinem huius apostolice sedis presul cum clero et populo in basilica Dei genitricis ad presepe missarum officia celebrare consueuerat,  conueniens cum omnibus papa benignus fecit in ambone publice de ipso Rothado sermonem, significans qualiter sedem apostolicam appellans depositus fuerit, et in conspectu suo nullus per tot menses accusatorum occurrerit. Denique consentiente sibi episcoporum, presbyterorum, et diaconorum, omniumque conuentu, decreuit ut dignus esset idem Rothadus indui sacerdotalibus indumentis, qui a nemine per tot menses accusabatur, et ad sedis apostolice iudicium proclamabat, nec honore priuaretur. Ubi uestitus episcopali Rothadus indumento, omni tempore se pollicitus est suis infestatoribus responsurum, rursus exspectatis aliquantis diebus, scilicet usque in diem natalitium sancte uirginis Agnetis, qui est duodecimo Kalendas Februarii: sed nec sic quisquam adfuit aduersum Rothadum iam restitutum episcopum aliquid altercans.

Conueniente ergo beatissimo presule cum omnibus in basilicam ipsius uirginis foris muros urbis uia Numentana, idem Rothadus episcopus excusationis  et promissionis sue, qua pollicitus fuit se omni tempore accusatoribus suis responsurum, libellum summo pontifici tradidit, qui coram cunctis audientibus iussu presulis eximii est recitatus: ubi etiam restitutionis eius forma relecta est. Et post omnium consensum in ecclesia sancte Constantie iuxta eamdem sancte uirginis basilicam decreto beatissimi huius presulis sepedictus Rothadus iam restitutus episcopus missarum solemnia solemniter celebrauit. Sequenti uero die congregata in domo que nuncupatur Leoniana denuo synodo, excusatoque ipso  Rothado, ne talia sacerdotes, et maxime sedem apostolicam appellantes, ultra discrimina paterentur, sicut prenotatum est, in gradum pristinum est restitutus, et ad propriam sedem cum apostolicis sanctionibus remissus, quatenus uestitus episcopalibus infulis, si  prouocatus fuisset, de cetero suis accusatoribus coram sedis apostolice presule responderet. Cum quo et sanctissimus et a Deo conseruandus presul, tam pro restitutione illius, quam pro abolenda regis Lotharii copula, et pace etiam et concordia regum Galliarum conseruanda, Arsenium episcopum huius alme sedis apostolice apocrisiarium et missum illico destinauit, quatenus reformata pace sancte eos Ecclesie sinibus sine refragatione coniungeret, et quedam necessaria in Galliarum Ecclesia ex apostolica traditione statuta diligentius et affluentius perageret.

Nihilominus Seufredum Placentie sedis antistitem, a sede propria cuiusdam Pauli diaconi perfidia pulsum, per legatos suos idem papa sedi sue restituit, et eumdem diaconum, qui sedem illam proprio rectore superstite presumpsit inuadere, competenti cum suis sequacibus increpatione corripuit.

Pro cuius etiam infausta nefariaque presumptione penitus amputanda sanctitatis studio iussit, et pro  pace Dei Ecclesie ipsi iam fato precepit diacono, ut nec tale quid unquam tentaret peragere, nec eamdem sedem Placentinam, siue uiueret Seufredus, siue moreretur episcopus, repetere presumeret uel recipere. Omnium namque insignis idem atque preclarus pontifex pietate magistra miserias et necessitates preuidens, cunctis clementer compatiendo celeri subueniebat egenis intuitu, et imitatione Domini nostri Iesu Christi, qui ad redimendum humanum genus e sublimi descendit ad infima, pro populo labores sustinebat ingentes.

Claudorum quapropter atque cecorum, necnon et diuersis penis affectorum, in porticu beati Petri apostoli iacentium, ad oram Tiberini fluminis ad sitim auferendam non posse gressus tendere conspiciens, ac diuersarum gentium, que undique pro sceleribus apostolica limina propriis expetebant, utilitatem diuinitus attendens, minime corpori suo parcens, iussit formam aqueductus qui multis ante  temporibus ruerat, et ob hoc ad beatum Petrum apostolum aqua non ducebatur, in meliorem quam fuerat conamine quamplurimo reuocari statum: ita ut non solum hominibus profuerit debilibus, sed etiam omnibus ecclesiam beati principis apostolorum adeuntibus precipuum opus exstiterit, sicut et hactenus ad decorem Leoniane urbis luculenter conspicitur ac habetur.

Preterea Ostiensem urbem, quam diue memorie beatus papa Gregorius, ne gens iniqua Saracenorum populum Domini in circuitu caperet aut interimeret, ad salutem multorum construxerat, in ruinis iacentem inspiratione superna tactus fortiori firmiorique fabrica reedificari iste sanctissimus presul iussit, et in melius restaurauit, portisque etiam in turribus fortissimis muniens promptos ad bella in ea homines collocauit, ita ut nullatenus aliene gentis incursio de cetero illi posset dominari, aut conciuibus eius damna in aliquo, nisi, quod absit, per desidiam operari.

 Interea meritis beatissimi huius in orbe prorsus exuberantibus, operante potentia summi Dei, qui quotidie per famulos suos signa et mirabilia magna facit, rex Bulgarorum Michel Christianitatis et fidei sancte doctrinam agnocens, meruit baptizari, et qui prius creature seruiens seuiebat crudelitate, huius temporibus creatori colla submittens ampla cepit religione iubere, magnaque usus est pietate. Tunc ad hunc catholicum et uere presulem orthodoxum legatos suos mense Augusto, indictione XIu destinauit, donaque non parua tam sanctis locis quam eidem summo pontifici contulit, suggerens eius apostolatui quid se facere salubrius oporteret, uel quid erga reliquum Bulgaricum adhuc baptismo sacro carentem populum, ut fidei sacramenta perciperet, agi deberet.

Quod beatissimus audiens papa magna repletus letitia laudes Christo reddidit amplas, et cum omni sibi diuinitus commissa Ecclesia gratulans, infinita  preconia Deo nostro, qui nouissimis his temporibus tantum fecit miraculum, deuota mente, supplici quoque uoce [uoto] persoluit. Porro legatis eiusdem iam nomine Michelis Bulgarici regis a sancto papa receptis, honorifice apud se eos retinuit. Et interim sedis apostolice missos. Paulum scilicet Populoniensem, et Formosum Portuensem magne sanctitatis episcopos statuens, hosque monitis mellifluis atque doctrinis instruens, ad predicandum genti illi eos ire decreuit. Cum quibus quoniam per Bulgaricum regnum iter usque Constantinopolim terra tenus tenditur, ut quidquid de sancta Constantinopolitana Ecclesia  apud se decretum existeret, eidem per suos legatos Ecclesie notum faceret, Donatum episcopum Ostiensem, Leonemque presbyterum sancte Romane Ecclesie, necnon Marinum sancte sedis apostolice diaconum missos idoneos eque direxit, ut illi Bulgarie  populum ad fidem conuerterent, et iste quid uel qualiter apostolica sedes de eadem Constantinopolitana deliberatum habuisset Ecclesia modis omnibus nuntiaret. Quod in nomine Domini cum adiutorio sancti Petri factum est. Sed prefatis Paulo et Formoso uenerabilibus episcopis in Bulgaria morantibus Donatus reuerendus episcopus, Leoque presbyter, et Marinus apostolice sedis minister, dum Constantinopolim ire uellent; ecce inter fines Bulgarie Constantinopolitanorumque quemdam Theodorum marcam illam custodientem inuenerunt qui eos ultra non dimisit abire, quin potius innumeris eos denotans iniuriis, adeo tante sedis legatis abusus est, ut etiam equorum, in quibus sedebant, capita percuteret, diceretque: Imperator noster uos necessarios sane non habet.

Sed idem imperator legatis regis Bulgarorum ita fertur dixisse: Nisi per Bulgariam missi sedis apostolice uenissent, nec faciem meam; nec Romam  diebus uite sue uiderent. Illi uero per quadraginta dies illic residentes ut cognouerunt quia hoc imperator Grecorum fieri iusserat, terga uerterunt, et Romam hec eadem nuntiantes coacti reuersi sunt. Porro a prenominato rege Bulgarorum apostolici missi mente alacri magnaque suscepti deuotione ceperunt salutaribus edocere populum monitis, et a minimo usque ad maximum sacro fonte cum Dei gratia abluerunt, omnemque ritum Christiane fidei, sicut a sanctissimo papa instructi fuerant, in consuetudinem Bulgarorum tradiderunt. Gloriosus autem Bulgarorum rex fidei tanta cepit flagrare, monitis huius pii patris illectus constantia, ut omnes a suo regno pellens alienigenas, prefatorum apostolicorum solummodo predicatione usus missorum, pascuis uite eterne iugiter refici nempe decreuerit, unumque ex his Formosum uita et moribus episcopum sibi dari archiepiscopum expetierit. Tunc iterum legatos suos Romam direxit, et inter alia beatissimo pape idipsum suggerens, ab eius sanctitate  pro instructione gentis illius presbyteros postulauit. Ipse uero talibus papa compertis ualde gauisus est, et infinitas Deo laudes rependens, non paucos numero coram se probauit presbyteros, et quos dignos reperit predicationis gratia in Bulgariam direxit, cum quibus Dominicum Triuensem, et Grimoaldum Polimartiensem episcopos destinauit. Ut quia ipsum Formosum plebem dimittere sibi creditam non oportebat episcopum, ex his presbyteris ad archiepiscopatum qui dignus inueniretur in nomine Domini tandem eligeretur, et sedi consecrandus apostolice mitteretur.

Inter hec quidem statuit beatissimus papa, solertissimusque uitiorum corrector, et Dei cultor, ut penetrantibus ipsis Bulgariam episcopis, Paulus, cuius superius memoriam fecimus, Populoniensis, ipseque Grimoaldus episcopi in Bulgaria quidquid ad diuinum ministerium pro instructione gentis illius pertineret efficerent, et sepius dictus Formosus,  atque Dominicus uenerabiles episcopi, iterum Constantinopolim pro schismate ibi exorto, de quo iam late disserui, proficiscerentur.

Sed dum hec agerentur, Dei iudicio, Michelem Grecorum imperatorem ultio digna perculit, et nefanda nece peremit. Imperante autem Basilio in Contantinopoli, quoniam uoluit Deus ipsius sancti pontificis iuges labores, quos pro sancta Constantinopolitana passus fuit Ecclesia, cum fine boni operis consummare, sicut fama se habuit, Photius neophytus ac inuasor ut mechus pellitur, et iuxta decretum sedis apostolice patriarcha Ignatius Constantinopolitano redditur throno. Neque enim hic diuinorum exsecutor operum piissimus et catholicus papa que sua sunt, sed ea que Dei sunt, primo loco posuit et quesiuit. Et cum adiutorio sancti Petri bella Domini summo dispensationis libramine spiritaliter preliari curauit. Prelatos siquidem quosque, ne subditos lederent, magna prouisione moderans,  ut pater commonuit, et ut subiecti prelatis subessent, iuxta uniuscuiusque priuilegia pastoraliter quoque decreuit. Cuius qui sanctum studium uult agnoscere, in epistolis suis, quas bene libratas per mundi partes direxit, luce clarius inuenire ualebit. Quippe qui animam suam in manibus posuit, qui nulla nisi celestia cogitabat, qui ieiuniis, uigiliis, et orationibus nocte ac die uacans, nec requiem corpori, nec membra dabat sopori. Nam si cuncta, que Christi  gratia plenus, uirtutibus atque fide sanctitatis opera gessit, et moribus uitaque docuit et impleuit, chartis inserere uolumus, prius fortasse membrana quam sermo deficiet. Tamen antequam ad finem uite illius stylum uertamus, primum ad ea que sanctis locis contulit redeamus.

Hic igitur egregius papa ob amorem principis apostolorum Petri apostoli nutritoris sui fecit in basilica eius pannos tam scilicet de stauraci, quam et de fundato, uel aliis pulchris uariisque coloribus numero quatuor. Qui trabes maiores in presbyterium respicientes omnes in gyro compleuit, que illud luculenter ornant, decusque augent, et amplius mira sua magnitudine dant honorem. Ubi etiam, quod nullus post deuastationem Saracenorum agere nixus est, arcum fecit argenteum, et melius quam olim fuerat superexcelsiorem trabem, que est ante ciborium, in medio posuit, pensantem libras . . . et tres imagines argenteas, una figuram Domini saluatoris, duabus uero angelorum sculpsit effigies, ac illis nouem  libras auri deaurans superposuit, quarum una pensat libras octoginta, alia libras septuaginta. Tertia uero pensat libras similiter septuaginta. Fecitque ibi crucem auream unam pretiosis gemmis ornatam pensantem libras . . . et in summitate eiusdem arcus locauit, ubi pro amplitudine decoris eius, atque speciminis appendit coronam auream unam, cruces argenteas duas, calices argenteos duos, et staupos [scyphos] argenteos duos. Porro in purpureis marmoribus, que ante corpus beati Petri apostoli rugas argenteas retinent, dextra leuaque duas cruces argenteas offerens posuit pensantes libras . . .

In patriarchio siquidem Lateranensi domum pulcherrimam nimisque decoram fieri iussit. Et oratorium sancte Dei Genitricis illic construens, uestes et competentes ornatus pro eterne uite amore lucifluis uotis ipse beatissimus pontifex obtulit. Idem etiam a Deo protectus, et celesti gratia circumuallatus  multa casum minantia renouauit loca sanctorum, et diuersis ecclesiis diuersa munera contulit, et commoda luculenter adauxit. Et in ciborio Constantiniane basilice optimos de sifori, et de fundato quatuor pannos appendit. Deinde regni celorum clauigero paris in ciborio numeri pannos optimos obtulit.

In ecclesia doctoris gentium similiter fecit. In ecclesia sancte Dei Genitricis ad Presepe pari modo eterne pro retributionis premiis egit. Et in ecclesia sancti Laurentii Christi martyris foris muros urbis eque pannos optimos quatuor in ciborio dedit. Huius quippe beati temporibus presulis tanta ubertas, et uictuum copia exstitit, ut omnem memoriam famis decessoris sui facte diebus hec obliuioni traderet abundantia. Hic fecit ordinationem unam per mensem Martium, presbyteros septem, diaconos quatuor, episcopos per diuersa loca numero sexaginta quinque. Postquam autem sedem apostolicam uictoriosissime,  et ut uerus Dei athleta catholice ac principaliter rexit, ex hac luce idibus Nouembris indictione prima migrauit ad Dominum. Porro, quid dicam, cum non solum eius exitum diuerse hominum nationes plena ratione utentes, uerum etiam, quantum ad intemperantiam eris, ipsa mundi elementa diu fleuerunt, et de morte tanti uiri in tristitia permanserunt. Quo defuncto corpus eius sepultum est ante fores basilice beati Petri apostoli.





NICOLAI PAPAE I EPISTOLAE ET DECRETA ORDINE CHRONOLOGICO DIGESTA.





I. EPISTOLA NICOLAI AD WENILONEM ARCHIEPISCOPUM SENONENSEM ET CePISCOPOS EIUS. De Herimanni episcopi Niuernensis infirmitate.
[Apud Mansi, Conc. tom. Xu.]


NICOLAUS episcopus, seruus seruorum Dei, reuerentissimis ac sanctissimis confratribus nostris, WENILONI Senonensi archiepiscopo, et cepiscopis eius.

Epistolam sanctitatis uestre, qua apostolatus nostri super causa Herimanni episcopi non immerito expetere studuistis responsum, uel qua more uniuersalis Ecclesie auctoritatis nostre efflagitare instructionem curastis, accipimus. Sed antequam ad consulta uestra mentis oculum inclinemus, parumper  in laudibus uestris stylum opere pretium duximus immorandum: qui quos uobis eundum, quoue in rebus dubiis, atque in magnis ecclesiasticis negotiis esset accelerandum, serenitatis uisibus preuidistis, humilibusque deuotionis uestre passibus cucurristis. Contra illos nimirum, qui beatissimi apostolorum principis Petri eiusque successorum luculentissimam doctrinam sedemque spernentes, quem Dei Filius in sancta Ecclesia sua; tanquam luminare maius in celo constituit, ueluti quidam scorpiones palantes incedunt in meridie, et cum adhuc dies est, occidit eis sol. Reuera ii et per scientiam Dei more Balaam apertos habent oculos: cadunt tamen, quia obcecati instar ipsius auaritia, quo gressum tendere possint iustitie non  aspiciunt: sed per abrupta et auia incedentes, dum caput sequi refugiunt, in uasta precipitia demerguntur. uos autem, fratres karissimi, qui sancto utique Spiritu reuelante, apostolice sedis auctoritatem sensu capere, et ad splendorem luminis eius iam incedere laudabiliter inchoastis, cum illa usque in finem sapere, cum illa semper ambulare studete, ab illa deuiare nefas iudicate ab eius discrepare sensu ne ad modicum quidem momentum consentiatis. Quos illa recipit et uos quoque recipite, et quos illa respuit, abigere ipsi sicut ipsa mementote. Non enim illa respuit nisi membra que sibi non herent, nec a se recidit nisi quos in scandalum multis positos comprehendit. Non, inquam, recidit uel eruit a se, nisi membrum quod sanis membris  in offensionem et perniciem noscitur exstitisse. uerum ad propositum redeamus. Suggerit sanctitas uestra Herimannum episcopum morbum incurrisse, quo diu impeditus est episcopale recte implere officium. Sensus enim, ut uestra ipsa uerba ponamus, aliquoties integritate priuatus, quedam insano simillima  admittebat. Atque subinfertis quod ad prouinciales synodos euocatus uenire distulerit. Ubi attente considerandum est, quoniam hoc ipsum quo uenitur ad synodum, sacerdotale officium est: et cum dixeritis illum sacerdotale non potuisse implere recte officium, sensusque integritatem amisisse, miramur reuerentiam uestram eum uenire ad synodum cegisse: presertim cum ipsi testemini insano hunc similem, et in eadem adhuc infirmitate manere: quem, si ita grauatur, magis conuenerat sanctimonium uestrum subleuare, quam pondus eius ponderi superaddere, caritatemque in eo confirmare potius, quam ei pietatis uiscera obserare. Indicatis autem illum super quibusdam excessibus fuisse frequenter accusatum. Pro quibus, quia ex  parte ipsius persona deest, nos uni parti ad alterius discrimen credere procul dubio non possumus, quamuis nec usque adhuc qui fuerint illi excessus dixeritis, nec utrum sana erat mente idem antistes, necne, cum ipsos excessus perpetrabat euidenter ostenderitis: satiusque arbitramur, quamlibet interim infirmitatem ad penam peccati, quam ad ipsum pertinere peccatum, cui magis consulendum sit, et compatiendum, quam puniendum, uel aliquo modo feriendum. Admonitio preterea, uel conuentio beatitudinis uestre, quam ei fecisse uos perhibetis, ualde placet: si tamen ex caritate non ficta, sed ex simplici mentis oculo prodiit id quod suaue et dulce in auribus nostris sonuit: uel si coram summi arbitri oculis ita placuit, quemadmodum ante hominum  uisus, quod placere sit satis abundeque conspicitur. Optamus sanctitatem uestram in Christo bene ualere.





II. BULLA NICOLAI PRO MONASTERIO FULDENSI. De huius monasterii statu sibi identidem rationem reddi mandat.
[Apud Schannat, Hist. Fuld., pag. 139.]

NICOLAUS episcopus seruus seruorum Dei, THEOTONI religioso abbati uenerabilis monasterii Domini Saluatoris, et per te in eodem uenerabili monasterio successoribus in perpetuum.

Quoniam semper sunt concedenda que rationabilibus congruunt desideriis, oportet ut deuotioni  conditoris pie constructionis auctoritas in priuilegiis prestandis minime denegetur. Igitur, quia postulasti a nobis quatenus monasterium Saluatoris a S. Bonifacio archiepiscopo constructum in loco qui uocatur Boconia, erga ripam fluminis Fuldaha priuilegii sedis apostolice adminiculis decoretur, et  ut sub iurisdictione sancte nostre cui, Deo auctore, deseruimus ecclesia constitutum, nullius alterius ecclesie iurisdictionibus submittatur; pro qua piis desideriis fauentes, hac nostra autoritate id quod exposcitur effectui mancipamus, et ideo omnem cuiuslibet ecclesie sacerdotem in prefato monasterio dictionem quamlibet habere et auctoritatem preter sedem apostolicam prohibemus, ita ut, nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto, iuxta id quod subiectum apostolice firmitate priuilegii consistit inconcusse dotatum permaneat, locis et rebus tam eis quas moderno tempore tenet uel possidet, quam que diuina pietas uoluerit augere ex donis, et oblationibus,  decimisque fidelium, absque ullius persone contradictione, firmitate perpetua perfruatur. Ceterum uero, hoc deliberantes, statuimus ut congruis temporibus nostre sollicitudini ecclesiastice intimetur, qualiter religio monastica regulari habitu dirigatur, concordiaque conuenienti ecclesiastico studio mancipetur, ne forte, quod absit, sub huius priuilegii obtentu animus gressusque rectitudinis uestre a norma iustitie aliquo modo retorqueatur; constituimus quoque per huius decreti nostri paginam, ut quicunque cuiuslibet ecclesie presul, uel quacunque dignitate prodita persona, hanc nostri priuilegii chartam, quam auctoritate principis apostolorum firmamus, temerare tentauerit, anathema sit, et iram Dei incurrens, a cetu omnium sanctorum extorris  existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate subnixa.

Scriptum per manum Petri notarii, scrinarii sancte Romane Ecclesie. in mense Iunio, indict. uII, Bene ualete.

Datum 11 Idus Iunias per manum Tiberii primicerii sancte sedis apostolice. Imperante domno piissimo Augusto Ludouico a Deo coronato, magno, pacifico imperatore, inductione septima. Amen.





III. AD ADELOuINUM SALZBURGENSEM ARCHIEPISCOPUM. Pallii usum concedit.
[Apud Kleinmayern, Nachrichten uom Zustande der Gegenden und Stadt Iuuauia.---Anhang 92.]


NICOLAUS episcopus, seruus seruorum Dei, reuerentissimo et sanctissimo confratri nostro ADELOuINO episcopo sancte Iuuauensis Ecclesie.

Diebus uite sue tantummodo solem geluque pro gregis sui custodia die ac nocte ferre contenti sunt [a 1Kb] , ut neque ex eis aut errando pereat, aut ferinis laniata morsibus rapiatur oculis semper uigilantibus circumspectant, quanto sudore quantaque cura debemus esse peruigiles, nos qui pastores animarum dicimur, attendamus et susceptum officium exhibere erga custodiam Dominicarum ouium non cessemus,  ne in die diuini examinis pro nostra desidia ante summum pastorem negligentie reatus excruciet, unde modo honoris reuerentia sublimiores inter ceteros iudicamur. Pallium autem fraternitati tue ad missarum solemnia celebranda concedimus. Quod tamen non aliter Ecclesie tue priuilegiis in suo statu manentibus uti largimur, nisi solummodo in die sancte ac reuerende resurrectionis Domini nostri Iesu Christi, seu in natalitiis sanctorum apostolorum, atque beati Baptiste Ioannis, nec non in assumptione beate Dei genitricis Marie, simul in Dominice nauitatis Domini Dei nostri die, pariterque in solemnitatis ecclesie tue die, uerum etiam et in ordinationis tue natalitio concedimus die, sicut a beato predecessore nostro Domino Gregorio  huius alme sedis presule sancitum est. In secretarium uero induere tua fraternitas pallium debeat, et sic ad missarum solemnia proficisci; et nichil sibi amplius ausu temerarie presumptionis arrogare, ne dum in exteriori habitu inordinate aliquid arripiatur, ordinate etiam que licere poterant amittantur. Cuius quoniam indumenti honor modesta actuum uiuacitate seruandus est, hortamur ut et cuncta ornamenta conueniant, quatenus auctore Deo rector ubique possis esse conspicuus.

Itaque uita tua filiis tuis sit regula. In ipsa si qua fortitudo illis iniecta est, dirigantur, in ea quod imitentur aspiciant; in ipsa se semper considerando proficiant, ut tuum, post Deum, uideatur esse quod bene uixerint. Cor ergo neque prospera que temporaliter  blandiuntur, extollant, neque aduersa deiiciant; sed quidquid illud fuerit, uirtute patientie deuincatur. Nullum apud te locum odium, nullum fauor indiscretus inueniat. Districtum te mali cognoscant; insontem apud te culpabilem suggestio mala non faciat; nocentem gratia non excuset: remissum te delinquentibus non ostendas, ne quod ultus non fueris, perpetrari permittas. Sit in te et boni pastoris dulcedo, sit et iudicis seuera districtio, unum quod innocenter uiuentes foueat, aliud quod inquietos feriendos a prauitate compescat. Sed quoniam nonnunquam prepositorum zelus dum districtus malorum uult uindex existere, transit in crudelitatem correptio, iram iudicio refrena, et censura discipline sic utere, ut et culpas ferias, et a dilectione  personarum quas corrigis non recedas. Misericordem te, prout uirtus patitur, pauperibus exhibe; oppressis defensio tua subueniat; opprimentibus modesta ratio contradicat; nullius faciem contra iustitiam accipias [aspicias]; nullum querentem iusta despicias. Custodia in te equitatis excellat, ut nec diuitem potentia sua aliquid apud uos ex rabie [extra uiam] suadeat rationis audere, nec pauperem de se sua humilitas faciat desperare: quatenus Deo miserante utilis possis existere, qualem sacra lectio precepit dicens: Oportet episcopum irreprehensibilem esse. Sed his omnibus uti salubriter  poteris, si magistram caritatem habueris; quam qui secutus fuerit, a recto aliquando tramite non recedit. Ecce, frater carissime, inter multa alia sta sunt sacerdotii, ista sunt pallii; que si studiose, seruaueris, quod foris accepisse ostenderis, intus habebis. Sancta Trinitas fraternitatem uestram gratie sue protectione circumdet. Atque ita in timoris sui uia dirigat, ut post huius uite amaritudinem ad eternam simul dulcedinem peruenire mereamus. Amen.

Scriptum per manum Soronii, notarii regionarii et scriniarii sancte Romane Ecclesie, in mense Maio, indictione uIII.





Iu. AD MICHAELEM IMPERATOREM [a 1Kb] .  Conqueritur synodum Constantinopoli iniussu sedis apostolice ausum fuisse Ignatium honore priuare, et in eius locum Photium substituere. Ostendit multis rationibus laicum ad pontificalis dignitatis gradum conscendere non posse. Promotionem Photii non uult comprobare, nisi prius causa a legatis examinetur, et ad se integra deferatur. His adiungit nonnulla de imaginum adoratione; estque epistola prima missa ab apostolica sede ad imperatorem Michelem per Rodoaldum et Zacariam episcopos.
[Apud Mansi, Conc. tom. Xu, col. 162-167.]

NICOLAUS episcopus, seruus seruorum Dei, dilecto filio MICHAELI glorioso imperatori Grecorum.

Principatum itaque diuine potestatis, quod omnium conditor electis suis apostolis largitus est, super solidam fidem apostolorum principis  soliditatem constituens, eius egregium, imo  primam sedem deliberauit. Nam uoce dominica ipsi dictum fuerat: Tu es Petrus, et super hanc petram edificabo ecclesiam meam: et porte inferi non preualebunt aduersus eam . Petrus denique a firmitate petre, que Christus est, structuram uniuersalis Ecclesie inconcussam, et fidei robore solidatam, ita precibus suis munire non cessat, ut errantium uesaniam recte fidei norma reformare festinet, necnon intrepide eam consolidantes remunerare procuret: quatenus porte inferi, malignorum utique spirituum suggestiones, atque hereticorum impetus, non preualeant eiusdem Ecclesie unitatem refringere. Quapropter Deo omnipotenti multiplices referimus grates, qui uestro pectori hoc infundere dignatus est, ut fautores Ecclesie Dei effecti, concordie  ipsius desideretis fauere, ne quauis rubigine erroris consumatur pulchritudo fidei, et frangatur intellectus apostolice traditionis. Ad cuius etenim  integritatem obseruationis multoties conuentus factus fuerit sanctorum Patrum, a quibus et deliberatum ac obseruatum existit, qualiter absque Romane sedis, Romanique pontificis consensu, nullius insurgentis deliberationis terminus daretur. Igitur a uobis Constantinopoli congregatum concilium  huius tenoris seriem paruipendens, ab institutis supradictis manum considerationis sue reflectere non trepidauit; adeo ut Ignatium supra iam nominate urbis  patriarcham, sine Romani consultu pontificis, ibidem cetus conueniens proprio priuasset honore. Quod quam sit reprehensione dignum, testes illi qui ei oppositi fuerant, manifestant: quia tales quos in epistola uestra legimus, canonica institutio prohibet: et inuidiose datos manifeste claret, quoniam nec ipse proprio ore manifestauit  illa que ei obiiciebantur, neque accusatores illius secundum sacrorum canonum instituta probauerunt. Ceterum his etiam sic iniuste peractis, ad detestabiliora inconsiderationis sue uotum, supradictam populi cateruam dirigendo, de laicorum habitu qui ei preesset eligit pastorem. O quam presumptuosa temeritas! ille preponitur ouili diuino qui nescit adhuc dominari spiritui suo. Nam qui ignorat  disponere uitam suam per gradus Ecclesie minime ductus, quomodo corrigere quibit uitam alienam subito electus? Latuisse uos non credimus, quid apo stolorum egerit cetus post acceptum donum sancti Spiritus. Ecce etenim ipsi uisione Domini, et locutione illius assidua, eiusdemque resurrectione letificati, atque gratia spiritalis descensus consolidati, non presumpserunt de electis septuaginta duobus eligere tam audacter duodecimum, qui Iude preuaricatoris suppleret locum: sed per gradus quosdam  de septuagenario binarioque numero elegerunt duos, Ioseph qui uocabatur Iustus, et Matthiam . Et sic ex his, quem alteri preponerent interim ignorantes, diuinum examen postulauere,  electioneque data, qui humanis obtutibus iustior uidebatur, coram Diuinitatis conspectu inferior est inuentus. Igitur illius congregationis conatus, nichil horum studentes exercere, uisi sunt a recto itineris tramite declinasse, cum in custodiam Dominici gregis non taliter, ut decuit, studuerunt pastorem preponere. In notitia siquidem secularium litterarum nemo magistri nomine merito censetur, nisi per gradus disciplinarum procedens fuerit doctus. uerum iste Photius uidelicet antea doctor prorupit quam doctus exstiterit; prius magister uideri cupit quam discipulus audiri: prius auditor esse debuit, ac deinde institutor. Sed hic doctoris e contrario cathedram eligens, docere prius elegit, ac deinde cepit doceri: prius sanctificare curauit, ac demum sanctificari: prius illuminare uoluit, et postmodum illuminari.

 Hec itaque catholicus ordo prohibet: et sancta nostra Romana Ecclesia talem electionem semper prohibuit per antecessores nostros catholice fidei doctores. Quorum nos tenorem obseruantes, instituta ipsorum esse inuiolabilia censemus. Sardicense denique concilium, ut de laicis non eligeretur antistes, in decimo tertio capite per omnia prohibuit ita inquiens: Si forte aut diues, aut scholasticus de loro, aut ex administratore episcopus fuerit postulatus, ut non prius ordinetur, nisi ante lectoris munere, et officio diaconii, aut presbyterii fuerit perfunctus, ut per singulos gradus, si dignus fuerit, ascendat ad culmen episcopatus. Et reliqua.

 Celestinus itidem sanctissimus doctor, et nostre Romane sedis presul egregius, in decreto sue sanctionis  asserens dicit: Audiuimus quasdam propriis destitutas rectoribus ciuitates, episcopos sibi petere uelle de laicis, tantumque fastigium tam uile credere, ut hoc illis, qui non Deo, sed seculo militauerunt, estiment nos posse conferre: non solum male de suis clericis, in quorum contemptum hoc faciunt, iudicantes, sed de nobis pessime, quos credunt hoc posse facere sentientes: quod nunquam auderent, si non quorumdam illic his consentiens sententia cohiberet. Ita nichil que frequentius sunt decreta proficiunt, ut hoc, quasi nunquam de hac parte scriptum fuerit, ignoretur. Quid proderit per singula clericos stipendia militasse,  et omnem egisse in Dominicis castris etatem, si qui his prefuturi sunt, ex laicis requiruntur? Qui uacantes seculo, et omnem ecclesiasticum ordinem nescientes, saltu prepropero alienum honorem ambiunt immoderata cupiditate transcendere: et in aliud uite genus calcata reuerentia ecclesiastice discipline transire.

Talibus itaque, fratres karissimi, qui iuris nostri  gubernacula custodimus, necesse est obuiemus; hisque fraternitatem uestram epistolis commonemus, ne quis laicum ad ordinationem clericatus admittat, et sinat fieri: unde et illum decipiat, et sibi causas generet, quibus reus constitutis decretalibus fiat. Leo denique sanctissimus doctor, et apostolice Romaneque sedis pontifex egregius, cuius  laus in quarta synodo magnificatur, hoc ipsum in Decretalibus suis prohibuit, cap. 33 : In ciuitatibus, quarum rectores obierint, de substituendis episcopis hec forma seruetur, ut is qui ordinandus est, etiam si bone uite testimonio fulciatur, non laicus, non neophytus, nec secunde coniugis sit maritus, et reliqua.

Gelasius autem supradicti doctoris, Leonis uidelicet, meritis non impar, sanctissimus Romane Ecclesie presul, non solum episcopos de laicis fieri prohibuit, sed etiam presbyteros, ne talia presumerent, uetauit in decretalibus suis, cap. 3 , ita inquiens: Si uero de laicis quispiam ecclesiasticis est aggregandus officiis, tanto sollicitius in singulis, que superius comprehensa sunt, huiusmodi decet examinare  personam, quantum inter mundanam, religiosamque uitam, constat esse discriminis: quia utique conuenientia ecclesie ministeria reparanda sunt, non inconuenientibus meritis ingerenda: tantoque magis, quod sacris aptum possit esse seruitiis, in eorum querendum est institutis, quanto de tempore, quo fuerant hec assequenda, decerpitur, ut morum habere doceatur hoc probitas, quod prolixior consuetudo non contulit: ne per occasionem supplende penurie clericalis, uitia potius diuinis cultibus intulisse, non legitime familie reputemur procurasse compendia, quorum promotionibus super anni metas sex menses nichilo minus subrogamus.

Quoniam, sicut dictum est, distare conuenit inter  personam diuino cultui deditam, et de laicorum conuersatione uenientem: que tamen eatenus indulgenda credidimus, ut illis ecclesiis, quibus infestatione bellorum, uel nulla penitus, uel exigua remanserunt ministeria, renouentur; quatenus his Deo propitio restitutis in ecclesiasticis gradibus subrogandis, canonum paternorum uetus forma seruetur: ne contra eos ulla ratione preualeat, quod pro occidentis defectus remedio prouidetur. Non aduersus scita maiorum noua lex proponitur, ceteris ecclesiis ab hac occasione cessantibus, quas non simili clade uastatas pristinam in faciendis ordinationibus conuenit tenere sententiam.

Quo magis hac opportunitate commoniti, obseruantiam uenerandorum canonum propensius delegamus:  singulorum graduum conscientias admonentes, ne in illicitos prorumpere moliantur excessus, ne fas esse confidat quisquam pontificum, bigamos, aut coniugia sortientes, aut ab aliis derelicta, siue quoslibet post penitentiam, uel sine litteris, uel corpore uitiatos, uel conditionarios, aut curie, publicarumque rerum nexibus implicatos, aut passim nulla temporis congruentis exspectatione discussos, diuinis seruituros applicare ministeriis; neque pro suo libitu iura studeant aliena peruadere, absque sedis apostolice iuste dispositionis mandato.

Predecessor itaque noster huius alme sedis, Adrianus uidelicet sanctissimus presul, in epistola quam Constantinopolim pro uenerandis imaginibus destinauerat , ita instituit  ut amplius de laicis nullatenus in eadem uestra Constantinopolitana Ecclesia ordinaretur antistes: cuius textum si scire uultis, in concilio quod eius tempore in supradicta urbe celebratum est, inuenire potestis.

His itaque paulisper prelibatis in supradicti uiri consecratione consensum apostolatus nostri prebere non possumus, donec per missos nostros, quos ad uos destinauimus, cuncta que in iam prenominata sepius urbe de ecclesiasticis causis, seu ordinibus peracta sunt, uel agentur, nostris intimata fuerint auribus. Et ut in omnibus rectus ordo seruari queat, uolumus, o clemens Auguste, ut Ignatius, quem sedis supradicte gubernacula propria spontaneaque uoluntate deseruisse, et totius  plebis congregato concilio depositum esse uestris apicibus nobis intimare curastis, in conspectum ueniat nostrorum missorum, et uniuersi concilii, uestris quidem imperialibus institutis, quatenus perquiratur, quamobrem spreuerit traditam sibi plebem, et instituta antecessorum nostrorum, sanctorumque pontificum, Leonis uidelicet pape, atque Benedicti, paruipendendo contempserit, et in hoc agendum subtili examine a nostre iussionis legatis depositionis eius censura perquiratur: quatenus inquirentes inuenire queant, utrum canonicus tenor in eadem obseruatus fuerit, uel non, manifestum existat: ac deinde cum nostro presulatui significatum fuerit, quid de eo agendum  sit, apostolica sanctione diffiniemus: ut uestra Ecclesia que tantis quotidie quatitur anxietatibus, inuiolabilis deinceps et inconcussa permaneat.

De imaginibus autem, earumque obseruationibus, licet nulla necessitas esset scribere, eo quod nostrorum antecessorum uenerabilium pontificum sancta sollicitudo catholico ardore succensa, multa et ualde utilia Ecclesie Dei profutura instituit: tamen quia frequens iteratio informationis solet uenerabiliorem intentionem reddere audienti: ideoque de eisdem pro conseruanda unitate populo Dei aliquid exponere curamus. Pristinam itaque sanctorum Patrum traditionem, quam a predecessoribus nostris beatissimis et orthodoxis pontificibus, qui post beatum Petrum in eius apostolica  sede resederunt, nobis obseruandam suscepimus, et hactenus immutilatam hec sancta catholica et apostolica tenet ac defendit Ecclesia. Oportet ergo tota mentis intentione, summique desiderii conamine uenerandas tam Domini nostri Iesu Christi, quam sue sanctissime genitricis, et beatorum apostolorum, atque omnium sanctorum imagines uenerari et colere: ut eo quo ualemus annixu contra hereticorum uesaniam, qui ab earum ueneratione populum prohibent, resistere studeamus.

Nam in pace Ecclesie constitutis nil contrarium esse potest, si sanctorum effigies proprie depicte fidelibus augeant incrementi amorem. Reuera quia dum eorum uultus aspicitur, et operis actio recolitur, Deus, cuius habitatio in eis esse dignoscitur,  perfecte laudatur. Certe si Deus, qui est inuisibilis et incorporeus, non per propriam substantiam deitatis, sed per subiectam creaturam mortalium apparuit oculis et credentibus summum esset culmen honoris: quare anime sanctorum, que manentes in corpore uultus uniuscuiusque habuisse noscuntur, secundum dispositionem Dei dicit ipsi placentia operatas esse, non uenerentur a nobis magno honore? Cur eorum exsecremur effigies, per quos agnouimus fidei ueritatem?

Apparuit nempe Deus Abrahe patri nostro, non in carne, neque in anima, sed in specie trium uirorum: quibus ille aliud cernens, et aliud esse intelligens, pronus in terra adorauit, et dixit: Domine, si inueni gratiam in oculis tuis, afferam  aquam, ut lauentur pedes uestri . Credidit illico Abraham Deo, et reputatum est illi ad iustitiam, et amicus Dei appellatus est. Apparuit denique Iacob per subiecte creature speciem, unde et dixit: uidi Dominum facie ad faciem, et salua facta est anima mea . Ecce incorporeus Deus et inuisibilis per speciem subiecte creature ita se mortalium uoluit uideri obtutibus, ut credentibus esset ad gratiam: cur nobis sanctorum icones, quos corporeos et uisibiles fuisse credimus, si illos ut uere Christi ueneremur amicos, poterunt esse ad culpam? Nam si eorum effigies exsecrabiles esse  crederentur, profecto et ipsarum reliquie, quorum caro corruptionem sensit in tumulo pro neutro  haberi deberentur. uerumtamen si ad eorum consortium uenire optamus, profecto hic omnia in honore sanctorum, id est tam reliquias non solum corporum, sed et uestimentorum, seu etiam imagines uultus illorum in quolibet loco depictas, celeberrimo honore uenerari debemus, reminiscentes illud, quod Isaias speciem subiecte creature se uidisse testatur, dicens: uidi Dominum sabaoth sedentem super solium excelsum, et ea que sub ipso erant implebant templum , etc.

Accedit itaque Moses et Aaron, ut uiderent thronum ubi steterat Deus, et erat sub pedibus eius tanquam opus lapidis sapphiri, et uelut firmamentum  celi in claritate fulgoris, et stabant cherubim ex auro mundo. Que omnia, secundum quod Salomon postea in templo instruxit, in monte cum Domino loquens, imaginata et presignata uidit.

Hec et his similia precedentes Patres sciendo, iconas Saluatoris nostri Iesu Christi, eiusque sanctissime Genitricis semperque uirginis, omniumque sanctorum in parietibus ecclesiarum, secundum quod tempus hodie probat, depinxerunt, et pingere pro congruis locis omni dilectione usque in presens non prohibuerunt. Quid Christiano uerissimo nocet, si quod amat et diligit, non ad adorandum deificet, sed ad tremendum terribiliter, in pariete uel ligno depingit?

uerum, quid officit, si aspicimus imagines Christi in templo Ecclesie, et in arcano cordis premeditamur  eum uenturum, cuius imaginem cernimus, citius uiuorum et mortuorum iudicem aduenturum? Quid fidei nostre contradicit, quod in centro camere super altare, eius figuram quod uerbum caro factum est, et habitauit in nobis, anime nostre affectando desiderant, cuius imago nominis titulum retentat, et quia per naturam Filium adoramus, quare per adoptionem nomen nouum scriptum in calculo, uel gemmis non adoremus? Altare itaque sanctum, in quo Deo omnipotenti sacrificiorum uota persoluimus, lapis est naturaliter communis, nichil differens ab aliis tabulis, que parietes nostros et pauimenta adornant. Quia uero sacratum est Dei adiutorio, et benedictionem suscepit, unde et mensa sancta efficitur, panis iterum, qui super eum offertur,  panis est quidem communis; sed quando ipse sacramento sacratus fuerit, corpus Christi in ueritate fit, et dicitur. Sic et uinum modicum aliquid digna existentia ante benedictionem [a 1Kb] post sanctificationem Spiritus, sanguis Christi efficitur. Ipsa enim crucis imago antequam suscipiat eius forme figuram, lignum ab omnibus commune est. Suscipiens autem omnimodo uenerandam similitudinem, sacra est, et demonibus terribilis, propter quod in ea figuratus est Christus.

Hec breui stylo transcurrentes, cum multa dicere quiuissemus, uestre serenitati transcripsimus;  quia Adrianus sanctissimus presul antecessor noster multa de his in epistolis, que hactenus apud Constantinopolitanam habentur Ecclesiam, scribens contradidit, in quibus quidquid huius rei necessitas cegerit, inuenire poteritis. Oportet enim uestrum imperiale decus, quod in omnibus ecclesiasticis utilitatibus uigere audiuimus, ut antiquum morem, quem nostra Ecclesia habuit, uestris temporibus restaurare dignemini, quatenus uicem, quam nostra sedes per episcopos uestris in partibus constitutos habuit, uidelicet Thessalonicensem, qui Romane sedis uicem per Epirum ueterem, Epirumque nouam, atque Illiricum, Macedoniam, Thessaliam, Achaiam, Daciam ripensem, Daciamque mediterraneam, Mesiam, Dardaniam,  Preualim, B. Petro apostolorum principi contradicere nullus presumat; que antecessorum nostrorum temporibus, scilicet Damasi, Siricii, Innocentii, Bonifacii, Celestini, Sixti, Leonis, Hilarii, Simplicii, Felicis, atque Hormisde sanctorum pontificum, sacris dispositionibus augebatur. Quorum denique institutiones ab eis illis in partibus destinatas per nostros missos, ut rei ueritatem cognoscere queatis, uestre Augustali potentie dirigere curauimus.

Preterea Calabritanum patrimonium, et Siculum, queque nostre Ecclesie concessa fuerunt, et ea possidenda obtinuit, et disponendo per suos familiares regere studuit, uestris concessionibus reddantur, quoniam irrationabile est ut ecclesiastica possessio, unde luminaria et concinnationes Ecclesie  Dei fieri debent, terrena quauis potestate subtrahantur; sed domui Dei restituta meritum redditoris multiplicent, et suscipientis uotum spiritalis desiderii lucris exerceatur. Inter ista, et superius dicta uolumus ut consecratio Syracusano archiepiscopo nostra a sede impendatur, ut traditio ab apostolis instituta nullatenus nostris [edit. Rom. uestris] temporibus uioletur.

Destinauimus autem uestre serenitati reuerendissimos et sanctissimos episcopos, Rhadoaldum uidelicet sancte Portuensis Ecclesie, atque Zacariam Anagnine sancte Ecclesie, fungentes legatione apostolatus nostri, quos ut honorifice suscipiatis, uestram amplitudinem deprecamur: quibus etiam frequens colloquium tribuatis: et eis que  de ecclesiastico statu irreprehensibiliter dixerint, credere non ambigatis. Et cum in conuentu ecclesie sederint pro ecclesiasticis diffinitionibus, nichil a uobis, uel ab aliis alicuius contrarietatis impetum sentiant. Et cum fas illis fuerit reuertendi, uestros concedite missos; et tales, qui in dromonibus congruis esse Romam incolumes, fauente Deo, apostolorum precibus studeant referre, quatenus pro omnibus uestris bonis deuotionibus gratias Deo omnipotenti Patri, atque eius unigenito Filio Domino nostro Iesu Christo, et Spiritui sancto deuotius agere ualeamus, cui est honor et gloria in secula seculorum. Amen. Data mense Septembrio die 25, indictione IX.

 Explicit epistola ab apostolica sede ad imperatorem Michelem per Rhadoaldum, et Zacariam episcopos missa.





u. AD PHOTIUM. Reseruat totam causam Photii in aduentum legatorum; estque epistola prima ad Photium per Rhadoaldum et Zacariam episcopos Constantinopolim declinata.
[Apud Mansi, ibid., col. 168.]

Omnis utilitas et profectus animarum catholica fide munitur et dilectione Euangelii tuetur: que omnes intra se conclusos saluat et extra se positos suos non existimat. Unde directionis uestre  sumptis apicibus letificati sumus, quia uos catholicum in eis cognouimus. Nam ibi prudentie uestre utilitatem intelleximus, ideoque multas gratias Deo omnipotenti retulimus, quia uestrum scire de catholico fonte manare experti sumus. Sed rectum uos ordinem minime continuisse doluimus: eo quod non per gradus Ecclesie ductus ad tantum honorem de laici [edit. Rom. laicali] habitu uos prosiluistis, cum oporteret uestram prudentiam ita canonice uixisse in clericali ordine, ut nichil extra canonica instituta agentes, tempore congruo, ascensu legitimo constituereris Ecclesie pastor. uos itaque hoc permittentes [premittentes], contra statuta Patrum egisse manifestum existit. Nam Sardicense concilium per omnia tante temeritatis presumptionem  uetuit , pariter et sanctorum pontificum Romane sedis, Celestini doctoris egregii, Leonis sanctissimi, cuius laus in quarta synodo clara existit: seu Gelasii doctrina, et meritis eque beatissimi, horum uidelicet instituta, hoc prohibuerunt, ut talis ordinatio fieri non presumeretur. Quapropter uestre consecrationi consentire modo non possumus, donec nostri, qui a nobis Constantinopolim sunt directi, reuertantur, qualiter per eos cognoscamus uestre obseruationis actus, et ecclesiastice utilitatis constantiam, et quo studio circa catholice fidei defensionem uosmet exerceatis. Et tunc, si dignum fuerit, ut tante sedis presulem, ceu conuenit, honorabimus, et fraterna dilectione amplectemur. Data mense Septembrio, die 25, indict. IX.





uI. AD EPISCOPOS IN REGNO CAROLI CONSTITUTOS. De Ingeltrude, Bosonis comitis uxore fugitiua; ut illam excommunicent, si ad uirum redire contemnat.
[Apud Mansi, ibid., col. 326.]

NICOLAUS episcopus, seruus seruorum Dei, reuerentissimo ac sanctissimo et confratri nostro HINCMARO archiepiscopo, et omnibus archiepiscopis seu episcopis in regno Caroli constitutis.

Canonica auctoritas hoc omni in loco predicare non cessat, ut populus diuino cultui mancipatus irreprehensibilis existat: quo enim mediante fieri melius potuerit, quam illorum sollicitudine, qui pastorum  loco curam Dominici gregis susceperunt? Quapropter uestram commonemus fraternitatem, imo et sanctitatem, ut uestram diecesim non sinatis pollui fornicariis. Ecce iampridem direximus uobis de uxore Bosonis comitis, que relicto uiro fugit, ut eam reuocare fecissetis uiro suo, sed quod occasione mergente minime factum conspicimus; unde forsan uos negligentes, nos iudicare possumus. Quapropter precipimus uobis auctoritate apostolica fulti, quatenus eam faciatis reuerti ad proprium uirum, concessa sibi negligentia, qua in eum deliquit; et si uobis inobediens contempserit repedare, corpore et sanguine Domini nostri Iesu Christi, et societate omnium fidelium citius tam illam, quam ceteros qui eius facinori fauere uidebuntur, excommunicare  festinetis, ut domus Dei talibus rectoribus dirigatur, quales catholicus ordo delegisse cognoscitur. Optamus sanctitatem uestram in Christo bene ualere.





uII. AD CAROLUM REGEM. Monet eum diligenter procurare ut Lotharius Ingeltrudem uxorem adulteram Bosonis comitis regno suo eiiciat; et ad uirum suum redire compellat.
[Apud Mansi, ibid.]

NICOLAUS episcopus, seruus seruorum Dei, CAROLO glorioso regi spiritali filio nostro.

uestram regiam dignitatem concedet de pietatis fonte iustitie discretionem haurire. Nemo itaque  iustius operari debet, quam cui commissa uidetur legum ordinabilitas. Ecce etenim reges regibus suadere [fauere] solent. Sed conuenit, ut his que ratio docet iustitie, inuicem alternent: que [a 1Kb] autem improbitas, uicaria uice subtrahere non cessent. Unde uestram exhortamur regiam magnitudinem, uti corrigatis Lotharium regem, nepotem uestrum, ne tantum piaculum permittat manere in regno suo: hoc est non consentiat fugitiuam uxorem Bosonis comitis tandiu remanere, ut non reddatur uiro suo, remissa quidem negligentia, quam ei fecit. Ceterum uos etiam monere uolumus, ut si in uestro regno contigerit deuenire, similiter peragatis; quoniam iussimus omnibus archiepiscopis seu episcopis regni uestri, ut eam, indulta sibi culpa, si noluerit reuerti ad  supradictum uirum suum, excommunicent a corpore et sanguine Domini nostri Iesu Christi, et societate omnium fidelium; quoniam condecet, ut in regno uestro tantum malum non oriatur, et si ortum fuerit, citius exstinguatur. Adeo ut omnes consentientes malo ipsius, supradicta excommunicatione nodamus [nectamus]. Optamus excellentiam uestram in Christo bene ualere.



uIII. ACTA CONCILII ROMANI ANNI DCCCLXI.

De Ioanne Rauennate archiepiscopo.

(uide Patrologie tom. CuI, col. 787, appendice ad pontificale Agne.





IX. AD HUNTFRIDUM MORIENSEM EPISCOPUM. Fragmentum.--- In persecutionibus episcopus Ecclesiam suam non deserat.
[Mansi, ibid.]

Sciscitaris itaque per Guldagarium presbyterum, utrum cum a Nortmannis de episcopio depellaris, debeas de cetero in monasterio conuersari. In quo scias, carissime frater, quod si perniciosum est proretam in tranquillitate nauim deserere, quanto magis in fluctibus. Ubi non dicimus, quod persecutorum non fugiamus, maxime paganorum, insidias, cum ad tempus seuiunt, et ob multitudinem delictorum nostrorum nocendi facultatem diuinitus assequuntur:  presertim cum eis prodire ultro non debeamus; et multos prophetas et apostolos, ipsum quoque Dominum huiusmodi fugisse insecutores, luce clarius constet. Sed quod precipue nos, qui tanquam arietes ducatum gregibus prebemus imo qui et horum pastores sumus, Deo auctore cum eis in periculis pro uiribus persistere pro certo conueniat. Et cum tranquillitas diuina fuerit pietate, sopitaque furentium infestatio, mox gregem perquirere, et in unum colligere, et eius animos celestis patrie pace potissimum securitate predicata sursum erigere debemus. Et tandiu super eorum cautela oportet nos esse sollicitos, ut si Dei iudicio presentis temporis commoda fortassis amittunt, future uite se sperent gaudia absque ambiguitate  percipere sempiterna.





X. AD THIETGAUDUM ARCHIEPISCOPUM TREuIRENSEM. Illum et clerum eius absoluit a iuramento.
[Apud Hontheim., Hist. Eccl. Treuier., tom. I.]

Auctoritatem uenerabilium predecessorum nostrorum secuti, et nominatim beatissimi pape et martyris Alexandri quinti a beato Petro, ab omnibus iuramentis et cuiuscunque modi obligationibus, quibus illi sese, coacti uiolentia impiorum, obligauerunt, absoluimus; et ne illa seruentur, uetuimus, tam prefatum archiepiscopum Treuirensem, quam eius prepositum, et omnes qui tunc temporis capti, se illis quoquo modo obligauerunt, neque ullam eos proinde  infamiam, aut calumniam, aut a suis bonis sequestrationem unquam, auctore Deo et sanctis apostolis, et nostris predecessoribus sustinere permittimus; sicut per prophetam Dominus dicit: Dissolue colligationes impietatis. Quin etiam prefato fratri nostro, filiisque Treuirensis Ecclesie, illiusque defensoribus hec in mandatis damus ut spirituali simul et materiali gladio tam diu malignos illos illorumque fautores insequantur, quousque cum integritate possessiones uel quecunque res ecclesiastice, hoc facto, uel quocunque pacto distracte, seu direpte sunt, reuocentur [b 2Kb] .





XI. AD OMNES FIDELES. o cet Orientalem Ecclesiam sine ullo suo consensu a legatis sedis apostolice Ignatium depositum, Photium substitutum.
[Apud Mansi, Conc. tom. Xu.]

NICOLAUS episcopus, seruus seruorum Dei, omnibus fidelibus sancte Dei Ecclesie.

Quod igitur generali notitia exstat uniuerse plebi Dei uulgatum, minime uestre sanctitati habetur incognitum, qualiter preterito iam tempore sancta Constantinopolitane urbis Ecclesia, imo Grecorum inclytus imperator cum christianissima plebe sue ditioni subiecta pro quibusdam preuaricationibus in  eadem Ecclesia pullulatis, ac uariis dissensionibus in eodem populo super Photio inuasore, et Ignatio patriarcha nequiter obortis, legatos proprios ad hanc sanctam, et omnium ecclesiarum matrem miserunt Ecclesiam, discretissima uidelicet postulatione consulentes, qui diffinitionis calculus super huiusmodi preuaricationibus nostro iudicio deberetur imponi. Sancta scilicet ac salubri discretione perducti ab hac principali Ecclesia, quam ueraciter intelligunt a Christo Saluatore percepisse sui principatus priuilegia, non immerito ob edificationem religionis et recuperationem pacis atque concordie sub canonica diffinitione sibi dari poscentes iudicia. Quorum saluberrime petitioni cedentes, dirigere, ut omnibus claret, illuc studuimus ex latere pontificatus nostri  legatos, qui nostra apostolica auctoritate muniti, errata corrigerent, deprauata queque ad rectitudinis tramitem perducerent. Super Photio quoque et Ignatio patriarcha rei geste ueritatem diligenter inquirerent, nostroque apostolatui, Deo auctore, legitime diffinienda ad liquidum nuntiare studuissent, quatenus missorum nostrorum fieret tantum inquisitio, et uera examinatio, nobis tamen remaneret reseruata diffinitio, utrum uera esset, an falsa super Ignatii patriarche criminibus accusatio. Sed legatis nostris, qui super hoc opere missi fuerant reuertentibus, imperialem ab eisdem partibus epistolam nostro apostolatui per ipsius legatum directam nichilominus recepimus. In cuius serie et eorum actionibus cognouimus, quia dissensionis et inuidie  inter illos crebrescentibus malis absque ullo nostro consensu, uel nostra omnino conscientia, Photium indiscrete subrogarunt, et Ignatium patriarcham deposuerunt. Quod utique indiscretissimum factum  nobis, et uniuerse Ecclesie nostre omnimodis habetur contrarium: quia contra sacros canones qui absque uerissima probatione neminem damnari, nec alterum prius in eius loco subrogari precipiunt, Ignatium patriarcham damnarunt. Et iterum, cum dicente Domino: Non sit discipulus super magistrum, neque seruus super dominum suum , memoratus antistes Ignatius a sibi subiectis, et ministris sui ordinis, proprii gradus sustinuit preiudicium: et contra doctore egregio Paulo dilecto discipulo suo Timotheo precipiente, ut nemini cito manus imponeret; et Non neophytum, inquit, ut in superbiam elatus in iudicium incidat diaboli ; Photium subito ex laicali militia tractum indiscrete ordinare presumpserunt episcopum. Que causa contra  ordinem diuinum nequiter acta, ualde nostro apostolatui, et uniuerse  Ecclesie nostre omnimodis manet contraria. Unde generaliter agnoscat omnis Ecclesia sanctorum, quia nec nostra fuit conscientia, nec iussio, nec uoluntas, super Photii subrogatione, uel Ignatii patriarche depositione: et super huiuscemodi preuaricationibus omnium uestrorum sanctitati satisfaciendo uerissime denuntiamus; quia post uerissimam nostri examinis deliberationem, nec Photium recipimus, nec Ignatium patriarcham damnamus, nec iussimus, nec consensimus, nec ratam huiuscemodi ordinationem, uel indiscretam depositionem manere iudicamus, neque firmam absque iuste definitionis libramine ullo modo consentiemus, nec Ignatium  uidelicet patriarcham inter depositos reputamus, neque reputabimus; sed nec Photium in episcopali ordine annumeramus nec annumerabimus.

Igitur, dilectissimi fratres, sanctitati uestre, qui catholicas Alexandrinorum, Antiochenorum, uel Hierosolymorum gubernatis Ecclesias, seu cunctis orientalibus metropolitis atque episcopis, luce clarius expressiusque significamus, quoniam sedes apostolica nullo pacto uenerabilem Ignatium patriarcham dignitatis proprie priuilegio nudari tam improuide patitur; sed magis repulso a sancte catholice et apostolice sacro Ecclesie uiscere peruasore coniugis, ut ita dixerimus, uiri uiuentis, scelestissimo uidelicet Photio, sanctissimum patriarcham Ignatium in sui sacerdotii dignitate manere,  sicut olim decreuerit; iterum quoque canonico ac legali examine iudicat et decernit. Et ut uos huius sedis priuilegium rite seruantes, pari reiigione catholici, pari etiam nobiscum super uenerabilis Ignatii  patriarche sacerdotii recuperatione, et Photii peruasoris expulsione eadem sentiatis, apostolica auctoritate uobis iniungimus atque iubemus. Et ut huius presulatus nostri paginam in cunctis parochiis uestris ad omnium faciatis notitiam peruenire, atque de hac re iuxta apostolice sedis definitionem predicare curetis aliis, ipsisque similiter incommutabiliter teneatis paterno more precipimus. Quid preterea, fratres karissimi, et filii dilectissimi, eidem imperatori Grecorum, et uniuerse generaliter sancte Constantinopolitane Ecclesie super huiuscemodi preuaricationibus, et de his, pro quibus nuper illas in partes nostros cum apostolicis epistolis direxeramus missos  respondendo nostri apostolatus remandat auctoritas,  omnium uestrorum sanctitati satisfaciendo in subsequentibus relegi iubemus. Data mense Martio die 18, indict. X.





XII. AD PHOTIUM. Diluit argumenta Photii, qui exemplo Ambrosii, Nectarii et Tarasii se merito ex laicorum gradu ad episcopalem dignitatem peruenisse affirmabat, eumque tum quod laicus esset, tum quod Ignatius adhuc uiueret, iniuste ad eum dignitatis gradum conscendisse demonstrat.
[Apud Mansi, ibid.]

NICOLAUS episcopus, seruus seruorum Dei, prudentissimo uiro PHOTIO.

Postquam beato Petro principi apostolorum Dominus,  ac Redemptor noster iehsu Christus ex utero uirginis pro nostra redemptione, ut erat uerus Deus ante secula, uerus homo in fine seculorum apparere dignatus est, ligandi atque soluendi in celo et in terra potestatem tribuit, et ianuas regni celestis reserandas concessit. supra soliditatem fidei suam sanctam dignatus est stabilire Ecclesiam, secundum illius ueridicam uocem dicentis: Amen dico tibi, tu es Petrus, et super hanc petram edificabo Ecclesiam meam: et porte inferi non preualebunt aduersus eam; et tibi dabo claues regni celorum: et quodcunque ligaueris super terram, erit ligatum et in celis: et quodcunque solueris super terram, erit solutum et in celis . Ad quam promissionem sancte apostolice institutionis cemento ceperunt  huius fundamenta ex pretiosis succrescere lapidibus et, annuente diuina clementia, per studium structorum, et apostolice auctoritatis sollicitudinem usque ad culmen insolubiliter perducta perpetualiter mansura sine sinistre aure impulsu consistere: cuius primatum  beatus Petrus princeps apostolorum, et ianitor regni celestis merito promeruit. Post quem et huius uicarii sincerissime Deo famulantes, carentes nebularum densitatibus, que recto ab itinere impedire assolent, dignius perceperunt, et in cura regiminis quam pro dominicis ouibus susceperant, sollicite permanserunt. Inter quos et nostram  paruitatem omnipotentis Dei misericordia connumerare dignatus est: pro quibus tantum consistimus pauidi, quantum consideramus in eterno examine pro omnibus et pre omnibus, qui Christi censentur nomine, rationem reddituri. Et quia uniuersitas credentium ab hac sancta Romana Ecclesia, que caput omnium est ecclesiarum, doctrinam exquirit, integritatem fidei deposcit, criminum solutionem qui digni sunt, et gratia Dei redempti exorant: oportet nos, quibus commissa est, sollicitos esse, et ad speculationem Dominici gregis tantum feruentius anhelare, quantum hunc auidi [edit Rom., auidi lupi] ad dilaniandum hinc inde patenti ore [patentia ora] exquirunt: quod et audiendo cognoscimus, et experiendo comprobamus. Et quos per corporalem  ob longinqua terrarum spatia, aut tumentes marinos fluctus, nequimus uisitare presentiam: saltem series apicum quasi uiua uoce declarent, ut nec a nobis silentii exquiratur culpa, nec audituris de ignorantia excusandi tribuatur facultas: quia et illud a nobis cauendum est, quod per Prophetam dicitur: Canes muti non ualentes latrare . Nam et Apostolus ait: Insta opportune, importune . Constat enim sanctam Romanam Ecclesiam per beatum Petrum principem apostolorum, qui Dominico ore primatum ecclesiarum suscipere promeruit, omnium ecclesiarum caput esse, et ab ea rectitudinem, atque ordinem in cunctis utilitatibus, et ecclesiasticis institutionibus, quas secundum canonicas et synodicas, sanctorumque Patrum sanctiones  inuiolabiliter atque irrefragabiliter retineret, exquirere, ac sectari. Et ideo consequens est ut, quod ab huius sedis rectoribus plena auctoritate sancitur, nullius consuetudinis prepediente occasione proprias tantum sequendo uoluntates, remoueatur, sed firmius atque inconcusse teneatur. Nam in hoc quo noster apostolatus uestram prudentiam commonuit, quia ex laicali ordine sine canonica approbatione ad patriarchatus dignitatem subito transcendere contra Patrum promulgationes non recusastis, sed temere atque impudenter ad tanti honoris culmen accedere presumpsistis, assumentes uobis quasi a sanctissimo uiro Nectario occasionem, quem sancta secunda synodus non ob aliud ad sacerdotalem eligere, atque ordinare ex laicali ordine  uoluit dignitatem, nisi quia magne necessitatis contritione anxiabatur, eo quod in sancta Constantinopolitana Ecclesia, nullus clericorum inueniri poterat, qui pessime hereseos nimbosa caligine non fuerit impeditus: et ob hoc ne diu iam dicta Ecclesia sub destitutione pastoris quasi uiduata maneret, predictum Nectarium expugnatorem hereticorum, et defensorem, atque gubernatorem ecclesiarum ad ecclesiasticam curam et dignitatem sacerdotalem iam dicta secunda synodus elegit; sed ut hoc iterum fieret non confirmauit, neque sanxit, aut instituit. Et ideo licet contra Patrum, atque canonicas institutiones, quod per necessitatis fieri euentus comprobatur, non in auctoritate tenendum est; sed  ne iterum talis proueniat necessitas, magis magisque cauendum: quia omne quod ab aliis reprehendi poterit, conuenientius ac decentius uidetur existere, si antequam fomes reprehensionis accrescat, emendationis cura succedat [pro, succidat, II.].

De Tarasii siquidem promotione, qui similiter ex laicali cetu ad patriarchatus extemplo culmen promotus est, quam et uos quasi in auctoritatem uestre defensionis assumere uultis, si sanctam, que apud uos tempore sanctissimi uiri domini [domni] Adriani pape celebrata est, synodum diligentius scrutati fueritis, atque attentius intenderitis, inuenietis quid in ea idem sanctissimus uir consultus decreuerit; et quod, dum eius consecrationis reprehenderet actus, et merorem se pro tam presumptiua factione nimirum  [nimium] sustinere profiteretur. Dicit enim: Quod nisi in erigendis imaginibus feruentius contra illarum depositores, atque conculcatores, ut uerus miles Christi resisteres, nequaquam uestre consecrationi assensum preberemus, aut in ordine patriarchatus uestram dilectionem susciperemus: que tantum declaratur inordinate promota, quantum comprobatur contra apostolica decreta enormiter presumpta. Beatissimum quoque Ambrosium [de S. Ambr. Paul. in eius uita], clarissimam et splendidissimam lucernam Ecclesie, qui ex catechumeno, diuino presagio ad episcopalem per continuos gradus promotus est dignitatem, cur nobis pro uestro tutamine opponitis, et ad uestram illicitam promotionem antefertis? qui non instinctu hominum, sed  diuina uocatione, per miraculorum prodigia electus est! Nam eum in infantie cunis sub nutricis cura dormiens sollicite uerteretur, aperto ecce ore examen apum subito adfuit, quod faciem eius, et ora compleuit, ita ut ingrediendi [ingrediendi, atque egrediendi] uices frequentarent. Quod pater eum matre, uel filia deambulans, ne abigerentur ab ancilla, que curam nutriendi infantis susceperat, prohibebat. Sollicita enim erat, ne infanti nocerent; exspectabant tamen patrio affectu quo fine illud miraculum clauderetur. At ille post aliquandiu uolitantes in tantam eris altitudinem subleuate sunt, ut humanis oculis minime uiderentur: quo facto territus pater ait: Si uixerit infantulus iste, aliquid magni erit.

 Post hec uero adultus puer liberalibus artibus imbutus Mediolanum perrexit, ubi Auxentius Arianorum episcopus cathedram non regendam sed dilaniandam tenebat episcopalem. Quo defuncto, dum ad electionem episcopi popularis fieret in Ecclesia conglobatio, ecce quidam infans acclamabat, dicens Ambrosium episcopum: ad quam uocem et omnis illa conuentio similiter acclamabat Ambrosium episcopum. Quod non humanis id fieri credendum est uoluntatibus, sed diuinis, ad saluationem et ereptionem fidelium de aduersarii nostri faucibus, qui tanquam leo rugiens, querit quem deuoret , inspirationibus. Qui dum se multis ac uariis uoluisset occultare argumentis, et a tanto honore delitescere,  tandem superatus ad sacerdotalem ab omni populo et clero diuinitus est dignitatem electus, et a catechumeno per singulos gradus ecclesiasticos proficiscens [melius, proficiens, II.], octauo die ab omni catholicorum, diuina annuente clementia, consensu est consecratus episcopus. Attendat igitur prudentie uestre dilectio, et intimo cordis prospiciat oculo, si debentur ea, que per miraculorum signa fidelibus proueniunt, his equari, que proprio tantum libitu ad dignitatis gloriam percipiendam peraguntur: et sic ad auctoritatis uestre excusationem prefatos assumite uiros. Ecce propter necessitatem et inopiam clericorum Nectarius; ecce propter ecclesiastica dogmata, et hereticorum expugnationem, qui uenerandas deponere imagines presumpserunt, Tarasius;  ecce per miraculorum signa Ambrosius ad regendas Ecclesias promoti sunt. De uobis autem, quibus perplures auctoritates conciliorum, atque decreta sanctissimorum pontificum resistunt, quid aliud est sentiendum, nisi inopinatam a uobis consuetudinem adoleuisse credendum? Et secundum sanctorum Patrum sententiam non solum quia ex laicali ordine contra canonicas auctoritates ad regendam Constantinopolitanam Ecclesiam subito transuolastis, sed etiam quia uiuente uiro, et incolumi persistente  cathedram illius  ut mechus subripuistis, et inuadere presumpsistis: postponentes illud, quod scriptum est: Quod tibi non uis fieri, alii ne feceris : et ideo  uestre consecrationi equitatis libramina tenentes, assensum prebere  minime presumimus. Quod uero dicitis neque Sardicense concilium, neque decretalia uos habere sanctorum pontificum, uel recipere, non facile nobis facultas credendi tribuitur: maxime cum Sardicense concilium, quod penes uos in uestris regionibus actum est, et omnis Ecclesia recipit, qua ratione conuenerat, ut hoc sancta Constantinopolitana Ecclesia abiiceret, et, ut dignum est, non retineret?

Decretalia autem, que a sanctis pontificibus prime sedis Romane Ecclesie sunt instituta, cuius auctoritate, atque sanctione omnes synodi, et sancta concilia roborantur, et stabilitatem sumunt, cur uos  non habere uel obseruare dicitis? nisi quia uestre ordinationi contradicunt, et ex laico subito ad culmen patriarchatus transuolare resistunt? contra illud apostolicum: Nemini cito manum imposueris . Quod si ea non habetis, de neglectu atque incuria estis arguendi; si habetis, et non obseruatis, de temeritate estis corripiendi et increpandi. Quod uiolenter uos ad sacerdotalem dignitatem promotos asseueratis atque protestamini, uestre consecrationis tempore non ita esse declaratur. Qui postquam in patriarchatus throno stabiliti estis, non ut pater in filiis blandus, sed ut immitem in depositione archiepiscoporum et episcoporum per seueritatem uos demonstrastis, et in damnatione innocentis Ignatii,  quem uos ut depositum habetis, immoderate exarsistis: in cuius depositione, nisi prius ueracissime illius cognouerimus transgressionem, uel culpam, inter depositos illum non numeramus neque damnamus, quia ualde cauendum est ne sine causa innocens damnetur; et sicut illum in pristino honore mansurum, si ei damnationis crimina non comprobantur, sancta Romana retinet Ecclesia, sic uos, qui incaute et contra paternas traditiones promoti estis, in patriarchatus ordine non recipit; et neque ante iustam damnationem Ignatii patriarche in ordine sacerdotali uobis [forte, uos, H.] manere consentit. Quod non ideo uestra arbitretur dilectio contra uos inuidie causa, aut exosos uos habendo id agere, atque incongrue contra uestram ordinationem  exardescere; sed ducti zelo paterne traditionis uolentes sanctam Constantinopolitanam Ecclesiam, que pro sui stabilitate atque firmitate censura sanctorum Patrum ad hanc sanctam Romanam Ecclesiam solito more percurrit, sine macula, sine reprehensione, aut aliqua transgressione illesam consistere, et ea, que ecclesiasticis regulis obuiant, resecare: et maxime hoc, quod omni auctoritate canonice [canonica] reuincitur, et tali consecrationi contraitur, quod iam per longam consuetudinem quasi regulariter actum defenditis, omnimodis amputare. A qua  per increpationem paterni affectus prouidentiam uestram procul dubio uolumus reuocare, imitantes Apostolum dicentem: Filium quem diligit pater, flagellando  castigat et corripit .

De consuetudinibus quidem, quas nobis opponere uisi estis, scribentes per diuersas ecclesias, diuersas esse consuetudines, si illis canonica non obsistit auctoritas, pro qua eis obuiare debeamus, nil iudicamus, uel eis resistimus: tamen cauere uolumus ne hec uestra consuetudo que omnium sanctorum Patrum promulgatione conuincitur, ut ex laico non subito ordinetur episcopus, uires accipiat; aut in uestra ecclesia magis pullulet, operam dare minime cessamus. Quam etiam nostra apostolica tantum abigit censura, quantum hanc temere recognoscit presumptam.

De missis siquidem nostris, quos petitos in seruitio beati Petri principis apostolorum pro utilitate  sancte Constantinopolitane Ecclesie contra depositores imaginum, uel alias necessitates ingruentes, necnon et pro causa solummodo depositionis sepefati uiri Ignatii inquirenda, illas in partes direximus, silendum non est: qui cum eis, sicut dicunt per centum dierum spatia, omnium, nisi suorum alloquendi facultas fuisset denegata, ut apostolice sedis missi non digne suscepti sunt, atque, ut decuerat, retenti. Quod non pro alia gestum putamus re, nisi ut inquirendi locum de depositione prefati uiri non inuenirent; quia ceu in apostolica nostra insertum fuit epistola, que nescimus cuius illusione  fraudata exstitit, non illius promotionem, aut ingressionem, sed tantummodo  depositionis exitum per nostros audire, uel cognoscere, sicut nunc uolumus, missos uolebamus; quibus secundum horum relationem longa exsilia, et diuturnas pediculorum comestiones si in tali intentione persisterent, quibusdam nuntiantibus, quod illis a nobis iniunctum fuit clam uobis cum sequacibus uestris resistentibus perficere minime potuerunt, aut depositionem iam dicti Ignatii utrum iusta an iniusta fuerit, inuenire ualuerunt. Qua cognita secundum sui modum canonica atque apostolica in eo censura extenderetur. Data mense Martio, die 18, indict. X.





XIII. AD MICHAELEM IMPERATOREM.  Hanc epistolam per Leonem a secretis, imperialem uidelicet legatum, post reuersionem missorum apostolicorum imperatori Micheli direxit [edit. Rom. direximus] cum epistola ad Photium. Improbat depositionem Ignatii et promotionem Photii a legatis temere approbatam. Affert multa pro Ignatio et contra Photium, cuius electionem cum Nectarii et Ambrosii promotione, aut concilium in quo Ignatius fuerat damnatus, cum Niceno conferendum non esse demonstrat. Monet imperatorem, ut Ecclesie perturbatores compescat. Epistolam suam deptauatam fuisse queritur.
[Apud Mansi, ibid.]

NICOLAUS episcopus, seruus seruorum Dei, piissimo et gloriosissimo filio MICHAELI magno imperatori.

Serenissimi imperii uestri gloria, que super orthodoxe fidei integritatem firmata constare cernitur, dum aliqua in sancta Constantinopolitana Ecclesia, que  sub uestre defensionis tutamine consistere uidetur, inconuenientia prouenerint, hanc sanctam catholicam et apostolicam, caput omnium ecclesiarum, Romanam scilicet Ecclesiam, que semper sanctorum Patrum sincerissimas auctoritates in omnibus suis actibus sequitur, consulere decreuit. Et eius consultu [forte, Et si eius, H.], que ecclesiasticis conueniunt negotiis, agere curauerit, procul dubio que agenda, aut abigenda fuerint, irretractabiliter cuncta disponere, ordinare atque definire poterit. Quod uos fecisse in epistolis nuper ad hanc sedem missis recolimus: pro quibus etiam et nostros, secundum uestram petitionem illas in partes pro quibusdam presumptionibus, quibus uestram asserebatis fatigari Ecclesiam, seu ob dissensiones, que  propter religiosum uirum Ignatium patriarcham, et Photium emerserant, subtiliter inuestigandis et nobis renuntiandis missos direximus. Sed cum ad nos reuersi fuissent, nichil nobis, ut illis et in nostris institueramus, de reuerendissimo uiro Ignatio renuntiauerunt apicibus; sed uerbis tantum, que de eo contra nostre uoluntatis peracta sunt obseruantiam, retulerunt. Post aliquot tamen dierum [deest spatium, H.] uestrarum partium prudens et fidelis legatus, nomine Leo, a secretis, apostolatui nostro imperialem cum actis apud uos gestis detulit epistolam, quam legi iubentes, cognouimus de memorati uiri Ignatii patriarche negotio, contra preceptum nostrum improuide illatam sententiam, et nichil  omnino nostris iussionibus saltem similem, sed magis contrarie perpetratam [rectius, simile, et perpetratum, H.]. Etenim, quia dudum in epistolis uestris quas tenemus pre manibus, illum multis accusationibus affirmabatis obnoxium, ob idque hunc eiectum, Photium elegisse [pro electum fuisse, H.], necessario nostre sedis legatos apostolica auctoritate fultos de pluribus predicti uiri Ignatii patriarche criminibus intentatis indagandum, et nobis renuntiandum direximus, suspendentes uidelicet sententiam expulsionis reuerentissimi uiri Ignatii, uel Photii receptionis, non in legatorum nostrorum, sed specialiter in nostro examine. At quia nunc Photium retinentes, prudentissimum uirum Ignatium patriarcham absque nostri apostolatus eiecistis iudicio,  nosse uos omnimodis uolumus, nullatenus nos Photium recipere, uel Ignatium patriarcham damnare. Denique considerare libet quid sibi uult hoc, quod per duodecim fere iam annos regie urbis uestre innocue sacerdotium agere, et sanctis uirtutibus pudicitie, castitatisque florere dictum Ignatium, non solum ipsi per uestras innotuistis epistolas, uelut etiam synodicis uocibus eius sub tempore habitis, magnis honoribus epistole uestre fatentur, quas pre manibus tenemus, laudastis iugiter et extulistis, minime eum ad apostolicam sedem inuasoris, uel alicuius criminis opinione notantes, nunc inuide damnastis. Quod utique indiscretissimum factum sancte nostre generaliter Ecclesie, nostroque apostolatui, ac sanctorum Patrum prisce definitioni  omnimodis exstat inconueniens.

Nos quidem de nobilissimo uiro Ignatio patriarcha non tantum hec, uerum et illud comperimus, quod non solum genere claruit, uerum etiam a primeuo sue etatis per singulos ecclesiasticos gradus ascendens ex monastica uita, omni ecclesiastico cetu consentiente  episcopatus culmen promeruit. Photium autem nouimus per nullos ecclesiasticos gradus ascendentem, sed tantummodo ex laicali militia episcopum pertinaciter ordinatum. Quamobrem necessario in sententia nostra qua stetimus, persistimus, et neque uenerabilem Ignatium patriarcham in aliquo damnatum, neque Photium modo quolibet suscipimus.  uerum, quia omnibus accusationibus remotis, quibus strenuum uirum Ignatium patriarcham ad apostolicam sedem asserebatis notabilem, unum opponentes tantummodo, quod potentia seculari sedem peruaserit, uestro speciali deposuistis, damnastis et expulistis arbitrio, Photium [et Photium] ex laicali agmine improuide in eius loco subrogastis episcopum, equanimiter ferre omnino non possumus, maxime cum horum duorum negotium inuestigari, et nobis renuntiari, non definiri, mandauerimus. Quapropter, ut diximus, nullo modo prudentis uiri Ignatii patriarche depositioni, uel Photii subrogationi assensum prebemus, quousque ueritas omni falsitatis fuco nudata in presentia nostra eluceat. Quia consuetudinem  uestram nouimus in regia urbe minime apicem archieratice potestatis aliquem posse habere sine ecclesiastice plebis consensu, atque imperiali suffragio, et ob id Ignatium patriarcham damnare nolumus, nec debemus.

Preterea Photii, quem ex militia subito ad tanti culmen regiminis consecratis, ordinationem ratam haberi decernitis, eo quod Nectarius non solum ex laico habitu, uerum etiam ex pagano sancta synodo secunda ordinante meruerit fieri [episcopus fieri]: qui tamen Nectarius uere religionis catholicus, nullius depositionis catholici conscius sedis gubernacula sine scandalo, sine ui, sine omni schismate suscepit: quem Spiritus sancti auxilio, et talento sibi credito, hereticorum perfidiis restitisse, eorumque dogma, quod  iam ex longo tempore pullulauerat, et plurimos sui contagione infecerat, destruxisse, ipsi recolitis: et idcirco bene et optime sancte secunde synodo apostolice sedis auctoritate fulte ita de Nectario placuisse testamur .

Sed beatus nichilominus fulgidissimus doctor Ambrosius  Ignatium patriarcham damnamus, neque Photium mechum suscipimus, qui sedem uiuentis uiri et pudice seruantis [forte  conseruantis, H.], temere sibi usurpare presumpsit, atque, ut ita dicamus, quia [forte delenda uox quia, H.] contra ordinem in ea conuersari non erubescens, Ecclesie uestre scandala multiplicari consentiamus. Quin potius, serenissime fili Auguste, dilectionem uestram monemus, suademus, atque apostolica auctoritate denuntiamus, ut tandem aliquando resistatis illis qui pro libitu sue uoluntatis contra Constantinopolitane Ecclesie se presulem erigentes sine examinatione canonica ignorantibus nobis crebro deponentes, alterum inopinate consecrare nituntur. Unde hec discussio in orientalibus uestris Ecclesiis, heu! plurimum agitatur; sed magis studeatis, quando aliqua emerserint, unde schisma possit oboriri, nostre Ecclesie consultu peragere: quatenus  sicut iam facto pro sanctis imaginibus nouimus, quod iuste deliberatum est, maneat apostolice sedis auctoritate firmatum. Quod autem tantummodo emulatione uoluntatis, contra canonicas uel synodicas censuras, inconsulta Romana Ecclesia, perpetrari conatur, uestre religionis brachio arceatur, ne uidelicet sancte Dei Ecclesie, ac regie urbis gloria uestro, quod absit, sub tempore in aliquo minuatur.

Liceat ergo sanctam Ecclesiam, quam Christus sacro suo sanguine a seruitute corruptionis redemit, orthodoxam fidem seruantem uestro certamine manere ab omni inquietudine infestatorum tranquillam atque pacatam. Denique Ecclesie Constantinopolitane hortamur statum, ut tales alere omni religione eruditos studeat uiros, qui ad honorem cardinis  ipsius sancte Ecclesie suis presulibus mortuis, uel quolibet casu amodo discedentibus ualeant subrogari: quod non solum in tanto patriarchatu obseruari omnino debet, uerum etiam in singulis quibusque ciuitatibus ex consuetudine canonica magna cum cautela seruatur et custoditur. Sed et hoc uestre clementie intimare curauimus, quia, sicut in uestris actis apostolice sedi et nostro pontificio directis insertum inuenitur, nescimus cuius fraude uel dolositate epistola nostra ad uos directa fraudata est. Et non solum quia in uestra presentia secundum illius textum uel ordinem relecta non est, sed plura  excerpta, quibus intellectus ipsius epistole continebatur, aliud pro alio, ignoramus, quis temerarius coram uestro imperiali conspectu legendo percurrere uel interpretari presumpsit, quam si coram uestre maiestatis presentia scrutari iusseritis, in aliquibus eam mutatam atque fraudatam locis reperietis.

Nos autem uolentes, clementissime triumphator, excellentiam uestram ab omni labefactionis crimine illesam consistere, et per diuturna tempora tranquillissimam imperii uestri sublimitatem in Dei sincerissime manere seruitio, ut spiritalis pater spiritalem filium commonentes, et ea, que Deo placabilia sunt apostolicis adhortationibus adimplenda commonentes: et sicut uestri soliti sunt predecessores,  qui in culmine imperiali consistebant, hanc sanctam Romanam Ecclesiam pleno deuotionis uenerari affectu, ita et uos apostolicis perficere oraculis obsecramus, quia ea que in presenti negotio ecclesiasticis procurauimus sancire institutionibus, non inuidie causa, uel aliqua dolositate peregimus, sed uolentes uestram imperialem dignitatem, et sanctam Constantinopolitanam Ecclesiam illesam seruare, et ab omni reprehensione, ducti feruentissimo zelo caritatis custodire, sicut in epistole serie ad uos misse reperitur, Deum timentes ordinare decreuimus, et cuncta obseruanda preoptamus.

Omnipotens autem Deus, qui uos ad reprimendas multarum gentium feritates in imperiali culmine  eligere dignatus est; piissimum imperium uestrum ad statum et defensionem sancte sue Ecclesie per multa annorum conseruet curricula, et sospite uita semper uos ea, que illi sunt placita, uobis uelle concedat: quatenus ut in presenti uobis seculo feliciter imperandi potestatem tribuit, in futuro pro bonis actibus, et iustitie obseruantia, que sub uestro libramime ponderari debetur, premia eterne felicitatis habere permittat. Data mense Mart. die 19, indict. IX.



XIu. SUPPLEMENTUM CONCILII ROMANI ANNI DCCCLXII.
[Apud Mansi, ibid.]



I.---De Ioanne archiepiscopo Rauennate.

Ioannem archiepiscopum Rauennatem, quem pro  quibusdam necessitatibus ecclesiasticis et diuersis presumptionibus ad synodum conuocauimus; et quia a Nandeciso [a 1Kb] Polensi episcopo nostro presulatui contra eum libello porrecto, pessimo hereseos errore irretitus dicitur, et uiua uoce profertur, uenire distulit atque contempsit, et pro illato crimine purificare se noluit; secundum sanctionem decimi noni capituli Carthaginensis concilii, sacrarum missarum solemniis, corpore etiam et sanguine Domini nostri Iesu Christi separamus, atque in presenti synodo excommunicamus, usque dum in nostra presentia ueniens hic Rome purificationis ipsius uideamus  integritatem. Si qui uero illi communicare presumpserint, pari subiaceant excommunicatione constricti.



II.---Quia Dominus iehsu Christus carne tantummodo passus est.

ueraciter quidem credendum est, et omnimodis profitendum, quia Dominus noster iehsu Christus Deus et Dei Filius passionem crucis tantummodo secundum carnem sustinuit, deitate autem impassibilis mansit, ut apostolica docet auctoritas, et sanctorum Patrum luculentissime doctrina ostendit.



III.---De his qui diuinitatem passibilem dicunt.

Hi autem qui aiunt quia Redemptor noster iehsu Christus et Dei Filius passionem crucis secundum  deitatem sustinuit, quoniam impium est et catholicis mentibus exsecrabile anathema sint.



Iu.---De his qui dicunt quia in baptismate originale piaculum non omnibus dimittatur.

Omnibus enim qui dicunt quod hi qui sacrosancti fonte baptismatis, credentes in Patrem, et Filium, Sanctumque Spiritum, renaseuntur, non equaliter originali abluantur delicto, anathema sit.



u.---Statuta concilii beatissimi Leonis Iu pape inuiolata permaneant.

Omnis enim qui a presenti statuto concilio sacra statuta uenerandi concilii beatissimi Leonis [a 1Kb] predecessoris nostri Iu presulis uiolare tentauerit, ut post  discessum beate memorie sanctissimi Benedicti pontificis antecessoris nostri actum recolimus, anathematis uinculo innodamus.



uI.---Ut electionem Romani pontificis nullus contradicere presumat.

Si quis sacerdotibus [b 1Kb] seu primatibus, nobilibus, seu cuncto clero eius sancte Romane Ecclesie electionem Romani pontificis contradicere presumpserit, sicut in concilio beatissimi Stephani [c 2Kb] pape statutum est, anathema sit.



uII.---De his qui episcopum percutere presumpserint.

De his autem qui episcopum percutere, uerberare aut cedere presumpserint, ut anathematis subiaceant periculo, sancimus, et inuiolabili promulgatione statuimus.





Xu. EPISTOLA NICOLAI AD ADONEM ARCHIEP. uIENN. Pallium nouo archiepiscopo mittit, ad quem Acta synodi a se Rome celebrati transmittit.
[Apud Mansi, ibid.]


NICOLAUS episcopus, seruus seruorum Dei, reuerendissimo et sanctissimo ADONI uiennensi confratri nostro archiepiscopo.

Sanctioni et institutioni canonice obtemperantes, uestre dilectionis apices destinare curastis; quibus cordi apostolico letitiam dedimus, licet eisdem perlectis, merore affecti fuerimus, eo quod quatuor synodos obseruantes, quintam, et sextam pretermiseritis. Nam in petitione pallii uobis annuimus. uerumtamen  istiusmodi occasione nacta, non fuerat postulatio uestra implenda, nisi recensita intentione directe scripture cognouissemus uos per omnia tenere uelle quod sancta dogmatizat Ecclesia. Ideoque uolumus, pariterque sanctitatem uestram rogamus, ut sub omni celeritate dirigatis qualiter uos de ipsis quinta et sexta synodis sentiatis. Gratia sancti Spiritus adhortante atque adiuuante, in mense Martio pro diuersis Ecclesie utilitatibus synodum Rome celebrauimus. Ubi etiam quedam capitula statuimus, ipsaque uestre sanctitati custodienda, seu confratribus uestris archiepiscopis per uos transmittenda direximus, et suffraganeis uestris, ut hoc instruatis, obseruare hortamur.





XuI. AD EUMDEM De diuortio inter Lotharium regem et uxorem eius Theutbergam, satisfaciens consultis Adonis.
[Apud Mansi, ibid.]


NICOLAUS episcopus, seruus seruorum Dei, reuerendissimo et sanctissimo confratri nostro ADONI archiepiscopo.

Quia sanctitatis uestre pro statu sancte Dei Ecclesie feruentius inuigilare constantiam cernimus, et contra delinquentium, imo preuaricatorum et sanctarum legum uiolatorum, mores et actus per zelum rectitudinis uos erectos consideramus, omnipotenti Deo gratias agimus, et uestram sanctitatem, ut in talibus illo adiuuante proficiat, ea auctoritate, que nobis per beatum Petrum principem apostolorum  concessa est, modis omnibus commonemus, et quantum illos, sicut in uestris nobis innotuistis litteris, praue atque incaute agere conspicitis, tantum illius, freti auxilio diuine legis, per sacerdotalem et pontificalem auctoritatem, nullius persone habendo acceptionem, et predicationis uerbo noua et uetera proponendo, ne sanguis eorum de manibus uestris requiratur, hortamur resistatis. Forsitan benignissima ac largiflua omnipotentis Dei clementia a proprio libitu eos reuocare dignabitur, et infra gremium Dominici gregis uestro studio atque labore recepti, de lucratione fraterna mercedis lucrum recipere mereamini: quia ecce instat tempus, ut ascendatis ex aduerso, et opponatis uos pro domo Isrel murum, et stetis in prelio in die Domini. Et post alia. De capitulis,  quibus nos uestra beatitudo consulere studuit, ita rescribere nostra apostolica sollicitudo curauit secundum Patrum sanctiones.

1. Requiritis enim, si dimissa uxore, quam legitime sponsatam quis duxerit, quia nomen malum postmodum ei imposuit, absque decreto generalis synodi, liceat ei aut aliam accipere contra auctoritatem euangelicam, aut, illa superstite, pro uxore concubinam habere. Quibus nos apostolica auctoritate fulti secundum euangelicam sanctionem omnino resistimus, et nec alie uxoris copulam eis qui talia agunt, dimissa superstite, habere concedimus, neque concubinam habendi licentiam tribuimus.

2. De eo, si desponsata nesciente sponso corrumpatur, et postmodum dote facta maritali more cum  eadem idem sponsus iacuerit; si postmodum intercepto [edit. Rom., interiecto utrinque] tempore liceat ei ipsam, quasi prius ab alio corruptam, dimittere, et sic aliam ducere, quasi ista non fuerit uxor, aut concubinam pro ea tenere. Nec hoc consentimus, ut hi qui legitimo nuptiarum federe coniunguntur, et unum corpus per aliquod temporis spatium efficiuntur, diuortium faciant. Sed quod prius initio coniunctionis corrupte percipiendo uoluntarie tacuerunt, postmodum intercepto tempore sustinendo, et si non uoluntarie, inuiti custodiant, etiam a concubinis omnimodo se abstineant.

3. Si hi qui sacras res ecclesiis datas, et a fidelibus oblatas, quasi a principibus sibi indultas inuadunt, uastant, diripiunt, retinere presumunt, auctoritate  episcopali excommunicandi et anathematizandi sint. De his quidem rebus, que semel Deo contribute atque dicate sunt, et postea sub occasione concessionis principum a quibusdam inuaduntur [edit. Rom. addit atque diripiuntur] sancimus, ut prius consulto principe, ad resecandam tam presumptiuam factionem, cognoscendum utrum illius sit concessio, an inuasoris presumptio. Quod si principis inordinata fuerit largitio, ipse sit princeps pro emendatione redarguendus: si autem inuasoris declaratur presumptio, usque ad emendationem excommunicationis sit uindicta cercendus. Et post alia. Ioannem archiepiscopum Rauennatem sciatis paterne  ab apostolica sede receptum, et de errore quo accusabatur, sacramento purgatum, ac ut Romane sedi dignam reuerentiam exhibeat, tam ipse, quam successores eius, super corpora sanctorum nobis iuratum fore. Libellos quos mandastis nobis dirigendos, quando ad nos iterum miseritis, uestre sanctitati dirigemus. Et post alia. Ut mala, que in regno Gallie fiunt, zelo pietatis corrigantur, et per uos, et per alios confratres nostros, instantissime elaboretis exhortamur, ut fortissime in tot malis preparati resistatis.





XuII. AD LOTHARIUM REGEM. Legatos ad synodum cogendam mittit, ad quam precipit duos de Caroli regno episcopos accedere, sicut de Ludouici patrui, et Caroli fratris eius regno binos alios conuenire iusserat.
[Apud Mansi, ibid.


NICOLAUS episcopus, seruus seruorum Dei, LOTHARIO regi .

Regalis excellentia uestra nuper apostolatui nostro direxit, ut pro perficienda synodo missos e latere nostro dirigere dignaremur: quod nos, et ante litterarum uestrarum preces, et postmodum facere desiderio ardenti cogitauimus. Sed quia multi sanctarum ecclesiarum Dei utilitatibus hactenus fuimus occupati, tam celeriter ut uolebamus eos destinare nequiuimus. Nunc autem, Domino nostro Iesu Christo fauente, legatos sancte nostre cui Deo auctore deseruimus Ecclesie, duos reuerentissimos  [edit. Tom. addit et sanctissimos] episcopos, Rhadoaldum sancte Portuensis Ecclesie, et Ioannem sancte Ficolensis [edit. Rom., Fundensis] Ecclesie, deliciosos nostros, quorum aduentu atque presentia Dei sacerdotum synodus congregetur, transmittimus, sicut nostris uobis iampridem direximus litteris, quibus magnitudini uestre intimatum est, binos episcopos de regno Ludouici regis patrui uestri, et Caroli regis fratris uestri, ad ipsam synodum conuenire debere. Nunc autem uolumus, atque litteris nostris directis iubemus, similiter duos de regno Caroli gloriosi regis patrui uestri ibidem sine aliqua ambiguitate adesse. Quas sane litteras nobilitate uestre dirigentes, petimus ut eas ipsi Carolo regi de presenti per uestrum fidelem hominem transmittatis:  quatenus et duo regni eius episcopi, ut diximus, ad prefatam synodum, que auxiliante Domino congreganda est, cum nostris pariter legatis ualeant conuenire. Quos sane apostolatus nostri pariter legatos excellentia uestra digno honore suscipiat, et familiaritatis eis locum concedat, ut Domino auxiliante, cum ad nos fuerint reuersi, digna nobis de parte uestra nuntiantes, maximas Deo gratias referre, et apostolice uos benedictionis munere ditare possimus, congaudentes sane in uestre humilitatis deuotione fideli. Dextera uos superne maiestatis illesos conseruare per tempora longa dignetur. Data IX Kalendas Decembris, indictione XI.





XuIII. AD CAROLUM CALuUM REGEM. Ut duo de eius regno episcopi ad synodum Metis cogendam proficiscantur.
[Apud Mansi, ibid.]


NICOLAUS episcopus, seruus seruorum Dei, CAROLO glorioso regi [pro synodo].

Sedes hec sancta atque precipua, cui Dominici gregis est sollicitudo curaque commissa, in omnibus mundi partibus rectitudinis sue dispositione salubri cuncta ordinare perficereque diuino freta procurat auxilio, et quod singulari pro auctoritate perficere ualet, multorum sepe sacerdotum decernit definire consensu, et iustitie censura ea scilicet emendanda  deliberare, que perperam atque enormiter fuerint alicubi commissa. Unde uestre regali Deoque amabili excellentie notum esse uolumus, quia ad futuram synodum, que Metis ciuitate Lotharii regis nepotis uestri pro [a 1Kb] Theutberga sorore Hucberti clerici, et Waldrada congreganda est, duos de regno uestro episcopos, quos prudentes atque ueraces uos esse cognoscitis conuenire iubemus, qui una cum sancte sedis nostre legatis, quos illuc Domino auxiliante nunc destinamus, et aliorum uenerabilium episcoporum cetu, qui ad eamdem synodum conueniendi sunt, subtili cuncta indagatione, rectaque ualde inquisitione, secundum Deum, et uenerabiles sanctorum Patrum institutiones, examinare ac definire decertent. Nam et Ludouico glorioso regi, fratri uestro,  simili modo litteras nostras direximus, duos regni sui episcopos ad ipsam synodum conuocantes, quatenus in omnibus, que ibi statuenda sunt, rectitudo uigeat, iustitia polleat, et falsitate fugata ueritas splendeat: ut uenerabili sacerdotum Dei certamine Christi Ecclesia ab omnibus inconcussa consistat aduersis. Quos sane in ueniendo episcopos, et ad iam dictam synodum iussione nostra uolentes occurrere, uestra non retardet nobilitas; sed pro Dei amore ipsos absque temporis protelatione ad prefatam synodum sinatis occurrere. Data non Kalendas Decembris, indictione XI.



XIX. AD LUDOuICUM II IMPERATOREM. Commendat legatos pro causa Lotharii fratris eius in Franciam missos.
[Apud Mansi, ibid.]


NICOLAUS episcopus, seruus seruorum Dei, LUDOuICO imperatori [pro synodoce].

Auguste serenitatis magnitudini uestre, imperiali fulgenti decore, his apostolatus nostri litteris innotescimus, quia multis et quotidianis ecclesiarum Dei sollicitudinibus et utilitatibus, quibus nos uigilanter insistere decet, prepediti, missos nostros pro perficienda synodo, quam pro causa Lotharii gloriosi regis, fratris uestri, nostra apostolica fieri auctoritate  decreuimus, tam celeriter, ut inter nos statutum est, in Franciam destinare nequimus. Et quoniam ecclesiastice rectitudinis et utilitatis zelo, quo nos semper feruere oportet, accensi, legatos nunc, sicut diximus, nostros duos uenerabiles episcopos, Rhadoaldum uidelicet sancte Portuensis Ecclesie, et Ioannem sancte Ficolensis [edit. Rom., Fundensis] Ecclesie antistites, deliciosos nostros, illuc pro eiusdem rei quam scitis negotio canonice definiendo direximus. Quos clementia uestra benigne suscipiat, eisque fidelem atque prudentem tribuat hominem, qui eos usque ad locum, quo a talibus suscipiantur hominibus, quorum comitatu ad predictum regem Lotharium fratrem uestrum illesi ualeant peruenire, securos et quietos, omnique suauitate deducat . Quia pro communi Ecclesie pace atque consensu, duos episcopos de regno Caroli regis, patrui uestri, ad ipsam synodum, que Domino auxiliante in Metis ciuitate congreganda est, sedis apostolice missa uocatione conuenire precepimus: qui una cum missorum nostrorum presentia, et aliorum sacerdotum Dei conuentu, quod definire oportet, iuste canoniceque decernant. Data IX Kalendas Decembres, indictione XI.





XX. AD EPISCOPOS GALLIAE ET GERMANIAE. Ut ad synodum Metensem cum legatis accedant, ubique audito Lothario, eius diuortii causam cognoscant et canonice definiant.
[Apud Mansi, ibid.]


NICOLAUS episcopus, seruus seruorum Dei, omnibus archiepiscopis per Galliam et Germaniam constitutis [pro synodo].

Incognitum uobis esse non credimus, qualiter pro duabus feminis Lotharii regis, Ecclesie Dei facies illiciti connubii neuo aspersa sit, uel qualiter una repulsa idem rex atteram sibi sceleratissime copulauerit. Quarum prior Theutberga nomine, pro sui repudio acriter dolens, per emissam legationem super hoc negotio sedis nostre expetiuit iudicium. Ex qua re unius partis causam sine altera iudicare, canonicum fore minime duximus. Statuimus ergo fraternitatem uestram Metis collectam, pariter cum  legatis nostris eiusdem Lotharii causam audire, et canonice communi sententia definire. Itaque iuxta statutum nostrum, cum duos alias in partes fratres nostros destinaremus episcopos, accidit ad nostram notitiam peruenire, quod Lotharius, legitima et prima repulsa muliere, secundam sibi asciuit coniugem, neque sedis nostre petitum ac promissum iudicium exspectans neque canonico iudicio uspiam succumbens. Qua ex re quid aliud datur intelligi, nisi quia ubi plurimorum iudicium preuenit, ibi suo iudicio preuaricatorem se indicauit? Et ideo uniuersaliter hanc fraternitati uestre apostolice auctoritatis  epistolam destinauimus, ut Christiane religionis zelo accensi, pariter cum missis nostris Metim proficiscamini, illucque Lotharium conuocantes audiatis, et in eum canonicum iudicium proferatis. Quod si uenire distulerit, et a presentia se synodali presentibus legatis nostris subduxerit, et ad penitentiam ac satisfactionem repedare minime curauerit, ita ut presentialiter ad synodum coram missis nostris satisfacturus, et a scelere recessurus occurrat; illum de cetero excommunicatum reddemus, et quandiu in hoc permanserit, a totius Ecclesie consortio faciemus exsortem.





XXI. AD EPISCOPOS IN CONCILIO METENSI RESIDENTES. Ut Theutberge causam examinent ac definiant, conciliique Acta ad se mittant.
[Apud Mansi, ibid.]


NICOLAUS episcopus, seruus seruorum Dei, omnibus reuerentissimis archiepiscopis confratribus nostris. et episcopis in concilio residentibus quod Metis celebratur.

[a 1Kb] Reuerentie sacerdotali tunc debitus honor impenditur, cum eos in omnibus, que ab illis sub equitatis libramine ge"# debent, trutinam misericordie cum lance rectitudinis tenere conspicimus, et tenendo nullius fauore retenti, aut quorumcunque terroribus permoti, uel etiam numerosis pecuniis, aut honorum amplitudinibus a tramite iustitie  quoquomodo inclinati permutantur. Sed quantum eis erga proximos in discutiendo cura conceditur, tantum his sine personarum acceptione ad sui custodiam pauor cum zelo rectitudinis procul dubio adhiberi debet, ne immemores illius apostolice sententie uideantur dicentis: Unusquisque propriam mercedem accipiet secundum suum laborem . Nam cum inter multarum ecclesiasticarum rerum, que ad salutem et fidei soliditatem populi Dei pertinere uidentur, noster apostolicus animus causas extenderetur, de quarumdam feminarum controuersia, Theutberge scilicet atque Waldrade, admodum sicut quorumdam referentium, quia pastoralis nos cura ad audiendum commouerat, relatio intentos reddidit, et ne aliquo uiolentie morbo per  desidiam grex fatigetur Dominicus, ad medelam recuperande sanitatis ardore caritatis feruentius inuitauit. Predicta quippe Theutberga multis uicibus sedem apostolicam lacrymosis litteris studuit appellare: in quibus affatu flebili puram se quo accusatur crimine, inquit, atque insontem. Ad quod negotium et iudicii discretionem, sicut iam uestram fraternitatem nuper per apostolicos apices commonere decreuimus, apostolico uos hortamine adesse uolumus, quatenus a pontificii nostri latere uenientibus missis, synodicam illic celebrationem, apostolica fulti auctoritate, cum fraternitate uestra  presidentibus adunare debeatis, et una cum eis uigilantius, sine dolositatis macula, uel fomento inuidie, aut odii nutrimento, que possunt homines a uia ueritatis peruertere, et a calle rectitudinis, proh dolor! declinare, semper Deum pre oculis habentes, personas principum, et terrores, qui ad tempus insurgunt, et in tempore finiuntur, contemnentes, quid in his iustius, quidue ueracius cum fatis missis nostris inuenire ualueritis, horum consensu definire et statuere procul dubio studeatis, cauentes hoc quod per prophetam dicitur: ue his qui dicunt bonum malum, et malum bonum: qui ponunt tenebras lucem, et lucem tenebras: qui dicunt dulce amarum, et amarum dulce . Nam et euangelica inter cetera, que nos ad bene uiuendum  instruit, sententia admonet dicens: Nolite iudicare secundum faciem, sed iustum iudicium iudicate . Psalmista quoque ait: Si uere utique iustitiam loquimini, iusta iudicate, filii hominum . Igitur cum multa sint, quibus uestram fraternitatem, non obliuionis aut ignorantie causa de uobis iudicantes, sed caritatis studium amplectentes, commonere possimus: hec ideo sufficere credimus, quia ad plura uos et euangelice, atque apostolice, propheticeque lectionis dogmata in talibus memoria transcendere non dubitamus. Tantum est, ut cum equitatis iustitia in presenti examinatione, sine aliquo dolo uel inuidie macula, sicut prefati sumus, quia Deo presente assistitis, proximorum causas, cum iam dictis missis nostris, ita iuste et irreprehensibiliter  cum Dei timore definire satagatis, ut illorum omnibus uestreque sanctitatis consensus atque iudicium equitate fulgere uideatur. Nam si uos uel illos in aliquam partem, pro cuiuscunque fauore, a canonicis et sanctorum Patrum institutionibus, quod non optamus, declinare perspexerimus, arguere non dubitamus. Si uero aliarum ecclesiasticarum utilitatum in eodem concilio res acciderint, digno examine pertractantes eas cum Dei timore definire satagite. Si autem aliqua in eo fuerit contentio orta, in qua diffinitionis ponere nequiueritis fortasse censuram, nostro eam iudicio reseruare sancimus. Statuimus autem, ut cuncta que in eodem concilio peracta fuerint ac definita, nostro presulatui gestorum serie incunctanter significetis: ut si  ea, iustitie pulchritudine, probabilique sanctione definita perspexerimus, Deo omnipotenti gratias referamus: si uero iniustitie, quod nolumus, et contrarietatis fuerint acta intentione, ea renouare summopere iubeamus. Missos quidem nostri pontificii, ut in prima epistola uestre dilectioni significauimus, pro quibusdam ecclesiasticis utilitatibus, quibus fuimus occupati, destinare nequiuimus. En Christo iuuante, strenuitatis pollentes scientia atque doctrina, reuerentissimos nunc dirigere missos decreuimus, Rhadoaldum scilicet atque Ioannem episcopos, deliciosos et consiliarios nostros, qui  predictum cum uestra sanctitate concilium, ut protulimus, studeant celebrare. Omnipotens Deus, qui uos sacri regiminis culmine perornauit, uestre beatitudinis corda rectitudinis et iustitie claritate repleat atque decoret, ut in omnibus uestris actibus equitatis uideamini plenitudine rutilare. Data IX Kalendas Decembris, indictione XI.




[Anno 862.]
XXII. AD CAROLUM CALuUM REGEM. Petit ut Balduino parcat, qui filiam eius rapuerat, et in uxorem acceperat.
[Apud Mansi, ibid.]

NICOLAUS episcopus, seruus seruorum Dei, CAROLO  glorioso regi maiori [pro Balduino].

Beato ac pretioso Christi Dei nostri cruore Ecclesia sancta redempta, et sacro ipsius Domini super solidam uere fidei petram fundata eloquio, pietatis sue uiscera omnibus, non solum quos ex aqua regenerauit et spiritu, delinquentibus, uerum etiam quotquot sacri necdum lauit unda baptismatis, patet, atque gremio gratulatur fouere salubri. Unde ab ipso institutionis eius exordio, ad eam omnes, uelut ad pium carissime genitricis gremium, confugere digna deuotione procurent, qui se in aliquo flagitii scelere iacere cognoscunt: ut per spiritualem gratiam, que rite ignoscit penitentibus, a peccatorum nexibus absoluantur. Et quoniam ad hanc sanctam Romanam, cui Deo auctore deseruimus, Ecclesiam, que  ob sui priuilegii principatum, quo ceteras Dei Ecclesias orbe uniuerso diffusas excellit diuinitus, de diuersis mundi partibus quotidie multi sceleris mole oppressi confugiunt, remissionem scilicet, et uenialem sibi gratiam tribui supplici et ingenti cordis merore poscentes: a qua uero ob insigne dilectionis meritum, et debite compassionis gratiam, recti libraminis auxilium cunctis fida petentibus intentione tribuitur atque largitur. Idcirco ad beatissima sanctorum apostolorum principum Petri ac Pauli confugere limina, nostrumque pontificium Balduinus, uasallus uester, ardenti animo accedere studuit: qui uestram se habere indignationem, eo quod Iudith filiam uestram, illum pre ceteris diligentem, sine uestre uoluntatis consensu in coniugium elegerit,  eamque uolentem accepit, ore proprio retulit. Quamobrem presulatui nostro preces multimodas fudit, orans et petens obnixe, ut magnitudinis uestre per nostram interuentionem adipisci gratiam mereretur. Cuius nos crebris petitionibus, et misericordie largitate commoti, uestram regalem excellentiam his apostolatus nostri apicibus, presentibusque legatis, Rhadoaldo uidelicet et Ioanne, reuerentissimis et sanctissimis episcopis, deliciosis nostris, ualde precamur, ut pro Iesu Christi Domini nostri amore, et sanctorum apostolorum Petri ac Pauli, quorum auxilium ipse Balduinus, magis quam regum terre, fide deuota quesiuit, nostraque dilectione, quam uos luculenter habere agnoscimus, iam dicto Balduino,  quia et tale iam olim aliis euenisse regibus scitur indulgentiam pariter, et plenariam gratiam largiamini, ut uestre amplitudinis fretus benignitate consistat, maneatque inter ceteros uobis fideles securus. Cui sane ideo uestre sublimitatis gratiam ut tribuatis deposcimus, non solum quia pio amore omnibus, qui aliquo fuerint sceleris contagio maculati, huius apostolice sedis opem, atque misericordiam, et presidium postulantibus, humilique deuotione querentibus, pro qualitate facti subuenire debemus: uerum etiam metuentes ne propter iram indignationemque uestram ipse Balduinus impiis Northmannis, et inimicis Ecclesie se sancte coniungat, et in populo Dei, quem, prudenti consilio menteque sollicita, saluum et incolumen regere et gubernare debetis, aliquod  ingerat periculum, et scandali fomitem, qui fidelium cetus depopuletur, immittat; et ob hoc anime uestre, quod absit, contingat discrimen. Dextera uos superne protegat maiestatis, et ab omnibus semper aduersitatibus illesos custodire dignetur. Data IX Kalendas Decembris, indictione XI.





XXIII. AD HERMENTRUDEM REGINAM. Intercedit pro Balduino, qui ad opem implorandam in Urbem uenerat.
[Apud Mansi, ibid.]

NICOLAUS episcopus, seruus seruorum Dei, HERMENTRUDI  regine [pro Balduino].

Fidelium uniuersitas gentium ex uariis mundi partibus, cuiuscunque sint ordinis, uel etatis, si qua forte criminis noxa, uel seniorum suorum formidine detinentur, ad hanc sanctam omnium terrarum matrem Romanam Ecclesiam, ut salutare percipiant remedium, recurrunt, et ab ea non solum anime, sed et corporis saluationem, ut omnibus patet, humili prece suscipere precantur. Quibus multis diuinitus fulta auctoritatibus, et sanctorum Patrum roborata documentis, materno amore solamina subministrat, et sugenda ubera consolationis compatiendo inferre minime recusat. Et quia hic Balduinus, qui carissimam filiam uestram contra diuinarum legum sanctiones rapuit, de his se esse  recognouit, liminibus sanctorum apostolorum lacrymosis mestisque precibus lugubriter se obtulit, et ut pro tanto crimine apostolicam opem acciperet, nostro apostolatui nichilominus flendo se presentare quesiuit. Cuius cum lamentabilem, et tanto scelere plenam cognouissemus petitionem, ad mentem rediit quod per prophetam Dominus dicit: Misericordiam uolui, et non sacrificium , miserti fuimus, et hos uestre in Christo dilecte industrie apostolice sollicitudinis apices fieri statuimus, missosque etiam Rhadoaldum et Ioannem reuerentissimos et sanctissimos episcopos, deliciosos nostros, pro eo uestre claritati direximus, per quos obnixius deprecamur, ut prefatus Balduinus, quam apud uestram  per apostolorum intercessiones desiderat magnificentiam obtinere, pro Dei amore gratiam percipere ualeat, et de sui affectione nostre presulatus oraculis consolationem resumat, quatenus qui se per infelicem culpam a norma equitatis declinasse non ambigit, medelam apostolorum agnoscat, et apud seniorem uestrum uenialem, uobis iuuantibus, uigorem obtineat. Dextera uos superne protegat maiestatis, et ab omnibus semper aduersitatibus maculisque custodire dignetur.





XXIu. AD STEPHANUM COMITEM ARuERNORUM. Iubet ut Sigonem Aruernensem episcopum Ecclesie sue deiecto peruasore restituat, et synodo legatorum de obiectis satisfacturus se sistat.
[Apud Mansi, ibid.]


NICOLAUS episcopus, seruus seruorum Dei STEPHANO comiti.

Que et quanta contra canonicas et ecclesiasticas regulas, imo contra naturalia iura pertinaciter egeris, sedis apostolice, que ubique ex ministerio sibi credito spiritaliter presto est, cognitionem omnino non latet. Et licet tanto sint odio a nostris mentibus repellenda, ut in te eorum auctoritatem merito mittere in uirga cogamur: ut tamen adhuc te resipiscere a tantis malis sperantes, has nostri apostolatus litteras tibi dirigimus, ut submissa pertinacie tue ceruice, sanctorum sacerdotum preceptis pareas, de preteritis penitudinem geras, et a futuris te, ne  perseuerando in talibus in diaboli laqueos sempiternos incidas, circumspecte ac solerter custodias. Ceterum quia, quod his nequius exstat, contra omne quod Christiane religioni conuenit, deiecto sanctissimo Sigone Aruernensi episcopo, in locum eius peruasorem Adonem clericum substituisti; precipimus tibi auctoritate Dei omnipotentis, beatorumque apostolorum principum Petri ac Pauli, ut nullam passus moram, sanctissimum Sigonem episcopum, deiecto peruasore, ecclesie sue restituas, et in omni sacerdotii dignitate eum manere amodo dimittas. Nam quia nonnulla impudica ac scelestissima de te inculcantur, apostolica auctoritate sancimus, ut de his plenissime satisfacturus, in nostrorum legatorum presentia, qui constitute a nobis synodo preesse  debebunt, in loco prefixo occurrere studeas. Quodque si neglexeris, et presentiam tuam a synodico examine  defraudare tentaueris, scias te presulatus nostri auctoritate a uini et carnium participatione omnino excommunicatum, quoadusque Rome in nostra speciali presentia districtam positurus rationem assistas. Peruasor uero sancte Aruernensis ecclesie, si post hanc nostram definitionem illic remorari tentauerit, et aliquod impedimentum sanctissimo Sigoni episcopo facere quacunque argumentatione presumpserit, sciat se pari modo non tantum a uini et carnium, uerum et a corporis et sanguinis Domini nostri Iesu Christi participatione penitus esse seiunctum, quandiu nostris iussionibus obstinate in presentiam apostolicam uenire distulerit. Bene uale.




[Anno 862.]
XXu. AD SALOMONEM REGEM BRITTONUM. De renouando eiectorum episcoporum examine apud archiepiscopum Turonensem, uel apud sedem apostolicam: et de iure metropolitani apud Britannos.



NICOLAUS episcopus, seruus seruorum Dei [a 1Kb] , SALOMONI regi Brittonum.

[b 2Kb] Benedictus Deus et Pater Domini mei [ms., nostri] Iesu Christi qui per magne misericordie sue gratiam adeo tue cor sublimitatis illustrare dignatus est, ut merito pro sapientie tue fulgore ubi habitas, non iam occidens, sed oriens habeatur. Ortus enim est in uobis sol iustitie, quod ipse Christus est, et infidelitatis tenebre defecerunt. Sed rogamus  eumdem omnipotentem Deum, ut sicuti recte fidei agnitionem pie concessit, ita quoque bone operationis benignus largiatur effectum. De cetero [ms. add. fili] sciat prudentia tua, nos de eiectis et in locis illorum aliis subrogatis episcopis, diligenter in archiuis sancte Romane, cui magna omnipotentis Dei miseratione deseruimus, ecclesie requisisse, et multo aliter in exemplaribus epistolarum, que a decessoribus meis, beate uidelicet memorie Leone ac Benedicto pontificibus, atque a me, Nomenoio, et tibi, nec non archiepiscopo Turonico date sunt, papam Leonem [Ms. Turon., et regni tui episcopis misse sunt, inuenisse, quam tu in litteris tuis perhibes, quamuis nec discas in apicibus tuis, sancte recordationis papam Leonem, etc.] Nomenoio consilium uel  auctoritatem deponendi episcopos tribuisse, quippe quem constat multifarie multisque modis, ne hoc ab  aliis quam a certo episcoporum numero fieret, precepisse. Nam Nomenoio consulenti quid de Spiritus sancti gratiam uenundantibus oporteret fieri, respondit nichil inquiens preter quod sancti canones super his precipiunt, ipsas regulas apicibus suis interserens. Nam qualiter, et a quot, uel a quibus sanxit episcopos condemnari, scribens eodem tempore Britannice regionis episcopis euidenter inter cetera, ut eadem ipsa uerba ponamus, decreuit, eque precipiens ut omnia sint in conciliis episcoporum. Nam nullam damnationem episcoporum esse unquam censemus, nisi aut ante [ms., nisi in ante] legitimum numerum episcoporum, qui fit per duodecim episcopos, aut certe probata sententia per septuaginta idoneos testes, qui tales sint, qui et accusare possint,  et prius ad sacra Christi quatuor Euangelia sacramenta prestent, quod nil falsum depromant, sicut nobis beatus Siluester, et sancta Romana tenere uidetur Ecclesia. Quam secutus decessor meus, sancte memorie Benedictus, quia contra decessoris sui decretum, non ab episcopis, sed a laicis, episcopos in regione tua cognouerat esse deiectos, multa mestitia et indignatione repletus, scripsit quod nulla ratio sineret episcopos a sedibus suis pelli, quos duodenarius numerus non eiecisset. Quorum uestigia et ego quoque secutus eadem censui, imo et censeo, nec ullam posse episcopos sui honoris sustinere iacturam, quos non constat fuisse a duodecim episcopis, presente primamque sententiam metropolitano episcopo obtinente, cum examinarent  auditos. Qui etsi crimen aliquod confessi esse dicuntur, potest credi quod ui uel formidine fassi tantum, et non confessi fuerit quod non fecerant, quia uidebant laicos et seculares quosque una cum rege contra se conspirantes, quod nec saltem audierant. Siquidem qui ore tantum, et non corde profert quod dicit, non confitetur, sed loquitur: quamuis non uideatur iusta confessio, que non legitimo prouocatur examine. De Gislardo autem et Actardo [ms., Aitardo et sic ubique] episcopis [Nannetensibus], de quibus scripsisti, multo aliter, quam tua referebat epistola, in scrinio nostro reperimus. Licet non bene faciat Actardus, quia denuo consecrat quos Gislardus in eo gradu dignoscitur ordinasse: tamen Actardus inuenitur ante Gislardum  episcopatus officium suscepisse. Denique sanctissimus Leo papa Nomenoio scribens, inter cetera precipuum uirum Actardum appellat, et hunc sanum sapere, et sanum docere, uiuere ac permanere denuntiat: Gislardum uero tanquam predicti Actardi sedulum inuasorem denotat. His ergo ac huiusmodi controuersiis, ac difficultatibus enumeratis, et ita repertis, habitis, ac compertis, non possumus a regula sanctorum patrum, aut a sedis huius institutionibus indebite [ms., ut a sedis tue institutionibus quoque indebite, etc.] declinare. Sed si uis Dei omnipotentis benedictionem percipere, uel si ueraciter nostra consequi precepta desideras, consilium meum accipe, et quod tibi per hanc paginam indico  libenter attende. Hortamur enim gloriam tuam, et cum equiuoco tuo sapientissimo Salomone dilectionem tuam admonemus, dicente: Audi, fili mi, disciplinam patris tui, et ne dimittas legem matris tue .  Hec quippe sunt precepta Dei patris tui, et hec est lex Ecclesie matris tue. uidelicet ut omnes episcopos regni tui ad Turonensem archiepiscopum mittere non detrectes, ipsiusque iudicium postulare non dedigneris. Ipse enim est metropolitanus, omnesque episcopi regni tui eius suffraganei sunt, sicut conscriptiones predecessorum meorum euidenter ostendunt, qui predecessores tuos, quia illos ab ipsius cura subtraxerant, forti inuectione corripere studuerunt: quamuis nec  nostra scripta super hac re missa deesse uideantur. Cumque coram presignato Turonensis Ecclesie presule, et integro numero collegarum, id est duodecim episcoporum celebrato conuentu, fuerint eiecti episcopi regulariter examinati, apparueritque quod canonice fuerint eiecti, ipsis in sua deiectione manentibus, quicunque in locis eorum consecrati sunt, poterunt utique episcopatus honore potiri. Quod si eiecti episcopi insontes fuerint declarati, his amotis qui illis subrogati sunt, Ecclesias suas ipsi recipiant. Nam cum antecessores mei [ms. add. Romani] presules eiectionem eorum episcoporum, qui ab Ecclesiis suis expulsi sunt, non admiserint, nec approbauerint [ms., admiserunt nec approbauerunt], nec ipsos, qui eis subrogati sunt, uiuentibus  illis, legitimos episcopos dixerunt. Sane si forte ad Turonensem archiepiscopum mittere dedignaris, stude duos episcopos de expulsis, et duos de subrogatis, una cum glorie tue legato, ad apostolicam sedem beati Petri transmittere, ubi digna examinatione premissa, qui legitimi episcopi sint appareat, et suas Ecclesias irregulariter non amittant. Nihil enim aliud est quod in presenti negotio penitus definiri possit. Quia uero magna quis sit metropolitanus apud Britannos contentio est, licet nulla memoria sit, uos in uestra regione ullam habuisse metropolitanam [ms., metropolim] ecclesiam, tamen si libet, postquam Deus inter uos pacem et dilectum filium nostrum Carolum gloriosum constituet, facile hoc poteritis aduertere. Quod si adeo [ms., ideo]  contentiosius agendum creditis, ad nostrum apostolatum destinare contendite: quatenus nostro libramine, que fuerit apud uos antiquitus archiepiscopalis ecclesia, luce clarius innotescat, et deinceps omni ambiguitate recisa, quem sequi episcopi uestri debeant, incunctanter agnoscant. Neque enim Ecclesias Domini per discordiam regum diuisiones aliquas pati uel damna [ms., per discordiam regum diuisiones aliqua pati damna] necesse est: cum quantum ex se est pacem, quam predicant, seruare studeant inuicem, et in omnes. His ita prelibatis, per nos tuam scire uolumus excellentiam, quia si nostris paternis monitis obedieris, et tam de iure metropolitani, quam de renouatione examinis eiectorum episcoporum  nos audire studueris, erit pax et concordia et omnis legitimus ordo in regno tuo. Quod si nos tantum interrogare et non auscultare decreueris, scandala, et discordia et omnis confusio non deerunt tibi in uita tua. Porro legatos tuos, quos ad nostrum pontificium destinasti, dilectioni tue commendare curamus: quorum prudentiam et fidem circa uos considerantes, plurimum in Domino gratulati sumus. Deus omnipotens gloriam tuam, et claram coniugem tuam, cum nobilibus natis, atque cum omnibus qui sub tuo regimine sunt, omni gaudio et omni benedictione pie circumdet.





XXuI. AD CAROLUM ARCHIEPISCOPUM MOGUNTINUM EIUSQUE SUFFRAGANEOS EPISCOPOS GERMANIAE [a 1Kb] Declarat se nullam sententiam protulisse in Salomonem episcopum; Abbonis matrimonium, in quarto consanguinitati gradu contractum, esse dissoluendum, uariasque uariis peccatis assignat penitentia.
[Apud Mans., ibid.]


NICOLAUS episcopus, seruus seruorum Dei, reuerentissimo et sanctissimo confratri nostro Carolo archiepiscopo, eiusque suffraganeis Altfrido, Salomoni, Hiltigrimo, Theodrico, Guntoni, Gebehardo, Arn. Wingario, Egiberto reuerentissimis episcopis, atque Grimalto, Egilberhtto Thiotoniamali, Adalgario religiosis et uenerabilibus abbatibus.

Diuinorum fulgentes dogmatum diffinitiones scientie sacro sedis nostre aluo procedunt, semperque  descendunt, quia rectitudinis et equitatis species gignere nouit, et instituta dilectionis dispositione administrare. Pacis enim ac iustitie amatrix cognoscitur et benignitatis amica. Cuius consuetudine fulti atque industria, uestre beatitudini apices destinauimus, rectitudinis fundentes dulcedinem, et probabili sanctione ornatos, cum Abbonis causam de quo fertis, uestra presentia episcoporum subtili inquisitione examinare decreuimus, ut de ea certitudine per uos maluissemus scire cognitionem. In Salomonem quippe episcopum nec criminis, neque facinoris sententiam certe protulimus, nisi ut commissam sibi a Domino plebem, sicut audieramus, non constringeret iuramentis. Epistola uero, quam uobis quasi a nobis missam, Grimoldus obtulit abbas,  nunquam nostro est scripio scripta, neque a nobis edita, neque a nostra sede directa, sed omnimodis falsitatis argumento plena, et mendacii constructa demonstratur tenore. En quia Abbonis iam dicti causam atque intentionem secundum nostre institutionis deliberationem, synodali examinatione inquirere studuistis, nobisque gestis rei ueritatem significastis, ingentes uestre agimus beatitudini gratias, et quia tante claritatis erga sedem polorum clauigeri habetis deuotionem, ouantes uestram spiritalibus ulnis amplectimur almitatem. Et quia ipsi Abboni ueridicis, ut fertis, testibus in uestro concilio  comprobatum est, quod contra sanctorum canonum sanctiones uxorem accipere presumpsisset, in quarta etiam generatione sibi copulasset, sancimus et apostolica promulgatione decernimus, huius infausti coniugii omnimodis copula dissoluatur, quia proprie consanguinitatis et cognationis demonstratur atque cognoscitur esse. Et hoc uobis interrogantibus statuimus, ut nulli liceat Christiano de propria consanguinitate siue cognatione uxorem accipere usque dum generatio recondatur, cognoscitur, aut memoria retinetur. Letamur autem, uestramque laudamus industrie obseruantiam, quia in hac re beatissimorum antecessorum nostrorum Gregorii et Zacarie pontificum hactenus in uestris parochiis, ut uestris protulistis in litteris, obseruando tenetis .  Dixistis enim in quota generatione sibi fideles iungantur. Nos autem generationum in hac re numerum non definimus, sed ut supra retulimus, incunctanter obseruare monemus. Sacerdotes uero si in fornicationis inciderint laqueum et criminis, et manifestus siue ostensus fuerit actus, sacerdotii non possunt habere honorem, secundum canonice institutionis auctoritatem. Sacerdotes illi, qui in crimine fornicationis fuerint accusati, et crimen illis non fuerit comprobatum, aut ipsi non manifestauerint, quid aliud agendum est, nisi quod in Neocesariensis sancti concilii capitulo legitur, ac demonstratur? Tamen si ipsi iuramento se uoluerint purificare, licentiam habeant. Similiter autem et diaconi si fuerint accusati, peragant. Femine scilicet que sacro  sunt uelamine consecrate si fuerint, quod nolumus, fornicate, uelamen deponere non presumant, sed penitentie iugo submisse summopere decertare festinent, ut ad indulgentie et remissionis ualeant gratiam peruenire. De patricidis et fratricidis precipimus, ut per unius anni circulum ante fores basilice orantes Domini clementiam perseuerent. Completo uero anni circulo introducantur ecclesiam, tamen inter audientes, usque dum unius anni spatium finiatur. Stent cum ad missarum solemnia uel ad alia sacra audire officia uenerint. His ita peractis, si penitentie fructus in eis conspiciuntur, corporis et sanguinis Domini nostri Iesu Christi participes fiant, ut desperantie non indurentur caligine. Carnem non manducent omnibus diebus uite illorum, uinum  atque pulmentum sumere non presumant, nisi tres dies per hebdomadam. Ieiunent autem usque ad nonam diei horam quotidie, exceptis festis diebus atque dominicis. Arma gerere non audeant uel sumere, nisi contra paganos, et ubicunque ire maluerint, nullo uehiculo deducantur, sed pedestri more proficisci studeant. Tempus autem huius penitentie, in uestre beatitudinis arbitrio ponimus, ut secundum conuersionem illorum aut extendere, uel minuere ualeatis. Ne uxoribus, si habuerint, non separaretur; si autem non habuerint, et se continere non ualuerint, legitimas accipiant in coniugio feminas, ne  fornicationis uoraginem incidere uideantur. Si autem antequam duorum predictorum annorum finiantur curricula, finis uite illorum peruenerit, uiaticum illis non negetur. Si quis cum duabus fuerit fornicatus, aut cum his personis de quibus sacra Scriptura prohibet, si dignam egerit penitentiam, et tamen non maluerit continentiam sustinere, liceat legitimam coniugio uxorem accipere. Similiter et mulier que tali fuerit scelere lapsa, ut fornicationis ad chaos non perducatur perficiat. Sed hoc de laicis uiris ac mulieribus solummodo statuimus. Si quisquam cum matre spirituali fuerit fornicatus, anathematis, ut scitis, percutitur ictibus. Similiter autem et illum percutere promulgamus, qui cum ea quam de sacro fonte baptismatis susceperit, aut cum illa quam ante  episcopum tenuerit cum sacro chrismate fuerit uncta, fornicationis crimen perpetrauerit; legitimam autem si habuerit non dimittat uxorem. Inter hec uestra sanctitas addere studuit, si cuius uxor adulterium perpetrauerit, utrum marito ipsius liceat secundum mundanam legem eam interficere. Sancta Dei Ecclesia mundanis nunquam constringitur legibus, gladium non habet nisi spiritualem ac diuinum; non occidit, sed uiuificat. De his qui non sponte homicidium commiserunt, in uigesimo secundo capitulo Ancyrani concilii, qualiter agere debeant, definitum habetis. Homicide post unius anni spatium liceat ecclesiam intrare. uidua quidem que sacrum capiti uelamen imposuerit, et inter ceteras relatas feminas in ecclesia orauerit, et oblationem cum illis obtulerit,  si professa est in eodem habitu permanere, spondens nunquam religionis deponere uelamen, religionis obseruantia discedere non presumat. Optamus sanctitatem uestram in Christo bene ualere.





XXuII. AD EUMDEM.
[Primus hanc epistolam edidit Wassarschleben, Beitrage zur Geschichte der uorgratianischen Kirckenrechtsquellen, Leipz. 1839, p. 165, e cod. Darmstad. ---Ad fidem eiusdem cod. Darmst. 2117, olim Colon. 118 fol., ubi exstat p. 49 sqq., recognouit et errata Wasserschlebii corr. Dr Ploss Bonnensis.]

Incipit epistola Nichalai pape ad Charolum archiepiscopum sancte Mogonciacensis Ecclesie [a 1Kb] .

 NICHALAUS episcopus, seruus seruorum Dei, reuerentissimo et sanctissimo confratri nostro CAROLO archiepiscopo sancte Mogontiacensis Eclesie.

Qui sacrorum dogmatum nitore intacto capiunt certamine rutilare, superni luminis [b 1Kb] cernuntur fauoribus procul dubio coruscare, quia perfecte actus norme exquirunt et beatifice sanctionis augmentum. Quibus, ut remur, compulsi apicum uestrorum nectare nos pro quibusdam salubribus maluistis causis interrogare, ut gregis nobis conmissi integritatem salutari ualeatis gubernaculo perornare, et delinquentium temeritates et criminose perpetrationis insidias sollerti corrigere censura possitis,  probabilisque promulgationis effectui mancipare. In his enim magis letamur et alacribus cumulati apostolico instituimus famine. Qui sacerdotem morti uoluntate tradiderit, uel parricidium perpetrauerit, omnibus diebus uite sue carnem non comedat, nec uinum bibere presumat. Ieiunet autem usque ad uesperum, exceptis festis diebus atque Dominicis. Arma non sumat, et ubicunque ire uoluerit, nullo uehiculo deducatur, sed propriis pedibus proficiscatur. Eclesiam per quinquennii tempus non ingrediatur, sed cum sacrorum orationum officia uel missarum solempnia celebrantur, ante foras basilice perseueret, orans et deprecans Dominum, ut tanto crimine abluatur. Post expletum uero quinquennii tempus ingrediatur eclesiam, nondum uero  communicet, sed inter audientes tantummodo stet, uel dum facultas conceditur, sedeat. Cum autem duodecimi anni fuerint  cursus finitus, communicandi ei licentia concedatur, et equitandi tribuatur medela. Maneat autem in reliquis obseruationibus tres dies per ebdomadam, ut perfectius purificationis mereatur peruenire ad culmen. Illi scilicet qui pro diuersis erratis uel quibuscumque piaculis penitentie fuerint iugo submissi, legitimo nullatenus matrimonio separentur, ne fornicationis uoragine demergantur, et dum ad alta subleuari sperantur, corruantur in ceno. Homicide post peractam penitentiam arma non sumant, nisi contra paganos. De non sponte homicidium perpetrantibus promulgamus: Per triennii temporis spacium  non conmunicent, ieiuniis et orationibus assiduis uacare omni sollicitudine studeant: carnem non comedant tres dies in ebdomada; neque uinum bibere presumant usque dum decennii tempus expleuerint. Mulieres autem que ante temporis plenitudinem conceptos utero infantes uoluntate excutiunt, ut homicide procul dubio iudicande sunt. Ille uero que dormiendo filios suos suffocare uidentur, leuiter de his iudicare oportet, quia nolentes et non sentiendo ad hunc deuolute sunt casum. Si uir uiduam duxerit in coniugium ex priore habentem marito filiam, et cum eadem filia postmodum concubuerit, coniugium modis omnibus matrimonii dissoluatur, et uir ille penitentie subiaceat sanctionibus, ita ut per triennii tempus sacro corpore  Domini nostri Iesu Christi suspendatur et sanguine: carnem non manducet, abstineat autem a uino atque pulmento, et singulis diebus ieiunium celebrare festinet, exceptis diebus festis atque Dominicis: orationibus omni insistere sollicitudine studeat. Cum uero trium annorum finis peruenerit, sacre consors conmunionis effitiatur, aliorumque per trium annorum curricula, ut protulimus, integriter obseruare atque perficere summopere curet. Similiter autem de mulieribus que se clanculo patri in concubitu substernerunt et filio obseruandum est. Aliter quidem de his sancimus, qui duabus se absconse sororibus pollutas  cognoscunt .

 Hec breuiter pro celeri uestre exposuimus portitoris epistole necessitate, qui festinus uestros remeare cupiebat ad fines; et pro quibusdam ecclesiasticis utilitatibus, in quibus occupati eramus. Congruo pro quibus tempore idoneum uestre legatum beatitudinis atque apices nostro presulatui destinare satagite; et tunc plenius perfecti usque de his omnibus, superna iuuante gratia, promulgare studemus, uestreque sanctitati dirigere procuramus. Optamus sanctitatem uestram in Christo nunc et semper bene ualere.



XXuIII. NICOLAI I PRIuILEGIUM PRO ECCLESIA BELLOuACENSI.  Ecclesie Bellouacensi confirmat monasteria Oratorii et Flauiaci, a Carolo Caluo rege concessa.
[Ex Gallia Christiana, tom. X, inter instrumenta.]


NICOLAUS episcopus, seruus seruorum Dei, reuerendissimo et sanctissimo ODONI episcopo, et per te carissime Bellouacensi Ecclesie, salutem in perpetuum.

Quicunque in huius labentis seculi fuerint in aliquo detenti discrimine, ne uelut in fluctuantis maris pelagus uiribus infirmitati infeliciter demergantur, nullum melius sue possunt infirmitatis inuenire salutiferum portum quam sedem illius, cui diuino oraculo dictum est: Tu aliquando conuersus confirma fratres tuos. Unde quia nos uicem illius per abundantiam superne gratie in tota Christi  uniuersali Ecclesia gerimus, debemus omnium infirmantium imbecillitatibus subuenire, et manum confirmationis nostre omnino libenti porrigere. Sed quoniam sanctitas tua retulit ac suggessit apostolatui nostro quod ecclesia Bellouacensis prouincie Rhemorum, cui, diuina fauente gratia, uenerabilitas tua preesse dignoscitur, rerum facultatibus quibus prioribus temporibus fruebatur, per terrenam potestatem priuata mansit, et modernis quoque diebus paganorum incursione pariter et depredatione ualde attenuata fuerit, pro qua re sollicitus pastorali cura, pii principis clementiam sanctitas tua adiit, auxilium petens ut sibi grex commissus rerum inopia non deperiret, quam uel uiolentorum manus intulerat, uel hostilis uastitas irrogasset; et si non aliud consolationis  subsidium ferret, saltem de rebus eidem ecclesie sublatis aliquod restitutionis auxilium pietas gloriosi regis Caroli non denegaret, cuius precibus religiositas regis mota, res quidem sublatas ex integro non restituere se posse dixit, ne sue reipublice militiam defraudare uideretur: conferre tamen solatium sancte Bellouacensi ecclesie benigne spopondit. Quamobrem concessit ei duo monasteria in eadem Bellouacensi Ecclesia constituta, Oratorium uidelicet quod fuit olim puellare cenobium, et Flauiacum, in quo canonici habitauerunt, pro recompensatione Fontaneti monasterii, quod quidem monasterium ueracium testium et irrefragabilis auctoritatis Scripturarum assertione prefate matris  Ecclesie Bellouacensis iuris fuisse omnimodis probatur. Que tamen monasteria, et prius quidem quam secularibus collata fuerant, propter ciuilis discordie seditionem non parum fuerant destructa, et nunc propter barbaricam incursionem penitus sunt euersa, adeo ut non solum rebus priuata sint propriis, uerum canonicorum sacrarumque uirginum chorus, qui prius illic habitauerant, ex maximo inde sit ablatus, et ecclesia totaque edificia simul sint destructa, nec spes ulla restat restitutionis illorum, si uel reposita fuerint, in secularium manus, uel si absque pastore ecclesiastico degerint, ut hactenus fuerunt. Unde tua petiit uenerabilitas, ut de iisdem sibi monasteriis ecclesie tue priuilegium nostre auctoritatis fieret, et nec tuis nec successorum  tuorum temporibus auferri ab ecclesia Bellouacensi possit. Insinuauit quoque super eadem re nobis petitiones gloriosissimi et karissimi filii nostri Caroli regis similiter efflagitantis. Quapropter considerantes iustam piamque fore petitionem, quatenus et ecclesia Bellouacensis deuastationis subsidia non deessent, et prefata monasteria religionis ordine penitus exspoliata non manerent, decreuimus fieri quod postulabatur, et apostolica auctoritate statuimus ut prefata monasteria, scilicet Flauiacum et Oratorium, benignitate Caroli gloriosi regis Bellouacensi ecclesie collata, cum omnibus que possident ecclesie prefate perpetuis et futuris temporibus perpetuo manere subiecta, nec ab ulla deinceps uel regali uel iudiciali potestate, siue de potestate tua qui impresentiarum  eiusdem ecclesie episcopus esse dignosceris, siue successorum tuorum antistitum ecclesie ipsius ullo modo auferenda, eo tamen ordine ut de rebus eisdem monasteriis collatis siue conferendis ecclesie Bellouacensis necessitatibus subueniatur, prout uoluntas et iudicium episcopi qui prefuerit eidem ecclesie decreuerit, et monasteria ipsa nec in edificiis domorum, nec in restauratione ecclesiarum, nec in necessitate Deo illic seruientium subsidia defraudentur, sed ita rerum dispositio fiat ab episcopo Bellouacensis ecclesie, ut et ipsa monasteria iuxta modum facultatum sibi collatarum restaurentur, et conseruentur, et illic Deo militantium siue feminarum siue uirorum sexus fuerit, subsidiis necessariis adiuuentur, quatenus loca Deo dicata et  res illis ecclesiis collate ibi potissimum deseruiant, ubi Deo fidelium oblationes esse collate cognoscuntur, quia nec pium nec iustum esse cognoscitur, ut ecclesie prefate ita suis rebus spolientur, et alterius ecclesie necessitatibus deseruiant, ut earum necessitatibus nulla uideatur cura impendi. Unde sollicitus uideat episcopus Bellouacensis, ut siue de feminis illic Deo deseruientibus, siue de cuiusque ordinis uiris, siue de monasteriorum restauratione et conseruatione eam curam suscipiat, quatenus et Deo dicata domus dignum se habere procuratorem gaudeat, et ipse qui prefuerit rector superne censure iudicium propter negligentiam non incurrat. In secularium uero manus atque potestatem ipsa monasteria  nulla deinceps ratione uel occasione perueniant, quia non est leue ante oculos summi iudicis discrimen religiosis locis et monasteriis Deo dicatis, secularem preficere potestatem, et ei contradere pastoralis cure sollicitudinem qui quid sit pastor ignorat, nec querit lucrum animarum, sed pecunie censum, non ut diuinis cultibus seruitium impendatur, sed ut suis usibus ad dominationis uotum deseruiatur. Nullus itaque regum, nullus iudicum, nullus secularis potentie fultus dignitate in rebus prefatorum cenobiorum, uel in uillis et aquis, uel mancipiis, et quidquid ad eadem monasteria collatum fuerit, potestatem habeat uel dominandi, uel excipiendi, uel auferendi, preter episcopum ecclesie Bellouacensis, sed quidquid uel in auro uel in  argento, uel in quacunque supellectile, uel in omni facultatis substantia ipsis est hodie monasteriis delegatum, et futuris temporibus fuerit collatum, episcopi Bellouacensis distributioni et ordinationi fiat subiectum, nec alterius potestatis ius, uel dominatio super eis potestatem aliquam, nisi quantum diuina auctoritas, et lex et iustitia permittit, obtineat. Si quis autem temerario ausu siue magna siue parua persona fuerit, contra hoc nostrum apostolicum decretum agere presumpserit, sciat se anathematis uinculo esse innodatum, et a regno Dei alienum, et cum omnibus impiis eterni supplicii incendio condemnatum. At uero qui obseruator exstiterit precepti huius, gratiam atque misericordiam, uitamque eternam a misericordissimo Domino Deo nostro  consequi merebitur.

Scriptum per manum Petri notarii regionarii et scriniarii sancte Romane Ecclesie in mense Aprili, indictione undecima. Bene ualete. Amen. Quarto Kalendas Maii, per manum Tiberii primicerii sancte sedis apostolice, imperante domino nostro piissimo Augusto Ludouico a Deo coronato, magno, pacifico imperatore, anno decimo quarto.





XXIX. AD TRASULFUM ABBATEM CORBEIENSEM. Priuilegium monasterii Corbeiensis.
[Apud Mansi, Conc. tom. Xu.]

NICOLAUS episcopus, seruus seruorum Dei, TRASULFO  religioso abbati, et per te uenerabili monasterio beatorum principum Petri ac Pauli, quod appellatur Corbeia, in perpetuum.

Conuenit apostolico moderamini, quod beatus Petrus apostolorum eximius, per attributam et reuelatam sibi diuinitus gratiam, licet suis longe imparibus meritis, nobis tamen singulari prerogatiua, ut in totius Christiane religionis uniuersitate principaliter excelleremus, contulit: quatenus sicut dignitate et auctoritate per ipsius singulare priuilegium omnibus preeminemus, ita uniuersarum Ecclesiarum Dei sollicitudinem habeamus, et singulis quibusque fidelibus, atque piis locis, in quibus iugi Deo famulantium sedulitate placatur diuinitas, opportuna suffragia  conferamus. Unde quia non multis intercedentibus annis monasterium beatorum apostolorum Petri ac Pauli, quod appellatur Corbeia, uenerabilis qui tunc fuerat abbas Odo, et gloriosus dilectus filius noster rex Francorum Carolus, decessorem nostrum sancte recordationis Benedictum pontificem, directis ad eum tam litteris quam missis postulauerant, ut predicto monasterio, et rerum suarum liberam concederet dispositionem, et in eligendo de semetipsis abbate regularem daret canonicamque licentiam. Quorum petitionem ille gratanter accipiens, petita concessit, et ut concessionis eius perpetuitas seruaretur, priuilegium monasterio iam dicto fecit. Nunc uero adueniens uenerabilis Odo Beluacensis episcopus, qui prius abbas monasterii Corbeiensis  fuerat, innotuit nobis tam petitionem ipsius benigni principis, quam postulationem tuam, qui prefati monasterii Corbeie abbas esse dignosceris, qua postulasti, ut que prius monasterio illi a decessore nostro beate recordationis papa Benedicto concessa fuerant, auctoritatis nostre promulgatione firmare non abnueremus. Nos itaque considerantes religiosam esse petitionem tuam, et nichil noui nos constituturos, si predecessorum decreta sequamur, pastoralis quoque pariter esse officii, seruorum Dei iugiter utilitati commodisque prospicere: decernimus ut monasterium Corbeie, quod ad laudem Dei, in honorem sanctorum apostolorum Petri ac Pauli constructum esse dignoscitur, et a Balthilde regina Francorum, filioque eius Clothario, a principio  fundatum, et donariis rebusque necessariis locupletatum, quod est in pago Ambianensi super fluuium Summa situm, rerum suarum liberam in omnibus habeat disponendi regulariter potestatem, ut quecunque eidem monasterio in auro uel argento, in agris uel famulis, seu quibuslibet rebus fuerint oblata, siue in presenti die collata esse constant, in tua tuorumque successorum abbatum fratrumque maneant dispositione: ut quidquid secundum Dei timorem, ad Ecclesie ipsius utilitatem, regulariter et canonice disposueritis agere, liberam in omnibus habeatis faciendi potestatem. Episcopus uero Ambianensis nullam ex eis uel accipiat, uel exposcat portionem; neque uel in abbate, uel in fratribus, uel in ipso cenobio potestatem obtineat, neque in  cellis ipsius monasterii denominatione potiatur ulla, neque in clericis, neque in famulis, et in omnibus, quecunque ad monasterium illud uidentur habere possessionis respectum, sicut iam olim concessum illi monasterio cognouimus ab episcopo Ambianensi [Bertefrido], et ab aliis episcopis Galliarum, et priuilegio cessionis firmatum, tam temporibus dilecti filii nostri Caroli, presenti tempore regnantis, quam antiquis temporibus Baltchilde, Clotharioque Francis principantibus; nisi quantum canonicus ordo permittit. Nec ad monasterium, seu cellas eiusdem, uel ipse per se episcopus, uel economus eius, uel archipresbyter, uel archidiaconus illius, aut quelibet ex eius agentibus persona, potestatem habeat accedendi,  nisi forte ab abbate monasterii, uel fratribus, necessitatis causa, uel dilectionis gratia, uocatus aduenerit; ne importunitate sui, ministrorumque suorum inquietudine, fratres uel abbates sustineant ullam molestiam. Neque in ecclesiis predicto monasterio subiectis, uel in presbyteris eisdem ecclesiis ordinatis, aliquam tentet facere perturbationem, uel abbati, uel fratribus, nouam constituendo, et antiquam consuetudinem uiolando; sed sicut regulariter et canonice disposita sunt, et longo iam tempore manentia, ita quoque futuris temporibus maneant inconcussa. Nec potestate episcopalis fastus abutens, uiolenter contra constituta maiorum disponere uelit aliquid aduersus uoluntatem abbatis, et fratrum in ipso cenobio Deo quocunque tempore  militantium. Ordinationes que necessarie fuerint in monasterio, siue de monachis, siue de canonicis, et quas petierint abbas et fratres, agere non differat. Altaris quoque et basilicarum benedictiones, siue consecrationes, prout necessitas postulauerit, uel in ipso monasterio, uel in agris ipsius monasterii libenter concedat: chrisma quoque, oleumque consecratum per singulos annos prebere non differat: et pro his omnibus nullum munus accipiat, ne Spiritus sancti gratiam uendere conatus, Simonis damnationem, quod absit, sustineat. Hoc constitutum non solum episcopum Ambianensem, uerum etiam omnes per Gallie Germanieque prouincias episcopos, ubicunque prefatum monasterium uel ecclesias, uel agros, uel famulos habere dignoscitur,  obseruare sine cunctatione, seu contradictione decernimus, ut nullus potestatis iure, de rebus prefati monasterii, sine uoluntate abbatis fratrumque ipsius cenobii abutatur; sed maneant omnia que collata sunt, fuerintque, in rectoris ipsius monasterii potestate, et regulari dispositione, neque sit aliquis uel regum, uel ullius potestatis, seu dignitatis fultus gradu, qui de monasterii prefati rebus, uel uiolenter, uel potenter inuadat aliquid, uel diripiat. Abbatem uero fratres ipsius monasterii de se ipsis eligendi semper habeant potestatem, et eam personam eligant, que monachi propositum et habitu et moribus profiteatur, non canonicum, aut laicum, neque alterius monasterii monachum: quoniam monachico ordini preficere uel laicum, uel canonicum,  non est seruare ordinis professionem, sed euertere, quod unusquisque prepositus cuius est ordinis, eius quoque erit et propagator: nec bene disponet aliquando cuiuscunque militie uitam, cuius non fuerit ipse qui disponit emulator. Sed neque rex, neque potestas aliqua, ullam monasterio Corbeiensi preponat personam, quam non fratres ipsius elegerint monasterii. Debent enim mundi principes honorem prestare Deo, quem sibi uolunt prestari a Deo, uidelicet ut quemadmodum cupiunt a Deo sibi collatum regni honorem conseruari, sic Ecclesie Christi suam non dedignentur seruare legem. Non enim decet, neque iustum uideri poterit, ut sibi militantibus, de Ecclesie Christi possessionibus mercedem  restituant, et quod de republica sua retribuere debent, id reddere uelint de his que collata sunt Deo. Qua de re precipimus omnino, ut monasterio beatorum Petri ac Pauli, quod Corbeie dicitur, nullam preficiant personam, uel ex sibi militantibus, uel ex alienos monasterio sumptam, que non per electionem sumatur probabilem, siue de laico, siue de canonico, siue de quocunque fuerit ordine. Quoniam uero multe queruntur ab importunis hominibus malignitatis occasiones, et necesse est semper aduersarii tela clypeo protectionis repellere, decernimus ut abbas, postquam electus fuerit et ordinatus, nulla potestate preualente deiiciatur, nisi in criminis causa fuerit deprehensus, cuius merito rectoris non debeat administrare officium. Infamie  uero maculis, seu criminis alicuius denotatione si fuerit appetitus, non preter canonicam et regularem deponatur examinationem. Hoc uero constitutum si fuerit ab aliquo preuaricatum, per episcopum Ambianensem, quisque ille fuerit, ex nostra conueniatur auctoritate, ut eum qui huius sedis constituta conuulserit, conueniat, et iniquitatis sue culpam commoneat, cuique periculo subiiciatur, notum faciat. Quod si uel ipse neglexerit, uel despexerit, uel timuerit perficere, metropolitanus episcopus conuentus a fratribus ipsius cenobii, personam huius sanctionis uiolatricem adire non differat, et huius nostri decreti testificationem innotescat, utque ab eo quod praue gessit recedere non moretur, ex sua nostraque auctoritate contestetur. At si ille contumaciter  in sui facti perpetratione permanere decreuerit, et non quod inique gessit corrigere maluerit, licentiam habeant fratres monasterii predicti Romanam apostolicamque sedem adire, et necessitatis sue causas ante papam, qui tunc fuerit, urbis Rome deponere, et presentis precepti constitutionem manifestare: sicque Romanus pontifex, cognita causa, iuste damnationis sententia reum mulctare non cunctetur. Si quis uero sacerdotum uel clericorum, hanc constitutionis nostre paginam agnoscens, contra eam uenire tentauerit, ordinis sui dignitate careat; laicus uero, cuiuscunque sit potestatis, uel dignitatis, si huius priuilegii decreta in aliquo uiolauerit, reum se diuino iudicio existere de perpetrata iniquitate cognoscat, et nisi uel ea que ab eo sunt  mala ablata restituerit, uel digna [edit. Rom. uel legitima] penitentia illicite acta defleuerit, Dei et beatorum apostolorum Petri ac Pauli auctoritate atque nostra sententia anathematis uinculo innodatus, a sacratissimo corpore ac sanguine Domini nostri Iesu Christi alienus existat, atque in eterno examine districte ultioni subiaceat. Cunctis autem eidem uenerabili monasterio iusta seruantibus, sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne quietis inueniant. Scriptum per manum Leonis notarii regionarii, et scriniarii sancte Romane Ecclesie, in mense Aprili, indictione XI. Data Iu Kalendas Maias, per manum  Tiberii primicerii sancte sedis apostolice, imperante domino piissimo Augusto Ludouico a Deo coronato, magno, pacifico imperatore, an. XIu, et post eius annum XIu [forte, et post consulatum eius anno XIu, HARD.], indictione XI.





XXX. NICOLAI PRIuILEGIUM PRO SANDIONYSIANO MONASTERIO.
[Apud Felib., Hist. de l'abbaye de Saint-Denis inter probat.]

NICOLAUS episcopus, seruus seruorum Dei, dilectis fratribus ac filiis nostris in uenerabili monasterio sancti Christi martyris Dionysii sub regula sancti Benedicti religiosa conuersatione degentibus, nunc et futuris temporibus.

 Quando ad ea que catholicorum regum corda pontificalibus sunt monitis prouocanda, ita ardenti desiderio diuina proueniente gratia succeduntur, ut ab eis ultro poscantur, tanto alacri et leto sunt animo concedenda, quanto et ea ipsa que cupiunt, si nollent facere, peti debuerant. Proinde, iuxta scripta petitoria filii nostri precellentissimi regis Karoli, huiusmodi priuilegium presentis auctoritatis nostre decreto eidem monasterio uestris futurisque temporibus indulgemus, concedimus atque firmamus, ut sicut ipse gloriosissimus filius noster diuino ductus amore, de uillis ac facultatibus, seu stipendiis specialiter monachorum, et ecclesie ornamentorum, uel luminariorum, ac matriculariorum, seu hospitum, atque pauperum usibus seruata, uel emeliorata,  seu aucta, ordinatione que tempore pie memorie genitoris sui Ludouici Augusti, et Dagoberti quondam regis, atque aliorum regum, necnon et Pepini inclyti regis ataui ipsius, et Karoli imperatoris diue memorie aui ipsius, exinde fuerat facta constituit, et precepto sue auctoritatis firmauit, priuilegiumque uenerabilibus fratribus ac filiis nostris episcopis illarum regionum fieri et confirmari fecit, ita sicut in eodem priuilegio, atque preceptis regiis filii nostri Karoli exinde fatis continetur, perpetuo inconuulsa permaneant. Constituimus etiam auctoritate beati Petri, ut nullus regum, nemo antistitum, uel abbatum, seu quilibet quacunque preditus dignitate, de his que in prefato priuilegio, seu in preceptis ipsius filii nostri Karoli, ex his que  premisimus factis continetur, uel in futuro ab eo, uel a quibuslibet aliis de proprio fuerint, his specialibus usibus iure collata sub cuiuslibet cause occasione, siue specie, quidquam minuere uel auferre, et siue suis usibus applicare, uel aliis  pro sue auaritie excusatione presumat concedere, sed cuncta que prefatis usibus monachorum, et ecclesie ornamentorum, uel luminariorum, matriculariorum, hospitum, et pauperum oblata sunt, uel offerri contigerint, perenni tempore illibata et inconuulsa, ac sine aliqua inquietudine eorum usibus pro quorum sustentatione gubernationeque concessa sunt, modis omnibus profutura permaneant. Hec igitur omnia que huiusmodi precepti decretique  nostri pagina continet, tam uobis quam cunctis qui in eo quo estis ordine locoque successerint, uel eis quorum interesse potuerint, in perpetuum conseruanda decernimus, salua in omnibus que huius decreti pagina continentur auctoritate, et honore sancte Romane Ecclesie, et sedis apostolice priuilegio. Si quis autem temerario ausu magna paruaue persona contra hoc nostrum apostolicum decretum agere presumpserit, sciat se anathematis uinculo esse innodatum, et a regno Dei alienum, et cum omnibus impiis eterni incendii supplicio condemnatum: at uero qui obseruator exstiterit precepti huius, gratiam atque misericordiam, uitamque eternam a misericordissimo Domino Deo nostro consequi mereatur.

 Scriptum per manum Sophronii notarii regionarii et scriniarii sancte Romane Ecclesie, in mense Aprili, indictione undecima. + Bene ualete. Datum quarto Kal. Maias per manum Tiberii primicerii sancte sedis apostolice, imperante domno piissimo Augusto Ludouico, a Deo coronato, magno, pacifico imperatore, anno quarto decimo regni eius, indictione undecima.





XXXI. EPISTOLA NICOLAI AD CAROLUM CALuUM.
[Apud Dublet., Hist. de Saint-Denis, pag. 456.]

NICOLAUS episcopus, seruus seruorum Dei, excellentissimo CAROLO regi Francie.

Superne miserationis respectu ad hoc regiminis  curam suscepimus, ut pie precantium uotis faueamus, et ad stabiliendam sanctorum firmitatem, in quibus laus diuina die noctuque per uniuersam Dei Ecclesiam per orbem diffusam Deo persoluitur, aurem accommodemus. Pro hoc enim premium piissimum apud misericordem Dominum recipere credimus, si uenerabilia loca opportune ordinata, et ad meliorem statum perducta, nostris fuerint priuilegiis roborata. Igitur, quia litteris tue celsitudinis, fili carissime, nobis innotuisti de monasterio sancti Christi martyris Dionysii, speciali, ut scripsisti, patroni tui, quondam a Ludouico filio Dagoberti regis Francie, de potestate sedis Parisiace episcopi, cum consilio pontificum eiusdem patrie quod fuerit ereptum, et abhinc sub regimine regum, uel clarissimorum  abbatum semper dispositum, a nobis postulasti ut priuilegium episcoporum de eodem monasterio factum nostro priuilegio, imo magis apostolorum principis, roboraremus auctoritate, quod licentissime secundum tuam beneuolentiam petitionem fulcimus: auctoritate siquidem beati Petri apostolorum principis qui potestatem ligandi atque soluendi a Domino accepit , cuiusque nos uicarii existimus, stabilimus ut ipse sanctus locus sicut regum preceptis, et priuilegiis apostolicis est fultus, per omnia tempora, sine repetitione cuiuscunque episcopi Parisiace sedis, aut alicuius iudiciarie potestatis, uel cuiuscunque prepotentis hominis, semper sicut preoptat et expetit beneuolentia  tua, ratus futuro tempore permaneat, quatenus abbas et fratres eiusdem loci uenerabiles, pro statu regni uestri et ablutione scelerum uestrorum, et filiorum uestrorum, Deo grates et uota soluere delectat. Si quis autem magna paruaque persona temerario ausu causa cupiditatis uel potestatis hoc nostrum decretum uiolare presumpserit, si non resipuerit, sciat se anathematis uinculo esse innodatum, et a regno Dei penitus alienum, et cum Iuda traditore, uel cum omnibus impiis, eterni incendii penis damnatum; causa uero infractionis nostri priuilegii ad posteros nostros perueniat. Obseruator autem huius firmitatis gratiam et misericordiam, uitamque eternam a misericordissimo Domino Deo consequi mereatur.

 Scriptum per manus Sophronii notarii ac scrinarii sancte Romane Ecclesie, in mense Aprili, indictione undecima. Bene ualete. Data quarto Kalendas Maias per manum Tiberii primicerii sancte sedis apostolice, imperante domno piissimo perpetuo Augusto Ludouico a Deo coronato, magno, pacifico imperatore, anno 14 regni eius.





XXXII. AD HINCMARUM ARCHIEPISCOPUM RHEMENSEM. Confirmatio synodi Suessionensis anni 853, cum priuilegio Hincmari archiepiscopi et Ecclesie Rhemensis.
[Apud Mansi., Conc. tom. Xu.]

 NICOLAUS, seruus seruorum Dei, reuerentissimo et sanctissimo confratri nostro HINCMARO Rhemorum archiepiscopo.

Pastoralis sollicitudinis cura constringimur, et loci sublimitate, qua nos superna prouidentia totius domus sue generalitati preposuit, prouocamur, ut apostolatus nostri apex in ea tanquam lapis positus angularis, ad imitationem ipsius, fidelibus quidem et humilibus tutissimum et firmissimum refugium, quo cuncti frangantur tumentes hostium fluctus, exhibeat; his autem qui offendunt uerbo, nec credunt in quo et positi sunt, sit lapis offensionis, et petra scandali. Proinde, quia dilectio tua, sequens instituta maiorum, ea que possunt aliquam recipere questionem, ad nos, quasi ad caput et apicem episcopatus,  referre episcopaliter [specialiter] studuit,  synodum illam, que a te et ceteris uenerabilibus archiepiscopis atque episcopis in urbe Suessionum [Suessorum] anno Incarnationis dominice 863, indictione prima, u Kalendas Maii fuerat celebrata, et a decessore nostro beate memorie Benedicto papa est confirmata, sicut idem sancte recordationis pontifex illam confirmauit, ita et nos eam confirmatam, et irrefragabilem, perpetuoque mansuram apostolica auctoritate decernimus, saluo tamen Romane sedis in omnibus iussu atque iudicio. Preterea quidem et sancimus, ne quilibet ex Rhemorum Durocortorum  prouincia regionis Belgice regulariter subiectus Ecclesie, te contempto, uel posthabita cepiscoporum ipsius dieceseos prouinciali synodo, impune audeat, seu ualeat aliena expetere aut exspectare iudicia, aut alienas contra canones ordinationes suscipere, uel ad alias prouincias irregulariter conuolare; sed ita ut Nicenorum et ceterorum conciliorum canonicis definitionibus est promulgatum, et beatorum Siricii, Innocentii, Zosimi, Celestini, Bonifacii, Leonis, Hilarii, Gelasii, Gregorii, ac ceterorum Romane sedis pontificum constitutionibus est decretum, saluo in omnibus iure apostolice sedis, uelut ab ipso Christo et sacris est cautum canonibus, cuncti siue in prelatione, siue in subditione [subiectione] debita, ordinem ab ecclesiasticis regulis traditum  obseruantes, metropolitane tue auctoritati, honeste tamen et canonice precipienti, obediant, et studiosius obtemperare procurent. Et hoc promulgamus, atque apostolica auctoritate statuimus, ut te, quem primatem ipsius prouincie sancte memorie presules predecessores nostri, Leo scilicet in largitione usus pallii, et Benedictus priuilegio sue corroborationis, ut et antecessores eorum tuos predecessores, canonica auctoritate et antiqua consuetudine, pro metropolis Ecclesie [Rhemensis] genio confirmauerunt, et nos primatu beati Petri Dei uoce percepto pariter confirmamus. Nullius unquam infestatio contra canonica apostolicaque decreta siue iudicia opprimat, aut ab Ecclesia tibi commissa uirtute uel facultate nudare, aut ante audientiam Romani  pontificis, quia nec regule hoc permittunt ecclesiastice, iudicare te uel condemnare presumat. Quod etsi temerarius quisquam forte presumpserit, nullius excommunicationis, uel obligationis, seu condemnationis sententia sine decreto Romani pontificis tenearis astrictus. Sed si a quocunque uel undecunque fueris compellatus ut debeas iudicari, apostolici pape iudicio te reseruari, nostra, imo beati Petri apostoli auctoritate decernimus; nec alterius cuiuscunque iuri, uel iudicio te subiici, excepta potestate sedis Romani pontificis, nec ad alterius primatis prouincie synodum, nisi ex communi placito, posse conuocari mandamus. Ita tamen, si in nullo negotio, apostolice Romane sedis iussionibus inuentus fueris inobediens. Et hoc constituimus, ne quilibet ex prouincia  metropoli tue tibique subiecta, ius secundum ecclesiasticas constitutiones primatui Ecclesie tue et tibi debitum, et secundum sacros canones, et decreta Romanorum pontificum, ex antiqua consuetudine traditum ac constitutum, quoquomodo per contemptum conuellere, aut prouinciam diuidere, aut tibi, uel Ecclesie tue, quamcunque uiolentiam contra eadem canonica constituta, et decreta Romanorum pontificum, pertinaciter inferre presumat. Que omnia suprascripta uiolari a quoquam, cum anathematis interpositione, beati apostolorum principis auctoritate, et nostra apostolica sententia prohibemus. Eo duntaxat tenore et conditione hec per huius precepti decretique paginam tibi omnibus uite  tue diebus habenda concedimus, ad tueque securitatis quietudinem ac decorem ualere disponimus: si tam in presenti, quam semper, dum tamen in hac uita superstes exstiteris, in nullo ab apostolice sedis preceptionibus quoquomodo discrepaueris. Quod si a sancte Romane Ecclesie constitutis, uel ab eius presulum iussionibus, quolibet tempore inuentus fueris segregatus, eorumque siue per epistolam, siue per uerba, mandatis obedire neglexeris, huius priuilegii atque precepti tenor nullius momenti penitus iudicetur, et cuncta que in eo continentur, irrita in perpetuum atque inania prorsus existant. Si quis autem temerario ausu, magna paruaue persona, contra hoc nostrum apostolicum decretum agere presumpserit, sciat se anathematis uinculo esse innodatum,  et a regno Dei alienum, et cum omnibus impiis eterni incendii supplicio condemnatum. At uero qui obseruator exstiterit precepti huius, gratiam atque misericordiam, uitamque eternam a misericordissimo Domino Deo nostro consequi mereatur. Scriptum per manum Zacarie notarii regionarii, et scrinarii sancte Romane Ecclesie in mense Aprili, indictione XI. Bene uale. Data Iu Kalendas Maii, per manus Tiberii primicerii sancte sedis apostolice, imperante piissimo domino imperatore Augusto Ludouico, a Deo coronato, magno, pacifico, imperii anno XIu, indictione XI.





XXXIII. AD EUMDEM. De Rothado iterum precipit ut Romam mittatur iuxta litteras ad synodum rescriptas, et de priuilegiis, que Hincmarus Ecclesie sue confirmari postulabat, differt assensum.
[Apud Mansi, ibid.]


NICOLAUS episcopus, seruus seruorum Dei, HINCMARO archiepiscopo.

Beatitudinis tue lectis apicibus, quia fraternitatem tuam circa sanctam Romanam sedem, cui auctore altithrono presumus, ergaque nostrum pontificium, in eadem qua solita erat [edit. Rom., persistere] deuotione repiremus, letitia multa repleti, debita omnipotenti Domino gratiarum officia persoluimus, sanctitatemque uestram ad sedem apostolicam,  de his que sibi uisa sunt referentem, ac pro Ecclesie sibi commisse necessitatibus, atque utilitatibus, apostolatum nostrum postulantem laudauimus; et nichil esse quod fraternitati tue denegare oporteret penitus iudicantes, ut annueremus petitis confestim corde concepimus, menteque deliberauimus. Cumque lectis monumentis gestorum, quibus cum ceteris cepiscopis tuis uisa est tua quoque uenerabilitas subscripsisse, inuenimus sanctissimum fratrem Rothadum apostolicam appellantem sedem, uobis iudicantibus, gradu episcopatus deiectum ualde doluimus; et cordis nostri gaudium, quod fratris et cepiscopi nostri Odonis aduentus fecerat, cognito a ueneratione tua contra spem huiusmodi commisso  meror continuus pepulit. Presertim cum tanta fuerit apud sedis apostolice presules circa reuerentiam tuam ex longo iam tempore confidentia, ut ibi presentia tue dilectionis existeret, nunquam appellantem aliquem apostolicam sedem, quoduis sustinere detrimentum credere aliquo modo quiuissemus, etiamsi de huiusmodi re in sacris canonibus quid obseruandum esset nichil prorsus inueniretur. Precipue cum tante sapientie te uirum esse non nesciremus, tanteque familiaritatis fiduciam apud dilectum filium nostrum regem Carolum comperissemus tuam habere sanctimoniam, ut si qua in illis partibus mala in Ecclesia Domini pullularent, per tue sollicitudinis industriam resecare radicitus, meditaremur. Debuerat certe beatitudo tua, cum Rothadum  toties examinaueras, scribens sancti Petri memoriam honorare, eiusque iudicium, etiamsi nunquam appellasset idem Rothadus, modis omnibus prestolari. Et si id agere noluisses, saltem post appellationem, cathedre ipsius, qui uidebatur eiectus, alterum non ordinasses, priusquam eius causa iuxta sacros canones in nostro iudicio fuisse terminata. uerum de Rothado, uiro uenerabili, secundum indultam nobis a sanctis regulis potestatem, que precipiunt id obseruandum, quod nostro qualicunque consilio uisum exstiterit, in epistola nostra, quam ad communes fratres et cepiscopos nostros in regno gloriosi regis Caroli karissimi filii nostri constitutos transmisimus, inter quos et tua connumerata sanctitas cernitur, decretum atque definitum a nobis esse  dignoscitur. Ad quam fraternitas tua recurrens, quid de te censuerimus facile cognoscere poterit. Cui definitioni nostre bene facies attendendo, ne si diutius contra interdicta presumpserit, canonicis legibus augustetur. Priuilegia preterea ab apostolica sede uestre Ecclesie confirmanda deposcitis, qui tamen nostra priuilegia quantum in uobis est, infirmare satagitis. Portum salutiferum sanctam Romanam Ecclesiam appellatis, qui tamen in eo ne aliqui saluentur, quantum potestis, satagere procuratis. Quomodo, rogo, priuilegia tua stare poterunt, si ita priuilegia illa cassentur, per que tua priuilegia initium sumpsisse noscuntur? aut cuius momenti erunt tua, si pro nichilo nostra pendantur? si namque sal infatuatum fuerit, in quo salietur?  uerumtamen  sanctitati ac dilectioni tue iniungimus atque precipimus, ut lecta sanctionis nostre pagina, quam per Odonem communem fratrem et cepiscopum beatitudini tue, atque ceteris comministris tuis direximus, que de sepe nominato Rothado decreuimus, una cum eis studeas consummatione perficere: quatenus et caritati nostre et amicitie atque gratie particeps semper inueniaris, et ad amputanda noxia hostium sancte Dei Ecclesie germina, atque ad salubria serenda sanctitatem tuam consociam, de cetero familiariter habeamus: sicque demum tanto studeamus, etiam non postulati, contra omnes maleuolos tuos, tueque Ecclesie aduersarios, tibi priuilegia promulgando, et arctius inherendo, fortiter  expugnare, quanto senserimus fraternitatem tuam contra beati Petri apostolorum principis, eiusque sedis priuilegia nullo argumento, nulla prorsus adinuentione anhelare; sed in eorum ueneratione, et defensione, atque excusatione, totis uiribus, tota intentione uelle persistere. De reliquo, frater carissime, hortamur ut dilectissimum filium nostrum Carolum, excellentissimum regem, ad diuina precepta semper erudias, semper accendas, et ut in ea qua cepit deuotione, atque dilectione erga sanctam Romanam Ecclesiam, apostolicamque sedem permaneat, studio curioso decertes, solertiaque prudenti semper inuigiles. Cetera uero, que huius pagine tenoris inserta non sunt, communis frater et cepiscopus Odo qui de tue sanctitatis uirtutibus nostrum  animum plurimum exhilarauit, uiua uoce poterit enarrare. Sane postremo ad memoriam tuam reducere uolumus, nos ecce iam secundo, ut uirum uenerabilem Rothadum apostolice sedi destinasses, sanctitati tue misisse. Quod prouidendum est, si tertio dilectioni tue dirigere pro hoc ipso coacti fuerimus, ne in contemptorem sacrorum canonum diffinitiuam ac peremptoriam, quod non optamus, sententiam proferamus. Dextera te superne maiestatis protegat semper, et ab omnibus aduersitatibus illesum custodire dignetur.





XXXIu. AD EUMDEM. Ut Rothadum episcopum Suessionensem deiectum sedi sue intra dies triginta restituat, aut Romam cum eodem ad causam dicendum ueniat.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo fratri nostro HINCMARO Rhemorum archiepiscopo.

Sanctitatem uestram, quam semper in uirtutum exercitiis conuersantem comperimus, et in doctrinis ecclesiasticis proficientem, fama crebrescente didicimus, aliter apostolicam reuerentiam pre oculis habere sperabamus, quam frequens dictat opinio. Denique fidelium multorum exinde dolentium auditu ueraci cognouimus, quod Rothadus frater et cepiscopus noster Ecclesie Suessionice pro quodam  presbytero qui pro facti sui qualitate honoris proprii ante triennium fuerat priuatus officio, a uestra sanctitate fuit impetitus, et adhuc, quod nefas est, sedem apostolicam appellans, iuxta quod sibi a patribus constat esse permissum, episcopatus etiam absens exspoliatus honore, et in exsilium deportatus, hactenus in monasterio retrusus existat. Unde gemimus, ualdeque dolemus. Nam cum debuerat honoribus pro sua senectute multiplicibus ampliari, et pro tot laboribus et obsequiis in Ecclesia Dei, pariter et principibus mundi, fideliter ac utiliter impensis, maiori dignitate frui, et iam tandem sine cuiusquam impulsione quietus existere: nunc e contra dehonestatus, et ad iniuriam beati Petri apostolorum principis,  cuius sedem appellauerat, fame, et siti ac innumeris maceratus miseriis, ac depositus pariter et abiectus existit. Unde ualde miramur, ac uehementissime obstupescimus, quomodo luminum uestrorum serenitatem tam repentina potuerit obtenebrare caligo, adeo ut priuilegia apostolice sedis, que intemerata a tota Christi seruantur Ecclesia, contemplari despexeritis, atque ipsos paternos canones nescimus qua auctoritate disruperitis. Quod omnino inultum manere non patiemur, ut qui prohibita presumpsit, minime que sit censura canonica experiatur. Ita ut omnibus manifestum faciamus, quod nullum fratres nostros aliquo modo patiamur sui sustinere dispendium, neque sanctorum Patrum statuta uilescere permittamus. uerum interim Dei summi sanctorumque  apostolorum principum Petri et Pauli, et nostra per eos auctoritate, fraternitati uestre iniungimus, ut si nostre caritatis et communionis, sicut hactenus uoluistis uideri participes, iam dictum fratrem nostrum Rothadum episcopio pariter et pristino honoris sui officio restituatis: ita ut tali per omnia decoretur honore, et omnibus ita reddatur integer officiis, qualem illum eo constat fuisse tempore, quando expellendus apostolice sedis memoriam fecit. Et ita demum, si qui uidentur illius esse calumniatores, cum presbytero illo qui deiectionis ipsius causa exstitit, Romam pariter cum sepe nominato Rothado, omni remota occasione, indesinenter occurrant. Hoc autem expresse decernimus, ut post triginta dies, postquam hec nostra epistola ad uos  delata fuerit, aut prefatum uirum Rothadum omnino restituatis pristine dignitati, aut, si iuste uos in eum egisse putatis, Romam eum eodem uos, uel uester legatus uestram uicem in omnibus ferens, ut utriusque partis causam ad liquidum sciamus, adueniat. Quod si post prefixos triginta dies, que in hac apostolica auctoritate plena continentur epistola minime obedire ac perficere studueritis, decernimus ac promulgamus, ut missarum solemnia tandiu celebrandi non habeatis licentiam, quandiu que definiuimus perducta ad consummationem non fuerint. Qua sententia non solum uos, sed et omnes episcopos obligare decernimus, qui uobis in depositione prefati uiri Rothadi consensisse noscuntur. Idipsum uero illos per uos scire precipimus.





XXXu. AD EPISCOPOS SYNODI SILuANECTENSIS. Rescindit acta synodi contra Rothadum: iubet ut ab exsilio reuocetur, Romamque ad retractandum iudicium cum synodi legatis dirigatur. Respondet etiam sub finem de Balduino, et de causa Lotharii ac Theutberge.
[Apud Mansi, ibid.]


NICOLAUS episcopus, seruus seruorum Dei, reuerentissimis confratribus nostris, metropolitanis, episcopis et ceteris diuersarum prouinciarum ac urbium presulibus, qui in Conuicinum uillam publicam  secus ciuitatem Siluanectensis concilii [Legendum uidetur, concilii causa, ex Grat. dist. X, c. 1] conuenistis.

Scriptis dilecte fraternitatis uestre susceptis, et inspectis attentius in eis omnis scientie et sapientie sanctitatis uestre fluentis, que non aliunde in pectora uestra utique nisi ab ipso fonte uite poterant emanare, cognita deuotione et summi amoris affectu, quem circa hanc sanctam Romanam Ecclesiam, apostolicamque sedem uos retinere monstrastis; et quoniam ex amore secundum constitutionem maiorum, ut eadem ipsa uerba ponamus, non solum de omnibus que possunt aliquam recipere dubitationem, uel quamcunque incurrere questionem; uerum de ceteris atque maioribus negotiis ecclesiasticis  exsequendis, ad apicem episcopatus, id est ad magni Petri sedem debere uos referre cognoscitis: horum auctori ac omnium bonorum largitori Deo, et Domino nostro gratiarum multimodas retulimus actiones. Qui ideo in sancta Ecclesia uos rutilantes, tanquam splendidas stellas uerbum uite continentes, et morum ac uirtutum uestrarum lumine longe lateque proximos illustrantes uoluit collocare, ut merito eamdem sanctam Ecclesiam, iuxta ipsius magisterii dictum, celi nomine, ubi talia nimirum fulgent luminaria, ualeamus ueraciter appellare. De cetero uero, fratres karissimi, discentes in prouinciis uestris paganorum crebris uos laborare infestationibus, insuper et Ecclesias Christi in illis partibus constitutas ab intestinis, id est a suis, multa incommoda  tolerare, plurimum lamentamur, et uobis oppido compatimur, et contristamur. Quamuis, dilectissimi, non adeo super his contristari ac meroribus affici debeatis, scientes quoniam tribulatio, secundum Apostolum, patientia autem probationem, probatio uero spem, spes autem non confundetur . Siquidem locus hic est afflictionis, hic conuallis lacrymarum, donec uideamus Deum deorum in Sion. Hic est ubi in lacrymis seminamus, ut postmodum in gaudio metamus. Hic est, inquam, Aegyptus, hic est fornax ferrea, ubi spiritalem Isrelem diris oportet lateribus fatigari, donec terram promissionis ingrediamur, id est, donec Dominus cum ei perfecte placuerimus, in regione uiuorum se nobis promissum ostendat. Hic opus est, ut que ad templi sancti structuram  pertinent, summi artificis manu et prouisione aptentur: ut cum tonsiones, sonitus, pressure, ac persecutiones seculi presentis transierint, sine aliqua tortitudine uel inequalitate in celesti fabrica, tanquam lapides uiui idonei, in omnibus comprobemur. Quapropter hec scientes, dilectissimi, spei uestre anchoram in celesti statione figentes, huius mundi procellas despicite: quia protector noster omnipotens iam non dormit, qui imperat, et mare et uenti obediunt ei, fitque tranquillitas magna. Propterea de Rothadi damnatione apostolice sedi referre iure studentes, petistis ut nostra etiam auctoritate rata esse probarentur, que de eo apud uos in concilio acta fuisse perhibuistis. Quod agere penitus  recusamus, quoniam nos, ut eadem ad Flauianum sancti Leonis dicta ponamus, qui sacerdotum Domini matura uolumus esse iudicia, nichil possumus incognitis rebus cuiusque partis preiudicio diffinire, priusquam uniuersa que gesta sunt ueraciter audiamus. Sed fortasse dicetis, uos uniuersa que de eo gesta sunt nobis per scripture seriem ueraciter retulisse, et per fratrem et cepiscopum nostrum Odonem, qui pene conciliis uestris semper affuerit, cuncta pleniter intimasse. Quibus scitote nos satis credere, et ad custodiam discipline ecclesiastice consensum prebere potuisse, nisi excusationes et defensiones illius, suggestorumque series innocentiam ipsius, et uestram nocentiam demonstrantium, a uicinis uestris complurimis apostolatui porrecte apud  nos haberentur, et frater cepiscopus noster Odo nichil accusationis publice uoluerit a nobis interrogatus ei obiicere. Quanquam si obiecisset, nichil ad damnationem iam dicti Rothadi proficeret, cum neminem partis illius, qui obiectis uel annueret, uel renueret, nostram constaret adiisse presentiam , et sciamus iustum mediatorem non esse, qui sic unam partem audit, ut alteri parti nichil reseruet. Presertim cum Dominus pro absente, et non audito, per Moysem, precipiat, iam non maledices, inquiens, surdo, nec coram ceco pones offendiculum . Ignorare autem fraternitatem uestram non patimur, animum nostrum non mediocriter lesum, eo quod secundum gestorum tenorem, et uestrarum suggestionum,  quas ad sedis apostolice direxistis, cognitionem, appellantem eumdem Rothadum apostolicam sedem deposueritis, ac in monasterio retruseritis: quod nonnisi in contemptum beati Petri, cuius iudicium expetiuit, et in contumeliam sacrorum canonum, et ecclesiasticarum traditionum presumptum, ac temere admissum minime dubitatur. Insuper autem, et ad imminutionem apostolice et summe sedis priuilegiorum, quibus uestrarum quoque ecclesiarum priuilegia firmare deposcitis, imperatorum leges proponitis, quibus quasi prohibentibus, astruere non habuisse appellationis uocem Rothadum nitimini, cum constet constitutionibus mundanarum legum, et imperatorum, non omnibus [forte, non in omnibus. HARD.] ecclesiasticis controuersiis utendum  esse, presertim cum inueniuntur ecclesiastice [edit. Rom., euangelice] ac canonice sanctioni obuiare. Ad quod ostendendum duorum heroum, Innocentii scilicet et Gregorii, satis sufficiunt testimonia. Sanctus Innocentius quidem in decretali epistola sua ad Alexandrum Antiochenum episcopum, ait: Nam quod sciscitatis, inquiens, utrum diuisis imperiali iudicio prouinciis, ut due metropoles fiant, sic duo metropolitani episcopi debeant nominari. Non ergo uisum est, ad mobilitatem necessitatum mundanarum Dei Ecclesiam commutari, honoresque ac diuisiones perpeti, quas pro suis causis faciendas duxerit imperator. Beatus autem Gregorius scribens ad Theoctistam patriciam, inter cetera: Si enim, inquit,  religionis causa coniugia debere dissolui dicunt, sciendum est quia, etsi hoc humana concessit lex, tamen diuina prohibeat. Ecce quemadmodum imperiali iudicio non possunt ecclesiastica iura dissolui: ecce qualiter quod lex humana concessit, lex diuina prohibeat. Non quod imperatorum leges, quibus sepe Ecclesia circa hereticos utitur, sepe circa tyrannos, atque circa prauos quosque defenditur, dicamus penitus renuendas: sed quod eas euangelicis, apostolicis, atque canonicis decretis, quibus postponende sunt, nullum posse inferre preiudicium asseramus. Quanquam scripseritis appellationes eius frustratorias, excusationes ac dilationes fuisse tantum querentes, quod quibus argumentis firmetis, presertim cum annuentibus sibi canonibus apostolicam sedem  appellasse solemniter uideatur, non facile patet. Quippe cum nemo sciat, secundum ueritatis attestationem, que sunt in homine, nisi spiritus eius qui in ipso est . Quis autem nesciat constituta Sardicensis concilii? que precipiunt post aliquot capitulo quarto: Si quis episcopus iudicatus fuerit in aliqua causa, et putauerit se bonam causam habere, ut iterum concilium [iudicium] renouetur, si uobis placet, sancti Petri apostoli memoriam honoremus ut scribatur ab his qui causam examinarunt, Iulio Romano episcopo, et si iudicauerit renouandum esse iudicium, renouetur, et det iudices: si autem probauerit talem causam esse ut non refricetur, presertim que acta sunt si decreuerit, confirmata erunt. Item capite octauo, Osius episcopus dixit:  Placuit autem, ut si quis episcoporum accusatus fuerit, et iudicauerint congregati episcopi regionis ipsius, et de gradu suo eum deiecerint, si appellauerit qui deiectus est, et confugerit ad episcopum Romane Ecclesie, et uoluerit se audiri, si iustum putauerit, ut renouetur examen, scribere his ecclesiis dignetur, que in finitima et proxima prouincia sunt, ut ipsi diligenter omnino requirant, et iuxta fidem caritatis diffiniant. Quod si is qui rogat causam suam iterum audiri, deprecatione sua mouerit episcopum Romanum, ut e latere suo presbyterum mittat, erit in potestate episcopi, quid uelit, et quid estimet. Et si decreuerit mittendos esse, qui presentes cum episcopis iudicent, habentes eius auctoritatem a quo destinati sunt, erit in suo arbitrio. Si  uero crediderit episcopos sufficere, ut negotio terminum imponant, faciet quod sapientissimo consilio iudicauerit. Sed sicut in suggestionum uestrarum inuenimus scriptis, non habuisse Rothadum appellationis uocem affirmare conamini, eo quod non habuerit bonam causam: cum constet sepefatum Rothadum usque hodie bonam se habere causam putare, et uenerandum concilium, non solum eum qui causam habet, sed et illum qui se bonam causam habere saltem putauerit, sedem apostolicam appellare permiserit, et huius ab ea renouandum iudicium decreuerit. Maxime cum iuxta constitutionem sancte huius synodi, etiamsi nunquam reclamasset,  nunquamque sedis apostolice mentionem fecisset, a uobis, qui causam eius examinastis, memoria sancti Petri honorari debuerat, atque ei perscribi, ut si iudicaret renouandum esse iudicium, renouaretur, et daret iudices. uerba certe [forte, uel certe. HARD.], sicut superius commemorauimus, ex eiusdem concilii sanctione, quod si probata uiderentur, statueret. Sed quid mirum sit, hoc in despectu apostolorum principis uos contempsisse, cum ad iniuriam sacrorum canonum, et uenerabilium Romanorum pontificum decretorum, perpetrasse adhuc peius inueniamini? scilicet, ut post appellationem et reclamationem Rothadi, in cathedra ipsius alterum consecraretis [edit. Rom. consecraueritis]: cum id manifestissime a sacris regulis constet esse alienum, ut  loco depositi omnino non ordinetur, nisi causa fuerit in iudicio episcopi Romani determinata. Sed dicitis, post appellationem apostolice sedis illum uocem mutasse, et episcoporum concilium expetisse. Quibus cum pace uestra fatemur, quamuis uestris assertionibus fidem adhibeamus, et ita fecisse illum, quoniam non est quod possit non credi sanctimonio, ueraciter teneamus: tamen qua hoc intentione egerit, [a 1Kb] uel quod si interrogetur a nobis, respondere penitus non ignoramus, ut sicut in aliis, et incerte rei dubium usque [forte, ob incerte rei dubium usque, HARD.] ad utriusque partis examinationem procul dubio remeetur. Preterea fraternitatem uestram non credimus ignorare, ante ad fratrem nostrum Rhemorum episcopum apostolatus nostri nos misisse apices,  ut aut sepefatum Rothadum uenerabilem infra triginta dies post litterarum nostrarum sibi missam epistolam pristino gradui restitueret, aut eum cum idoneo suo legato, si ipse uenire non posset, una cum accusatoribus eiusdem uiri, si tamen essent, atque cum presbytero, qui causa deiectionis eius fuit, misisset. Quod si neutrum agere uoluisset, post triginta dies prefixos, nec ipse, nec quilibet episcoporum, qui in depositione prefati episcopi consenserant, licentiam missarum solemnia celebrandi penitus habuissent, quousque que salubriter decreta nobis essent, obedienter ac pleniter ad effectum consummationis perducerent. Sed ad scripta uestra tendentes, que nunc per fratrem et cepiscopum nostrum Odonem ad sedem apostolicam destinastis,  inuenimus iam dictum sanctissimum uirum iudicio ac consensu uestro, et episcopatu priuatum, et in monasterio hactenus esse retrusum: insuper et in cathedra ipsius alterum episcopum ordinatum. Quod quam sit exsecrandum, quamque a nobis nulla penitus patientia tolerandum, dici non preualet, etiamsi cuncti corporis artus uertantur in linguas. Certe dum suggestiones, relationes, preces, consulta uestre sanctitatis scriptis atque uerbis nostris fuissent auribus inculcata, mox mente concepimus, et pene cuncta ut annueremus atque indulgeremus disposuimus. At ubi iniuriam sancti Petri, sedis apostolice priuilegiorum imminutiones, sacrorum canonum conculcationem  perspeximus; nichil potuimus uobis propinare dulcedinis, qui toti nimirum repleti sumus amaritudine. Siquidem e contrario pro tanti contemptus mole digna uos animaduersione canonica seueritate merito puniremus, nisi apostolica moderatio paululum nos ad magnanimitatem, et uestra dilectio prouocasset. Quod autem qualiter in uos competenter et regulariter exerceremus, ipsi nos litteris uestris affatim, et manifestissime docuistis, que, si opportunitas fuerit, colligi et ostendi facilius possunt. Sane interim apostolica atque canonica auctoritate uobis duntaxat episcopis, qui in depositione et exsilio supradicti Rothadi uel iudicium dedistis, uel consensum prebuistis, precipimus ut eum mox ab exsilio reuocetis. Et quia secundum indultam sibi a scriptis regulis  licentiam, hactenus appellare sedem apostolicam dicitur, Romam illum ad suam causam in nostra apostolica presentia peragendam ac determinandam destinare, imo dirigere nullo modo postponatis. Dignum quippe est ut, qui uestro omnium iudicio in exsilium deputatus est, uestro sit e contrario communi studio beati Petri memorie, et sedi eius honorifice presentatus. Ex uobis uero precipimus, ut duo, uel tres, aut certe si libet plures mittantur, qui ita cunctis uestrum omnium presentiam preferant, ut quidquid agendum est, uel experiendum fuerit, refricata que acta sunt uestra omnium uice prorsus sciscitentur. Quod si uos occurrere nequiueritis, uicarios uestros mittite: et ita una cum prefato religioso fratre uestro Rothado pariter ueniant,  in omnibus, sicut superius diximus, ad cuncta exsequenda, uel certe experienda que uentilata coram nobis exstiterint, uicem uestram et personam habentes. Quod si postposito nostro iudicio, quod auctoritate apostolica promulgauimus atque decreuimus, occurrere contemnitis, Dei omnipotentis et beatorum Petri et Pauli apostolorum principum, quorum glorioso agone sancta hec Romana Ecclesia, cui diuina dispositione presumus, est Domino consecrata, atque sanctorum canonum, quorum uos contemptores scriptis propriis ostenditis, necnon et nostre mediocritatis auctoritate a missarum solemniis celebrandis estote prorsus, quousque nostris diffinitionibus obediatis, extorres: ita sane, ut si post lectum huius pagine tenorem, infra triginta dierum spatium, que  de Rothado uiro uenerabili sanximus agenda fore, minime studueritis perficere. Scientes profecto, quoniam si post hec in sanctarum regularum et (forte, nostrum, HARD.] nostrarum contemptum fueritis diutius conuersati, ipsum quidem Rothadum a nobis, apostolice sedis more, a damnationis uinculo fore soluendum, atque conuocato episcoporum cetu, foueam quam ei parastis, uobis procul dubio preparandam. uos autem, dilectissimi, nolite nostra decreta moleste ferre: quia sicut beatus Innocentius Macedonibus scribit, graue non oportuit uideri piissimis mentibus uestris, cuiuscunque retractari iudicium: quia ueritas exagitata sepius magis splendescit in luce, et pernicies reuocata in iudicium grauius  et sine penitentia condemnatur. Nam fructus diuinus iustitia recens erit, fratres karissimi, presertim cum nichil nobis amplius sit cum Rothado quam cum omnibus Christianis. uerum priuilegia sedis nostre usque ad mortem, diuina annuente gratia, uestigia patrum nostrorum sequentes defendemus. Sed et uos illa quatenus illibata, utpote totius Ecclesie Domini remedia, custodiantur, toto conamine, et omnibus uotis operari ac suadere debeatis. Quoniam priuilegia sedis apostolice tegmina sunt, ut ita dicamus, totius Ecclesie catholice, priuilegia, inquam, huius Ecclesie munimina sunt circa omnes impetus prauitatum. Nam quod Rothado hodie contigit, unde scitis quod cras cuilibet non eueniat uestrum? Sic Apostolus admonet dicens: Qui putat se  stare, uideat ne cadat . Quod si contigerit, ut uerbis utamur propheticis, ad cuius, rogo, confugietis auxilium? Hec quidem de Rothado satis dixisse sufficiat. Ceterum de Balduino, de quo multa iam scripsistis, sciat beatitudo uestra, non nos regulas atque sancta decreta uelle corrumpere: sed quia ad limina apostolorum ueniens a nobis se petiit aiuuari, quanquam nossemus, quod filius noster Carolus gloriosus rex legaliter posset ei, si uellet, et filiam suam in uxorem dimittere, et misericordie sue gratiam impartiri: tamen non iussa misimus, sed preces obtulimus. Quod textus epistolarum nostrarum, quas ad iam fatum excellentissimum regem, et filiam nostram reginam, ad id obtinendum direximus, uobis satis poterit indicare. Nam pro tam  presumptuosa temeritate ipsius uiri, maxime cum consideremus dilectissimi filii nostri Caroli sublimis regis contritionem cordis, et pectoris naturalem affectum, et nos ualde doluimus, et ei tota mentis affectione usque hodie compatimur. Sed uestra fraternitas preuideat, sicut ait Apostolus: Redimentes tempus, quoniam dies mali sunt : et iam, sicut ipsi in uestra pagina testamini, periculosa tempora instant. Ne ergo peius adhuc aliquid oriatur, interuenientes apud eumdem gloriosissimum regem, filium nostrum carissimum, quo et ipsius cordis merorem pellatis, et eidem Balduino non usquequaque inflexibilis perseueret; precipue quoniam apostolorum auxilia deprecatus est, et diuina presidia requisiuit. Nulli etenim regum graue esse  uideri debet conseruo suo debitum centum denariorum dimittere, qui fortasse suo a summo regum, et Domino dominorum decem millia talentorum sibi dimitti desiderat. Porro quid de Lotharii uxoribus censuerimus, quando et de hoc nostro scripsistis presulatui, in epistolarum nostrarum, quas per fratres et cepiscopos nostros Rhadoaldum et Ioannem in Galliam misimus, poteritis exemplaribus reperire. Que uidelicet exemplaria una cum commonitorio, quod prefatis fratribus nostris pro hac eadem causa ad Lotharium regem missis dedimus, per fratrem et cepiscopum nostrum Odonem uestre sanctitati transmisimus. In quibus patenter animaduertere atque scire potestis, nobis omnino non opus esse, ut  sentiam, quemadmodum nos hortari uoluistis, melius [in edit. Rom. deest melius] commutemus. Quoniam diuina fauente gratia, tantum cupimus huiusmodi scelus, secundum creditum nobis celitus ministerium, ab Ecclesie facie radicitus amputare; ut si hac uice idem Lotharius monitis salubribus, ac diffinitionibus nostris prelatis [forte, prefatis, HARD.], et epistolis nostris regulariter sibi missis noluerit obedire, nec ad penitentiam competenti satisfactione premissa quantocius repedare a nobis, atque a totius Ecclesie corpore, canonica atque apostolica sententia efficietur, una cum omnibus fautoribus et communicatoribus suis, penitus alienus. Precipue uero quoad eum quem perhibetis die natalis Domini super adulteros benedictionem, que  maledictio potius credenda est, protulisse [in edit. Rom. petiuisse]. Ne uero simplices quique adulteris aliquatenus cessisse falso nos opinentur, non incongrue nostri super hoc animi uotum omnibus fratribus et cepiscopis nostris intimantes, et concionando in ecclesiis uestris publice, cunctis id ad liquidum subditis exponite. De uocandis autem ex singulis prouinciis pro congreganda synodo episcopis, unde scripsistis, sciat sanctitas uestra, misisse nos duos e latere in Galliam fratres et cepiscopos nostros, quorum superius memoriam fecimus, qui synodum pro examinanda causa Theutberge et Waldrade feminarum conuocarent: ubi et binos ex uobis presules, sicut de aliis regnis, adesse precepimus. Qui nisi antea reuersi fuerint, et que egerint  nouerimus, nequaquam de concilio faciendo aliquid deliberare concite possumus. Licet postquam a nobis sunt separati, audiuimus Lotharium a sede apostolica petitum non exspectasse consultum, nimirum quod preuiderat suo detestando minime pariturum piaculo. Postquam uero prefati fratres nostri reuersi fuerint, et nobis que gesserint enarrauerint, legatos idoneos ad concilium, quod petitis, conuocandum mittere ad locum designatum Deo opitulante curabimus. Omnipotens Deus ad profectum et custodiam sui gregis, super quem uos rectores ponere uoluit, et hic illesam sanctitatem uestram conseruare dignetur, et post certaminis coronam in celesti patria faciat percipere gloriosam.





XXXuI. AD CAROLUM CALuUM REGEM.  Intercedit pro Balduino, et de Rothado indicat quid scripserit ad Hincmarum, et reliquos episcopos: hortaturque illum Romam dirigat. Tum de acrioribus litteris suis satisfacit, quibus Carolus fuerat offensus.

NICOLAUS episcopus, seruus seruorum Dei, dilecto filio CAROLO glorioso regi.

 O quam uera est, fili carissime, illa sententia, quam, Salomone attestante, de se Sapientia profert, cum perhibet, dicens: Per me reges regnant, et legum conditores iusta decernunt!  Quod nisi uerum esset, nunquam omnino uestra sublimitas tante humilitatis poterat decore uestiri. Quod nisi uerum esset, nunquam priuatarum legum apostolice sedis decreta tam facili potuissetis capere mentis intuitu. Nam cum de quodam contra Deum se efferente dicatur: Ipse rex super uniuersos filios superbie , et uos e diuerso summa uideamus humilitate preditum, quid nisi uestram regalem excellentiam imitatione filium esse illius poterimus aduertere, qui ait: Discite a me quia mitis sum et humilis corde?  Per sapientiam ergo reges  regnant, quia sapientia Patris, iuxta Apostolum, Christus est , qui est rex regum, eorum scilicet qui omnes motus corporis, omnesque mentis illicitos appetitus competenti regere moderamine norunt: de quorum numero per diuinam gratiam, uos etiam perspicimus et letamur, et Deo omnipotenti gratias, ex quo regnatis, multiplices exhibemus. Interea nouerit dilectio uestra [a 1Kb] , Balduinum, ut nobis intimastis, qui natam uestram sibi furto in uxorem contra fas sociauit, quem ideo uenerandi presules, Ecclesiam Domini in regno uestro gubernantes, uinculis anathematis obligarunt, ad limina apostolorum accessisse, et ut a uinculis solueretur, atque per nos gratiam inueniret, sedem adiisse apostolicam. Nos autem non solum eum a uinculis minime absoluimus,  aut in communione nostra recepimus; sed potius tam presumptuosam temeritatem detestati sumus, atque uestri pectoris naturalem affectum considerantes doluimus, uestreque mestitie participes effecti, uobis hodieque compatimur. uerum quoniam ad diuina sese presidia contulit, amatorumque uestrorum Petri ac Pauli apostolorum principum, sibimet expetiit affore subsidia, non potuimus omittere quominus, ut gratiam uestram perciperet, apud piam excellentiam uestram interueniremus. uerum uestram in omnibus pre oculis habentes dilectionem, quanquam sciamus et filiam uestram, si libet, posse uos ei legaliter in uxorem dimittere, et pietatis uestre clementer gratiam impertiri, non tamen iussa misimus, sed preces obtulimus. Sed  quoniam dicit Apostolus: Redimentes tempus, quoniam dies mali sunt , et ab eo predicta periculosa nouissima ecce iam imminent tempora, prouideat solers uestra sublimitas, ne ex hoc deterius adhuc forte aliquid oriatur. Et ita uos cauta prouisione undique temperate, ut meror cordis uestri procul abigatur, et circa iam dictum Balduinum usque in finem nequaquam inexorabilis uel inflexibilis [al., inexorabiliter, uel inflexibiliter,  HARD.] persistatis. Non quo uos hec dicendo terminos, quos posuere patres nostri, transgredi cupiamus, quos per gratiam Dei immotos perseuerare semper optamus; sed quo gloriam uestram ultra quam dici possit diligentes, nullum uelimus locum dare occasionem querenti [forte, querenti, uel querendi. HARD.]. Precipue cum idem Balduinus diuinum postularit auxilium, et sanctorum Petri ac Pauli, intercessorum uestrorum, quemadmodum pretulimus, ut gratiam plenam a uestra clementia consequeretur, legationem atque interuentionem petierit. Non plane immemor, quod ante aliquot annos quidem, qui in huiuscemodi noxam incurrerat, memoriam et sedem adiisset celestis clauigeri, eiusque uicarii interuentu apud pie memorie imperatorem  Lotharium, non perdita coniuge, plenissimam indulgentiam simul et gratiam percepisset. Nulli preterea regum graue esse uideri debet , conseruo suo debitum centum denariorum dimittere, qui fortasse a summo regum et Domino dominorum decem millia talentorum sibi laxari desiderat. Porro dilectio uestra nouerit, misisse nos ad Hincmarum confratrem nostrum Rhemorum episcopum, et ad ceteros metropolitas atque episcopos regni uestri, ut uenerabilem uirum Rothadum ab exsilio reuocarent, Romamque ad ipsius causam in nostra presentia examinandam dirigerent. Dignum quippe est, ut quorum iudicio in exsilium est deportatus, eorum sit communi studio beati Petri memorie, sedique ipsius honorifice presentatus.  Ex illis autem precepimus, ut duo uel tres, aut certe quotquot uoluerint, ueniant, qui ita in cunctis reliquorum, qui occurrere non potuerint, presentiam preferant, ut quidquid agendum est, uel experiendum, dum fuerint refricata que gesta sunt, ipsorum omnium uice prorsus utantur. Quod si postposito nostro iudicio, que auctoritate apostolica promulgauimus atque decreuimus, perpere contempserint, Dei omnipotentis, et beatorum apostolorum principum, quorum glorioso agone sancta hec Romana Ecclesia, cui diuina dispensatione presumus, est Domino consecrata, atque sanctorum canonum quorum contemptores propriis scriptis esse liquido demonstrarunt, necnon et nostre mediocritatis auctoritate, a missarum solemniis celebrandis sint,  quousque diffinitionibus nostris obediant, prorsus extorres: ita sane, si post lectum pagine sibi a nobis misse tenorem, infra triginta dierum spatium, que de Rothado uiro uenerabili agenda sanximus, minime consummare studuerint. Scientes profecto, quoniam si post hanc [forte, posthac, HARD.] in sanctarum regularum et nostro contemptu fuerint diutius conuersati, ipsum quidem Rothadum a nobis, apostolice sedis more, a damnationis uinculis fore soluendum: atque conuocato episcoporum cetu foueam, quam parauere, semet penitus incidendos. Quamobrem uestram nichilominus suauissimam pietatem monemus, et quantis possumus uiribus exoramus, uel etiam tanquam deuoto filio precipiendo fidenter  mandamus, ut iam dictum Rothadum uestro adiutum solatio ad nos usque misericorditer dirigatis: quatenus iuxta decreta sanctorum pontificum Romane Ecclesie, atque statuta sacrorum canonum, nostro sit ipsius causa iudicio terminata. Nam mihi credite, supra modum in damnatione prelati uiri, et noster est animus lesus, et totius Ecclesie filiorum, ad quorum notitiam peruenit, uehementer offensus. Maxime quod ante et post damnationem suam, sedis apostolice idem uenerabilis uir appellauerit iudicium, nec impetrauerit, et per talem presumptionem summe sedis uideantur priuilegia temere uiolari. Que tamen priuilegia usque ad mortem, ope freti diuina, predecessorum meorum uestigia sequendo, cassari taliter minime patiemur. Sed et uos, carissime,  ut ea quibus potestis cultibus ueneremini, summopere incitamus. Nam quomodo putatis, si opportunitas exegerit, ut uestro regno, uestris nisibus [edit. Rom., iussibus], uestri regni Ecclesiis aliquod prestemus solatium, aut contra aduersarios protectionis clypeum conferamus, si quantum in regni uestri partibus est, quoniam illa omnino scindi non possunt, ea uos aliquatenus minorari sinatis, quibus usi patres uestri, omne suarum dignitatum incrementum, omnemque gloriam perceperunt? Priuilegia namque Romane Ecclesie totius sunt Christi, ut ita dicamus, remedia Ecclesie catholice. Priuilegia, inquam, Petri arma sunt contra omnes impetus prauitatum, et munimenta atque documenta Domini sacerdotum, et omnium prorsus qui in sublimitate  consistunt, imo cunctorum qui ab eisdem potestatibus diuersis afficiuntur incommodis. Turbati autem estis, et multo merore affecti, sicut in scriptis uestre dilectionis reperimus, eo quod forti uos inuectione conuenerimus, et duris increpationibus uestram celsitudinem cumulauerimus. Qua de re uestra profecto non debuit usquequaque tristari sublimitas; quoniam etsi nulla erat culpa, sicut astruere humiliter contenditis, unde uestram oportuerit pietatem durius castigari: tamen discretus pater tunc aliquoties studet dilectum filium diuersis terroribus, uel etiam flagellis competentibus erudire, quando nichil in eo quod reprehendat penitus intuetur. Sic Dominus beatum Iob frustra se percussisse perhibet , cum nichil omnino quod tantis  uerberibus puniri debuisset inuenit, sed tamen frustra non percutit, quia hec, quatenus per patientiam augeantur ei merita, ut discretus pater exercet. Sic nimirum, sic et uos, carissime fili, uestram sublimitatem tacita fortasse cogitatione frustra lesam a nobis querimini. Scimus tamen nos, ex qua radice contra dilectionem uestram hec uirga processerit: que utique non ut funditus interimeret, absit, sed que ad sempiterni regni gloriam felicius erudiret: scilicet quam paterna disciplina, ut apertius dicamus, ex interni affectus ramo protulit, non quam malitia ex odii radice produxit. Percuteris ergo, imo pulsaris, fili, etiam ubi te cor tuum non reprehendit, ut cautior et sollicitior, atque tutior, in  quibus delicturus eras, Deo auctore, ualeas inueniri. Itaque, carissime, cum uestre regie potestati ab apostolica sede interdum duriora fuerint missa, non moleste feratis, nec uos a nobis odio habitos esse putetis, quoniam aut manifeste iusta sunt nostre correptionis iacula, aut certe occulta sunt, et aliquam habentia rationem. Quapropter in utroque uestre salutis semper inuenire ne diffidatis antidotum. Nos quippe semper quidem uos in uisceribus dilectionis nostre strictos habuimus, et pro uobis Dei omnipotentis misericordiam implorauimus. Sed postquam frater et cepiscopus noster Odo, pariter et Primus fidelissimus noster, quem ad uestram gloriam miseramus, de uestra uestreque eminentissime ac dilectissime coniugis deuotione erga sedem apostolicam,  ac dilectione, quam circa Domini sacerdotes habetis, nobis tot retulerunt preconia, tanto arctius uos diligimus, tanto uestri pro statu regni, et uestra uestrorumque salute, Dominum Iesum Christum instantius deprecamur, tantoque de Northmannorum uobis subacta rabie grates auctori exsultantes rependimus; quando hec non ad tumorem elationis, nec ad humane cupiditatis ardorem profutura, sed ad exaltationem Ecclesiarum Dei, et ad libertatem populi Christi, atque ad laudem ipsius credimus incunctanter proficere. Optamus excellentiam uestram in Christo nunc et semper bene ualere.





XXXuII. AD CAROLUM CALuUM REGEM Ut Rothadum honori pristinc restitui faciat, tum deinde ad apostolicum sedem, quam appellauit, uenire permittat. Indicat etiam quid de ea re Hincmaro scripserit.
[Mansi, ibid.]


NICOLAUS, episcopus seruus seruorum Dei, dilecto filio nostro CAROLO glorioso regi.

Nunc laudanda est frequens conuersatio, et assidua cum ecclesiasticis, et cum sapientibus uestra sedulitas, quam circa utilitatem Ecclesiarum Dei, uos habere auditu gratulabundo concepimus, si eiusdem sancte Ecclesie pastorum, cum quibus hanc humilitatem et sollicitudinem salubriter operamini, sub quadam specie iustitie nullum omnino sublimitas uestra leserit, sicut de uno quodam, Rothado nomine,  nunc uos egisse plurimorum relatu didicimus: maxime cum deiiciendus apostolicam sedem, iuxta licentiam canonice sibi concessam, appellasse perhibetur. Pro quo, fili carissime, ualde gloriam uestram exposcimus, ut prefatum uirum in suo episcopio, et omni pristino reddi faciatis honori, et ita demum ad apostolicam sedem, ad quam illum constat appellasse, securum pro nostro amore aditum properandi dare dignemini. Hoc specie tenus cognoscentes, quoniam tunc credimus uos nostrum apostolatum diligere, sicut sepe profiteri uidemini, si Deum et Dominum nostrum timere pariter et amare uos euidenter cognouerimus: necnon et priuilegia sancte sedis apostolice, et statuta Patrum illibata seruantes,  ea uilescere uel destrui a nemine patiamini. Ceterum sciat sublimitas uestra, nos ad confratrem nostrum Hincmarum archiepiscopum misisse, quatenus aut infra triginta dies, post lectam a nobis sibi missam epistolam, eumdem episcopum pristino gradui restitueret, aut cum idoneo suo legato, si ipse non posset, una cum accusatoribus eiusdem uiri, si tamen essent, atque cum presbytero, qui causa deiectionis eius fuit, Romam ueniret. Quod si neutrum ageret post triginta dies prefixos, nec ipse, nec quilibet episcoporum, qui in depositione prefati episcopi consenserunt, licentiam celebrandi missarum solemnia penitus haberent, quousque in iis que salubriter deceret, nobis sint obedientes, ac pleniter ad effectum consummationis perduxerint.





XXXuIII. AD ROTHADUM EPISCOPUM SUESSIONENSEM. Ut Romam ueniat, cum primum ei data fuerit licentia: quod si negetur, sedem apostolicam appellare non cesset.
[Mansi, ibid.]


NICOLAUS episcopus, seruus seruorum Dei, reuerentissimo et sanctissimo ROTHADO episcopo.

Cognoscat experientia tua, frater carissime, de tuis tribulationibus multum apostolatum nostrum doluisse, imo dolere. Sed credimus Dei misericordiam tibi proxime affuturam, que te, et sicut Danielem educat de lacu leonum , et sicut prodigum filium prima induat stola . Que  autem primum de te Carolo glorioso regi, atque Hincmaro miserimus, nosse te credimus. Nunc autem metropolitani, et ceteri episcopi, qui circa [al., contra. HARD., edit Rom., contra] te sententiam protulerunt, nobis multa sub gestorum serie de te, uel contra te intimauerunt, et ut rata essent que contra te promulgauerant, nostro flagitauerunt consensu roborari. Sed nos hec agere distulimus, imo ut renouaretur concilium et iuxta canonum normam causam tuam in nostro iudicio terminaremus, precepimus eis, ut te de monasterio educerent, et sancti Petri memorie pariter aut ipsi, aut ipsorum uicarii, tecum uenientes honorifice presentarent. Quod si post lectam a nobis sibi missam epistolam, infra triginta dierum spatium, nostram non curassent  constitutionem perficere, post triginta dies, a missarum solemniis celebrandis, que eis fortiter contradiximus, penitus cessarent, quousque nostris diffinitionibus perfectam obedientiam demonstrarent. Unde, frater carissime, quoniam causam tuam sine examine dimittere non possumus, he preiudicium districtioni ecclesiastice facere uideamur: rursusque, quoniam sine presentia nostra, ne forte iniuste ledaris, in aliorum iudicio causam tuam discuti ac diffiniri dubitamus, stude quantum potes, ut cum tibi rex et episcopi, quemadmodum statuimus, licentiam dederint Romam properandi, mox utcunque uenire non differas. Quod si huc ueniendi non tibi tribuerint facultatem, tu tamen idipsum  nobis intimare studeto. uerum, quantum audes, quibus potes, et quomodo potes, apostolicam sedem appellare, et hanc adire uelle, manifestare ne cesses, si tamen te iniuste lesum nosti, et bonam te causam habere per Dei gratiam arbitraris: quoniam nos, diuina clementia solatiante, nullatenus te in finem obliuioni tradi uita comite patiemur. Optamus sanctitatem tuam in Christo bene ualere. Data Iu Kalendas Maias, indictione XI.





XXXIX. AD LUDOuICUM ET CAROLUM FILIOS CAROLI CALuI REGIS. Gratulatur quod in gratiam cum patre redierint; hortatur ne in posterum ab eo diuellantur, iubetque ut synodo satisfacturi se sistant.
[Mansi, ibid.]


NICOLAUS episcopus, seruus seruorum Dei, [a 1Kb] LUDOuICO et CAROLO filiis Caroli gloriosi regis.

Peruenit ad apostolatus nostri notitiam, quod malorum hominum callida suggestione decepti, a patris gratia, et participatione digressi fueritis. Qua ex re nimio merore deuicti, dispositum habuimus apostolici moderaminis uobis competenter correctionem dirigere, que uos et ab improbis stultisque libidinibus refrenaret, et correctos paterne gratie restitueret. Nunc autem, quia sanctissimus frater et cepiscopus noster Odo ueniens, dilectionem uestram paterne  gratie pleniter reformatam esse affatus est, grates Domino Deo retulimus. Ideoque deuotionem uestram hortantes, sancimus ut caueatis uos de reliquo a tanti patris unanimitate prorsus diuelli, qui uos tanquam euangelicus pater, post perpetratos excessus ad se conuertentes, benignus suscepit, stola prima induit, annulumque in manibus, et calceamenta in pedibus tribuit: ita ut sicut erroneus ille filius tandem regressus gratiam promeruit, et paterne hereditatis sine margine heres exstitit, uos quoque studeatis in eo quod probe reuersi estis persistere: quatenus et hereditate patria semper fruamini, et a benedictione et gratia, atque communione sancte  Romane Ecclesie, que uos gloriosiores exoptat, nulla penitus negligentia decidatis. Sane in synodo, que statuto a nobis loco congreganda est, in qua apostolice auctoritatis legatos credimus adfuturos, presentiam uestram humiliter presentari iubemus, ut ibi de quibus impetita fuerit, ueraci ratione respondeat, et plenissime satisfactura canonicis regulis se submittat. Optamus uos in Christo bene ualere.



XL. AD HUCBERTUM ABBATEM, FRATREM THEUTBERGAE LEGINAE.  sciolus dubitet, animaduertendum est, et summa circumspectione  cauendum, ne cum apostolici moderaminis tibi aliquoties dura mittuntur, moleste in aliquo feras: quia aut aperta et uera sunt nostre correctionis uerbera, aut occulta et iusta sunt, et aliquam habentia rationem. Porro quia innocentiam tuam in sacerdotum examine expetendo, et quotidie proclamando, commendare uideris, gratum habemus, et ut ita se ueritas habeat, Deum rogitamus. Tamen quia adhuc in acie stare uideris, innocentie tue perseuerantiam adhibe, ut unde nunc a nonnullis denotatis, perspecta ueritate, postmodum collauderis. Ceterum iuxta diuinitus nobis creditum ministerium, ut a die qua apostolatui nostro negotium tuum atque sororis relatum est, strenue perstiterimus, nullius sancte Dei Ecclesie filiorum latere notitiam credimus, et  quid de fratre tuo egerimus, ipse poterit enarrare. Neque enim in hoc desides negligentesque poterimus uel suspecti haberi, qui ad diuersa quoque negotia dirimenda et examinanda, atque ad ultimum iuris silentium perducenda, et synodum colligi iussimus, et legatos apostolice auctoritatis illuc direximus, quorum censura in collegio fratrum, aut pro culpa canonice puniamini, aut pro innocentia iuste a crimine diluamini. Optamus religiositatem tuam in Christo feliciter ualere.





XLI AD EPISCOPOS IN REGNO LOTHARII CONSTITUTOS. Ut Lothario regi suggerant, ut submoto Hilduino, cui Cameracensem ecclesiam dedit, liberam eligendi episcopi licentiam tribuat.
[Mansi, ibid.]


NICOLAUS episcopus, seruus seruorum Dei, reuerentissimis et sanctissimis confratribus nostris archiepiscopis et ceteris [a 1Kb] episcopis in regno Lotharii constitutis.

Quoties de uestre dilectionis sanctitate ea percipimus auribus, que Deo placabilia et grata, necnon et accepta esse creduntur, gaudemus in Domino, et  immensi tripudii exsultatione letantes grates ei multimodas reddimus. At uero cum uos torporis desidia audimus languescere, precepta celestia, tanquam letheis quibusdam papaueribus perceptis, obliuioni mandare, peccata non premere, sed fouere, non eradicare uitia, sed plantare, ea sacri uerbi ligone non recidere, sed ueluti quarumdam, ut ita dicamus, lingue adulationum ut crescant aquas effundere, imo quod est scelestius, alienis peruersitatibus protegendo ac defendendo fauere; contristamur, et tanto abundantia meroris deficimus, quanto eos, cum quibus putabamus quibuslibet potestatibus ex aduerso ascendendo libera pro domo Domini uoce contraire, uel etiam uirgam correptionis, ac iustitiam rigoris extendere, illos uidemus se sequentibus in barathrum,  et iniquitatum foueam ducatum prestare, eosque, heu proh dolor! cecis oculis anteire. uerum de hoc tacendum parumper, quousque tempus loquendi ueniat, ratum ducimus. Ceterum fidelium certa relatione didicimus, quod gloriosus rex Lotharius filius noster ecclesiam Cameracensem cuidam Hilduino clerico dederit: que quidem in regno ipsius consistere dicitur, esse tamen de diecesi confratris nostri Hincmari Rhemorum archiepiscopi perhibetur. Quo predictum clericum in multis a sacris canonibus reprehensum iudicante, ei ut alium qui dignus inueniri possit, consecrandi a rege, uobis auctoribus utique, qui hunc non corrigitis, facultas adimitur. Unde eadem ecclesia Cameracensis a iam fato Hilduino peruasa, iam ultra decimum mensem,  contra sacrorum canonum normam, uiduata consistit, iugiterque suis rebus exspoliatur, et que celebrari debent diuina ministeria, quia episcopali ministerio caret, in ea minime fiunt. Quapropter precipimus uobis, ut suggeratis filio nostro Lothario glorioso regi, et ei ut nullum ecclesie Cameracensi preiudicium inferat, summopere suadere curetis: quatenus iam fato Hilduino submoto, ex se eligendi iuxta sacros canones episcopum, clero et plebi ipsius  Ecclesie licentiam tribuat. Nam si hanc nostram preceptionem apostolicam contempseritis, scitote uos pro inobedientia, et pro consilii pestiferi ueneno, quo iam fatum regem sepe inficitis, a nostra communione penitus submouendos. Preterea epistolam, quam sepe dicto Hilduino clerico mittimus, a uobis ei dari precipimus. Quem nisi ex Dei et B. Petri, et nostra auctoritate excommunicaueritis, ut nichil de Ecclesia Cameracensi sibi uindicet, nunquamque se in eadem Ecclesia ad episcopatum prouehi tentet, uel postulet, a communione Dominici corporis et sanguinis estote, diuina et nostre mediocritatis sententia, cum eodem longius sequestrati. Siquidem cuius rei gratia ultra decimum mensem, contra sanctarum regularum diffinitionem, Cameracensem Ecclesiam  sine rectore episcopo de proprio clero electo uiduatam permanere permiseritis, nosse procul dubio uolumus, et cuius neglectu omissum sit, solerti prorsus examine reperire, et qua quis sit dignus ultionis pena mulctare, Deo auctore, nulla contenti dilatione studebimus. Optamus fraternitatem uestram in Christo nunc et semper bene ualere.





XLII. AD LOTHARIUM REGEM. Ut Hilduinum Ecclesie Cameracensis peruasorem reiiciat, et Hincmarum in ea disponenda priuilegio suo uti permittat.
[Mansi, ibid.]

 NICOLAUS episcopus, seruus seruorum Dei, LOTHARIO glorioso regi.

Inter innumera, que de te supra modum sinistra exsecrabiliaque feruntur, unde nos non mediocriter te saluum anima et corpore cupientes tristamur, illud etiam tuis excessibus te adiecisse ueraci relatione comperimus, quod sancte Ecclesie Rhemorum, in qua uenerabilis confrater noster Hincmarus diuina dispensatione archiepiscopus preest, in regni tui finibus facultates ac predia constituta diripias; et adeo illi diecesim suam uiolenti [pro uiolento, HARD.] brachio inhibeas; ut Ecclesie Cameracensi, que suo ecce per decem mensium spatia est destituta pastore, uiduata manens, contra uenerabilium canonum instituta, inibi episcopum consecrandi, aut aliquid iuxta  suum ministerium disponendi, nullam omnino potestatem habere permittas. Quam cunctis Christianis legibus detestandam presumptionem, a gloria tua, contra ecclesiasticas institutiones, minime perpetrari optamus, neque aliquo modo patiemur: quoniam si regum est proprium rebelles corporis motus rationis imperio refrenare ac regere, debuerat utique excellentia tua in omnium regni tui Ecclesiarum defensione adesse, et minime metropolitani  Rhemorum iure soluto in parochiis regni tui, uiduate Ecclesie Hilduinum aliunde constituere peruasorem. Ob hanc rem dilectionem tuam hortamur et monemus, atque apostolica auctoritate inhibendo arcemus, ut nullo pacto in his que ad Rhemorum sanctam Ecclesiam pertinent, illicitos appetitus extendens, ditioni tue submittas, neque Ecclesie Cameracensi peruasorem diutius inhabitare permittas. Quod nisi feceris, et omnia metropolitano Rhemorum non restitueris, ut ipse iuxta suum illic priuilegium disponere queat: quia iam tanta a te horrenda ac detestanda in corpore sancte Dei Ecclesie commissa diutius equanimiter ferre nequimus, ut saltem compulsus resipiscere ualeas, noueris te citissime mucrone ecclesiastico feriendum: ita ut ulterius talia  in sancta Dei Ecclesia perpetrare formides. Peruasorem uero Cameracensis Ecclesie, Hilduinum nomine, scias a corporis et sanguinis Domini nostri Iesu Christi communione penitus segregatum, et ab omni Christianorum consortio sequestratum, si post hanc nostri apostolatus interdictionem remorari tentauerit, quousque in nostram presentiam de his canonice satisfacturus occurrat. Optamus gloriam tuam in Christo bene ualere.





XLIII. AD HILDUINUM CLERICUM. Ut ab Ecclesia Cameracensi, quam peruaserat, deinceps abstineat.

NICOLAUS episcopus, seruus seruorum Dei, HILDUINO  clerico.

Cum nostri uoti desiderium de omnibus bona cupiat semper cognoscere, multum nos contristauerunt que de peruersitatibus tuis, nostris auribus a ueracibus quibusdam certa sunt attestatione relata. Diceris enim quod contra statuta sanctorum canonum Ecclesiam Cameracensem inuaseris, et eius sancte plebis clericos opprimas ac dehonestes, bona queque ipsius diripias, metropolitano, id est confratri nostro Hincmaro Rhemorum archiepiscopo, nullam debitam subiectionem uel obedientiam impendas; sed absque libitu eius, ecce per decem iam menses uiduatam eamdem Ecclesiam occupatam detineas; et cetera detestanda de tuis temeritatibus nostre apostolice sollicitudini nuntiantur, que quidem  nunc silemus: tantum hoc tibi precipiendo iniungimus, ut omnia que a predicta Ecclesia subtraxisti, et ea habere dignosceris, ei reddere ne differas. Et quoniam licet humana quedam potestas permittat, diuina tamen canonicaque censura te in eadem Ecclesia episcopum consecrari nequaquam consentit, imo omnes qui tui sunt moris atque presumptionis, a tanta dignitate procul repellit: maxime cum metropolitano Rhemorum prouincie, cui ipsa Cameracensis Ecclesia subiecta est, nullum debeat preiudicium irrogari; precipimus tibi, ut de eadem Ecclesia Cameracensi nil auferens quantocius abscedas,  ut talis a clero, et a plebe ipsius Ecclesie eligi, et ab archiepiscopo Rhemorum consecrari possit, qui in nullo a sanctis canonibus reprehendatur. Quod si prefate Ecclesie que tulisti, preter illa que ad uictum et potum pertinuerunt, reddere distuleris, uel si amplius aliquid inde abstuleris, et ab eius potestate ac regimine te minime subduxeris, Dei nostri, et sanctorum apostolorum atque sententia auctoritatis nostre, sis uinculis anathematis obligatus, quandiu huius nostre diffinitionis epistole pertinaci animo reluctaueris.





XLIu. AD CAROLUM REGEM.  Decretum anno 863 a sancto Nicolao et a sancta sede Romana missum Carolo regi Francorum gloriosissimo, reginis et ecclesiis sub anathemate omnium episcoporum confirmandum, et corroborandum.

Quam [a 1Kb] sit necessarium monasteriorum quieti prospicere, et de eorum perpetua securitate tractare, ante actum nos officium, quod in regimine cenobii exhibuimus, informat. Et ideo quia in plurimis monasteriis multa a presulibus preiudicia atque grauamina pertulisse cognouimus, oportet, ut nostre fraternitatis prouisio de futura quiete eorum salubri disponat ordinatione, quatenus conuersantes in illis in Dei seruitio, gratia ipsius suffragante, mente libera perseuerent. Sed ne ex ea, que magis emendanda est, consuetudine, quispiam monachis  quidquam molestie presumat inferre, necesse est ut hec que inferius enumeranda curauimus, ita studio fraternitatis episcoporum debeant custodiri, ut ex eis non possit ulterius inferende inquietudinis occasio reperiri. Interdicimus igitur in nomine Domini nostri Iesu Christi, et ex auctoritate Petri et Pauli principis apostolorum prohibemus, cuius uice huic Ecclesie Romane, auctore Deo, presidemus, ut nullus episcoporum ultra presumat de redditibus, rebus, chartis monasteriorum, uel de cellis, seu uillis, que ad ea pertinent quocunque modo, qualibet exquisitione minuere, nec dolos, uel immissiones aliquas facere. Descriptiones quoque rerum aut chartarum monasterii ab episcopo ecclesiasticas fieri omnino negamus. Missas quoque publicas  ab eo in cenobio omnimodo prohibemus, ne in seruorum Dei recessibus ulla popularis detur occasio. Obeunte autem abbate, in describendis prouidendisque acquisitis, uel datis querendis, ne rebus monasterii nulla se occasione permisceat, non audeat ibi cathedram collocare, uel quamlibet potestatem imperandi, nec aliquam ordinationem quamuis leuissimam faciendi, nisi ab abbate loci fuerit rogatus, quatenus monachi semper maneant in abbatum suorum potestate, et omne monasterium propriam possit sue libertatis munitionem habere, et pontificale decretum, regumque immunitates, Romanique  pontificis constitutum inuiolabilem perpetuis obtineant temporibus firmitatem. Fiat.


Item in decretis eiusdem Nicolai pape.

Decernimus apostolatus nostri auctoritate ut omne monasterium inter Gallias situm rerum suarum habeat liberam in omnibus secundum Ecclesie ipsius utilitatem, et seruorum Dei compendiosam dispensationem, et in abbatis de semetipsis electione. Nullam ulla alia persona, siue secularis, siue ecclesiastica, obtineat in omni monasterio possessionis dominationem, nec ullam obtineat, uel sibi uindicet portionem; sed maneant omnia in abbatis et fratrum ibidem Deo militantium dispensatione, ut quidquid secundum monasterii utilitatem regulariter  uel canonice uoluerint agere, situm sit potestate. Neque episcopus ipsius regionis ad monasterium, quasi proprie potestatis abutens iure, inuocatus ab abbate uel fratribus accedat; ne sui aduentus pressura fratrum quietem perturbet, neque dolos aut machinationes ullas uel abbati, uel fratribus, siue per se, siue per suos aliquando facere presumat. Quin potius quidquid Dei seruis in monasterio commorantibus conferre ad ordinis sui conseruationem utiliter et modeste, et benigne poterit, id pro Dei amore et sempiterne remunerationis gratia proficiat, nec uiolenter aut callide mali quidquam aut perturbationis moliatur in illos, sicut audiuimus quosdam facere uoluisse. Nullus in monasterio quidquam euindicet sibi regionis episcopus, neque per  se, neque per ministros suos, neque ex clericis, neque ex monachis, neque ex canonicis, neque ex laicis potestatis iure, aut episcopali fastu, sine uoluntate abbatis ipsius loci, et fratrum ibi degentium, presumat aliquid uel ad ordinandum. Ordinationes uero quas petierit abbas, uel ipsi fratres, ecclesiarum consecrationes, uel altaris benedictionem, chrismatis quoque oleique sanctificationem, prout petierit abbas et loci illius habitatores, non moretur prestare, quia communis officii sui causam episcopus non pro lucri gratia, sed pro credite sibi dispensationis ministerio debet impendere; et prouidentie pastoralis existit, ut decretis sibi ouibus ex amore potius quam potestate consulere querat. Abbatem uero de se eligendi semper fratres habeant potestatem, neque in eius electione episcopi respiciant constitutionem, aut dispositionem. Et quoniam multi per prauorum hominum insidias seruis sepe Dei fabricantur doli, decernimus ut ordinatus deponi non possit, nisi criminalis causa eum monstrauerit reum. Quod si fuerit infamia denotatus, ex regali prouidentia archiepiscoporum uel episcoporum habeantur non minus quam decem conuentus. Non est equum enim ut electus et ordinatus Ecclesie pastor, fortuitu et sine iudicio absque ullius manifesti criminis denotatione pellatur. Nullus enim apud regem seculi damnatur, nisi in criminali causa deprehensus, ueritatis testimonio apparuerit: sic abbas, et electus a pluribus, et ordinatus sacerdotali benedictione nullo modo  debet sui ordinis honore priuari. Quod si quis huius constitutionis parum ducens decretum, omni cenobio sancto uel abbati uel fratribus uiolentiam fecerit, et uel in ipsis, uel in famulis eorum, uel in omni ipsius monasterii possessione inuasor apparuerit, reum se in diuino iudicio non dubitet apparere et diuine censure puniendum damnatione. Uniuersi episcopi responderunt: Libertati monachorum congaudemus, et que de his statuit beatitudo uestra firmamus.





XLu. EPISTOLA NICOLAI AD UNIuERSOS EPISCOPOS ET PRINCIPES GALLIAE. Priuilegium libertatis monasterio sancti Karilefi confirmatur.
[Mansi, ibid.]


NICOLAUS, Romane sedis episcopus, Galliarum episcopis uniuersis et principibus [edit. Rom., pontificibus] sempiternam in Deo Patre et Domino nostro Iesu Christo salutem.

Regum corda diuinitus inspirata quando pro religiosis locis sollicitudinem gerunt, diuinitati gratie sunt agende, et in omnibus que pie religioseque procurant, eorum uoluntati cum omni deuotionis alacritate est parendum. Orandi denique essent, ut de sanctorum locis pietatis affectum, et sollicitudinis curam susciperent. Nunc autem ultro se ad hec peragenda prebentes, et illis est congratulandum,  et que iusserint sine retractatione perficiendum. Gloriosus itaque rex Francorum Carolus, celitus animum inspiratus, inter cetera sue deuotionis studia, que circa Dei Ecclesiam prompta semper impendit deuotione, curam quoque dignatus est assumere de monasterio sancti Karilefi confessoris, quod est in pago Cenomanico constructum super fluuium Anisola, in quo a prima sue conditionis die, ex quo beatus confessor Christi Karilefus in eo corpore quieuit, religiosum [edit. Rom., fuit in corpore, religiosum, etc.] monachorum habitauit examen, habuitque libertatis priuilegium, et in rerum suarum dispositione, et in abbatis de semetipsis electione. uerum quia impugnare Ecclesiam Christi nunquam hostis humani generis omittit, securitatem libertatis,  quam ex multis iam annis possederat, etsi non penitus abscidit, concussit tamen, et conuellere conatus est, et paucis quidem ante iam annis, et presentibus quoque, id est ipsius Caroli regis temporibus. Quia uero diuina clementia deserit nunquam in se confidentes, principis animum ad hoc mouit, ut non solum inimici persuasio non preualeret; sed etiam procurare uoluit, ut sequentibus temporibus libertatis priuilegium olim monasterio illi concessum, a nullo deinceps nec euerti posset, nec uiolari. Unde dignatus est ad nos pius princeps prefatus, et missum dirigere suum, id est uenerabilem Odonem, Bellouacensem episcopum, et litteras sue dignationis destinare, quibus postulauit, ut libertatem illi monasterio,  et ab episcopis, et a regibus Francorum concessam, nostra firmaremus auctoritate, et futuris mansuram temporibus roboraremus. Considerantes itaque piam esse postulationem, et seruorum Dei quieti pernecessariam, et que a pastoribus Ecclesiarum postulanda esset atque procuranda, si minus eam mundi principes procurarent; decernimus apostolatus nostri auctoritate, ut monasterium sancti Karilefi confessoris, intra Gallias situm in pago Cenomanico super fluuium Anisola, rerum suarum habeat liberam in omnibus secundum Ecclesie ipsius utilitatem, et seruorum Dei compendia, dispensationem, ut episcopus Cenomanice urbis, siue Rotbertus qui nunc illi sedi preest, siue successores eius, nullam obtineant in eo monasterio possessionis dominationem,  neque prefatum monasterium ad sue urbis inclinare conentur subiectionem, sed abbas ille qui nunc ibi est Engilharius, et fratres eiusdem monasterii, dominationis ius secundum ecclesiastica statuta, et presentibus et futuris obtineant semper temporibus. uidelicet, ut quidquid oblatum est, uel fuerit deinceps illi cenobio, uel in auro, uel in argento, uel in agris et famulis, uel in quacunque rerum substantia, nec episcopus Cenomanicus, siue Rotbertus, qui nunc illi urbi preest, siue qui post eum Cenomanicam Ecclesiam rexerint, nec ulla alia persona, siue secularis, siue ecclesiastica, ullam obtineant uel sibi uindicent portionem; sed maneant omnia in ipsius abbatis, et fratrum ibidem Deo militantium dispensatione: ut quidquid secundum ipsius  monasterii utilitatem regulariter et canonice uoluerint agere, in eorum situm sit potestate. Neque episcopus ad prefatum monasterium, quasi proprie potestatis abutens iure, nisi uocatus ab abbate et fratribus accedat, ne sui aduentus pressura fratrum quietem perturbet; neque dolos aut machinationes ullas uel abbati, uel fratribus, siue per se, siue per suos, aliquando facere presumat; quin potius quidquid Dei seruis in predicto monasterio commorantibus, conferre ad ordinis sui conseruationem utiliter et modeste et benigne potuerit, id pro Dei amore et sempiterne remunerationis gratia perficiat. Nec uiolenter aut callide mali quidquam, aut perturbationis moliatur in illos, sicut audiuimus quosdam facere uoluisse, quasi inscriptiones quasdam monstrantes,  quibus monasterium sue ciuitati possessionis iure subditum fieri conati sunt: quas constat omnino falsas fuisse, quandoquidem priuilegia regum, que ex antiquorum regum Francorum temporibus olim monasterio illi concessa sunt, hoc destruant, sicut et ipsa testantur, que in archiuis monasterii ob testimonium sibi concesse libertatis hodieque seruantur. Quod si fortassis contigisset, ut aliquando monasterium illud sub potestate Cenomanici fuisset episcopi, quod rebus ipsis probatur et testimoniis monasterio collatis nunquam fuisse; tamen secundum leges seculi, post tot iam secula et annorum spatia repeti nullatenus iure potuisset, et quod semel acceperat libertatem, iam sub ditione  nequaquam mancipari denuo potuisset. In legibus enim habemus, ut omnes questiones infra triginta annos terminum accipiant. De ecclesiasticis autem causis, post quadragesimum annum nulla querela moueri potest, si non intra hoc spatium annorum fuerit mota. Et ecce hoc monasterium a primo rege Francorum Christiano, id est, Clodoueo filioque eius Childeberto, cum habuerit libertatem, et deinceps ab omnibus regibus, semper manserit liberum, et in rerum suarum dispositionibus, et in abbatis electione, nunc repetitur quasi in proprii iuris dominationem; cum si terrena possessio fuisset, et per tot annos possessoris sui dominatione caruisset, nullo modo secundum leges siue mundi, siue ecclesiasticas, antiquus possessor eam sibi uindicare potuisset.  At uero, quod est dictu nefas, Christi possessionem, et seruorum Dei contubernium, quod terrena potestas liberum esse concessit, episcopalis ambitio in seruitutis ius uindicare conatur. Apparet itaque, quisquis hec peruerse molitur, non lucrum requirere quod uelit animarum, sed magis dominationis fastum et lucra cupiditatis inhiare. Unde omnibus modis hanc perniciosam reprimentes, ambitionem, precipimus ut Rotbertus episcopus Cenomanicus, et quicunque successor eius fuerit, nullam in prefato monasterio sibi uindicet ditionis potestatem: sed maneat secundum concessam sibi iam multis annis absolutionem, ab omni episcopali pressura et dominatione remotum. Nullus in eo quidquam uindicet sibi prefate ciuitatis episcopus, neque per se,  neque per ministros suos, neque ex clericis, neque ex monachis, neque ex canonicis, neque ex laicis, potestatis iure, aut episcopali fastu, sine uoluntate abbatis ipsius loci, et fratrum ibi degentium, presumat aliquid uel ad ordinandum, uel ad disponendum uel ad dominandum. Ordinationes uero, quas petierit abbas, uel ipsi fratres, uel ecclesiarum consecrationes, uel altaris benedictionem, chrismatis quoque oleique sanctificationem prout petierint abbas et loci illius habitatores, non moretur prestare: quia munus officii sui episcopus non pro lucri gratia, sed pro credite sibi dispensationis ministerio debet impendere; et prouidentie pastoralis exstitit, ut creditis sibi ouibus ex amore potius quam ex potestate consulere querat, licet in subiectos utraque secundum  tempus sint necessaria: sed amor debet generare solertiam, potestas uero temperanda est amore, ut potius Christi caritas ferueat quam potestatis rigor insolescat. Abbatem uero de se eligendi fratres cenobii sancti Karilefi semper habeant potestatem, neque in eius electione, episcopi Cenomanici respiciant constitutionem aut dispositionem, sed quemcunque dignum uita, moribus, atque doctrina prospexerint pastorali officio, et sibi utilem et aptum dispensatorem esse, ipsum eligant, regisque in notitiam deferant, ut eius et concessione et consensu potestatem regiminis accipiat. Neque pro eius uel ordinatione, uel constitutione, munus aliquod accipiatur, uel detur: quoniam Spiritus sancti donum  non debet pretio, sed gratia promereri. Et quoniam multi per prauorum insidias hominum seruis sepe Dei fabricantur doli, decernimus ut ordinatus deponi non possit, nisi criminalis eum causa monstrauerit reum. Quod si fuerit infamie calumniis denotatus, ex regali prouidentia episcoporum habeatur non minus quam sex conuentus quorum de numero Cenomanicus constituatur episcopus: et eorum iudicio secundum canones illius causa discussa, non aliter deponi possit, nisi reus manifestis certisque patuerit indiciis. Non est enim equum, ut electus et ordinatus Ecclesie pastor, fortuitu et sine iudicio absque ullius manifesta criminis denotatione pellatur. Nullus enim apud leges seculi damnatur, nisi in criminali causa deprehensus ueritatis testimonio  patuerit: nullus Ecclesie qui fuerit ordinibus consecratus, merito deponendus erit, si non certis criminibus apparuerit conuictus. Sic itaque abbas, et electus a pluribus, et ordinatus sacerdotali benedictione, nullo modo debet sui ordinis honore priuari, nisi manifestis criminibus fuerit denotatus atque conuictus. Unde sub hac auctoritate precipimus, ut abbas cenobii sancti Karilefi, postquam electus regulariter, atque canonice fuerit ordinatus [edit Rom., et ordinatus], a nullo nec episcoporum, nec regum, nec alia qualibet persona deponi possit, si non criminalis intercesserit causa, pro qua merito secundum regulam sancti Benedicti, et canonum instituta, deponi debeat. Hec autem constituta uolumus omnibus omnino modis inuiolabilia presentibus et  futuris temporibus permanere, et a nemine uel regum, uel episcoporum, uel alicuius ordinis uiolari: quod si quis constitutionis nostre parui ducens decretum, cenobio sancti Karilefi, uel abbati uel fratribus uiolentiam fecerit, et uel in ipsis, uel in famulis eorum, uel in omni ipsius monasterii possessione inuasor apparuerit, reum se in diuino iudicio non dubitet apparere, et diuine censure puniendum damnatione. Unde constituimus, ut primum quisquis hoc molitus fuerit, sui honoris dignitate priuetur, siue sit secularis, siue ecclesiastica persona: deinde ab ecclesiastice communionis societate fiat alienus, corporis quoque sanguinisque Christi participatione non communicet, donec uel quod inique gessit corrigat, uel digna penitentia satisfactionem emendet. Fratres uero ipsius  monasterii, si quid horum que constituimus uiolatum esse cognouerint, id est, si abbatis electionem quis eis prohibere molitus fuerit, uel ipsius monasterii possessiones, aut que ibi oblata fuerint, suo iuri mancipare decreuerit, uel ipsum monasterium episcopus Cenomanicus ad ciuitatis sue subditionem subiugare tentauerit, licentiam habeant metropolitanum episcopum Turonensem conuenire, et pressuram innotescere suam; et metropolitanus, causa cognita, personam per quam uexantur conueniat, et cui periculo tradita sit, ex presenti auctoritate relecta edicat, utque emendare uelit que praue gessit moneat. Quod si non libenter audire, et reatum corrigere suum maluerit, secundum presentis constitutionis  decretum, eum a communione Christianorum. et corporis sanguinisque Christi participatione efficiat alienum, quecunque fuerit persona, et cuiuscunque fuerit dignitatis. Quod si metropolitanus episcopus eorum precibus et acclamationibus adiutorium prestare detrectauerit, licentiam habeant S. Karilefi monasterii fratres apostolicam, id est Romanam sedem, adire, et necessitudinis sue causam ante episcopum, qui tunc fuerit, urbis Rome deponere, et presentis edicti constitutionem manifestare: ut Romanus pontifex, cognita causa, iustam anathematis condemnationem in reum exerere non moretur: ut monasterium prefatum propriam possit sue libertatis munitionem habere, et pontificale decretum, regumque immunitates, Romanique pontificis constitutum,  inuiolabilem perpetuis obtineant temporibus firmitatem.





XLuI. AD MICHAELEM IMPERATOREM. Narrationis ordo de Photii depulsione, et Ignatii patriarche institutione
[Cod. uat., restitutione]
; necnon de Zacarie ac Rhadoaldi dudum episcoporum depositione, ac excommunicatione, cum capitulis interpositis.

His ita se habentibus, et his apostolatus nostri epistolis pro manifestando nostre uoluntatis proposito Constantinopolim, et in alias mundi partes destinatis, sicut ex superioribus scriptis huiusque recitatis colligere, ac comprehendere potestis; nunc  que post habitam satisfactionem nostram, et ostensum uotum nostrum de Ignatii fratris et episcopi [edit. Rom., cepiscopi] nostri restitutione, ac Photii adulteri repulsione coram omni Ecclesia, que apud nos est, astante presentialiter Leone a secretis, et imperiali legato, cuius superius mentionem fecimus, et que post discessum ipsius acta sunt, uestre in Christo fraternitati ac pie generalitati breuiter indicamus. Igitur cum hec gerebantur, nondum Rhadoaldus et Zacarias episcopi, quos ab apostolica sede Constantinopolim direxeramus, detecti erant, uel ostensi, quod ipsi deposuissent patriarcham Ignatium, uel communicassent inuasori, et mecho ac laico Photio; sed procedente tempore murmur multorum ab illis partibus Romam uenientium, quin  imo persecutiones a fautoribus Photii commota fugientium, sensim eosdem cepit episcopos muneribus fuisse corruptos diffamare, et quod communicassent Photio, et deposuissent Ignatium diuulgare Quo audito, nimio merore repleti, qualiter ab Ecclesia Christi, cui diuina dignatione presumus, nohabente maculam, aut rugam, aut aliquid huiumodi, sinistram procul faceremus suspicionem  cogitare cepimus, et mente reuoluere. Tunc conuocato multarum prouinciarum occidentalium regionum sanctissimorum episcoporum cetu, et collecta sancta synodo in ecclesia Dei, ubi beatus Petrus apostolorum princeps corpore floret, et uiraliquoties  tutibus emicat; deinde propter frigidiorem locum in ecclesia Saluatoris, que ab auctore uocatur Constantiniana, et que prima in toto terrarum orbe constructa est, ibique recitatis omnibus scripturis de Greco sermone in Latinum conuersis, tam uidelicet nefanda synodo, que per iam fatum Leonem apostolice sedi delata est, quam etiam imperialibus epistolis, in quibus omnibus depositio Ignatii continebatur; et deductus in medium Zacarias episcopus, quia Rhadoaldus propter absentiam haberi ad presens non poterat, et discussus, et diligenter examinatus, inuentus est in depositione Ignatii et communione Photil omnino culpabilis. In quo idem Zacarias tunc episcopus, nunc autem honore, ac communione priuatus, se obnoxium recognoscens, proprio ore, ac  proprio scripto se Constantinopolim a sede apostolica directum esse, et que sibi a nobis agenda fuerant iniuncta, neglexisse; ac que sibi fuerant prohibita, peregisse confessus est: Ignatium scilicet sine iussione apostolice sedis deponendo, et Photio contra nostri apostolatus preceptionem communicando. Tunc decernente sancta nobiscum synodo, depositionis et excommunicationis sue sententiam prefatus Zacarias accipiens in foueam quam alii preparauit, incidit; alterius  examinatione propter absentiam usque ad aliam synodum protelata. Que autem in eadem uenerabili et sancta synodo unanimiter et consonanter de fratre et consacerdote nostro Ignatio patriarcha, uel de inuasore et usurpatore Ecclesie ipsius Photio, atque  fautoribus eius, necnon et de sacris imaginibus statuimus, et promulgauimus: insuper autem quid in alia synodo a nobis olim collecta decreuerimus aduersus eos, qui diuinitatem Domini nostri Iesu Christi cum ualentino, Manete [Mani], Apollinari, et Eutyche, ac sectatoribus eorum contra primum pastorem, et apostolum, qui Christum tantum carne passum dicit, passibilem ore sacrilego in quibusdam regionibus uestris predicare dicuntur, subter annexis capitulis declaratur.

I. Photius qui ex schismaticorum et se a sancte communionis participatione auertentium parte esse dignoscitur, et ex seculari administratione atque militia, et ex foro subito tonsuratus a Gregorio Syracusano dudum episcopo in synodo damnato, et  ab apostolica sede conuicto episcopus ordinatus est, et uiuente, ac superstite consacerdote nostro Ignatio sancte Ecclesie Constantinopolitane patriarcha, sedem ipsius inuasit, et sponsam quam a Christo sponso immaculatam custodiendam ueluti amicus sponsi perceperat, non per ostium, quod Christus est, sed aliunde ex aduerso in ouile Dominicum more furis atque latronis ingrediens, ac si uiolentus, rapax et sceleratus adulter irrupit. Deinde cum damnatis, et anathematizatis, atque cum his, qui ne sacerdotale officium ante audientiam presumerent a predecessore meo beate memorie Benedicto papa fuerant obligati, quotidie ac indifferenter communicans, et conuersans contra fidem promissam, contraque suam  professionem, qua pollicitus est se aduersus iam fatum patriarcham nullum sinistrum concilium esse facturum, congregauit concilium, et una cum sequacibus suis depositis, et damnatis, excommunicatis, et anathematizatis, et aliis sine sedibus, atque cum his a quibus uel ille irregulariter et illicite prouectus fuerat, uel quos ipse temere, ac indebite prouexerat, contra eumdem fratrem, et comministrum nostrum Ignatium depositionem facere, et anathema dicere ausus est. Deinde apostolice sedis missos, quos pro causa sanctarum imaginum, et pro inquirenda et nobis renuntianda iam fati patriarche deiectione, et ob inueniendum modum promotionis huius neophyti destinaueramus, quibus potuit argumentis a nostris mandatis auertere more Acacii quondam  Constantinopolitani heretici patriarche presumpsit. Et ad processionem, que ei cum paribus suis habebatur, sicuti eorum professione patefactum est. Et sancto Spiritu reuelante, uenerande synodo, que a nobis collecta est, claruit ad damnatorum et schismaticorum communionem contempta legatione, que uel gentilium more seruari debuit, pertraxit, et in illusionem beati Petri apostoli, a cuius sede profecti fuerunt, non solum inefficaces redire fecit, sed etiam impugnatores omnium que fuerunt mandata monstrauit.

Postremo episcopos, qui ei tanquam adultero et peruasori communicare noluerunt exsilio relegauit, et sui sceleris complices in eorum subrogare locis non timuit. Et usque hodie Ecclesiam Dei diuersis  persecutionibus impugnare non desinit, ita ut fratrem et cepiscopum nostrum Ignatium sanctissimum patriarcham inauditis penis, et horribilibus tormentis afficere non quiescat; sed et omnes quotquot pro ueritate et fide cum eodem persistere comprehenderit, quibus preualet modis perdere impretermisse moliatur. Hec et his similia contra euangelica, apostolica, prophetica, atque canonica instituta afferens, sit Dei omnipotentis, et beatorum apostolorum principum Petri et Pauli, et omnium simul sanctorum, atque uenerandorum sex uniuersalium conciliorum auctoritate, necnon et Spiritus sancti per nos iudicio, omni sacerdotali honore, et nomine alienus, et omni clericatus officio prorsus exutus: ita ut si post notitiam huius sanctionis, quam diuina  inspiratione depromptam esse credimus, cum unanimitate et concordia sancte synodi sit procul dubio promulgata, tentauerit in Constantinopolitano throno presidere, aut sepe fato uenerabili cepiscopo nostro Ignatio, quominus Ecclesiam sibi commissam sine quauis inquietudine regere possit, impedierit; uel si ulterius ausus fuerit aliquid de sacro ministerio more sacerdotis contingere iuxta precedentem consuetudinem, nullo modo liceat ei communionis spem, aut locum habere satisfactionis; sed anathematis uinculis innodatus una cum communicatoribus suis, atque fautoribus suis perpetuo Dei per nostram mediocritatem iudicio ac sententia sacrum corpus et sanguinem Domini nostri  Iesu Christi, non nisi uicino mortis periculo, omnino percipiat; ut hec unusquisque discens nequaquam de cetero temeraria presumptione ex laicis subito in dominicis castris insperato quodammodo impetu irrepere audeat, et principatus amore ante ducatum prestare uelit, quam tironis consummet officium; et ante tentet docere, quam discere: sicut in eadem Constantinopolitana Ecclesia sepe presumptum esse comperimus. Et rursus ne contemptis clericis, quorum ut pote in tam magna urbe copiosa multitudo est, quippe ab ipsis  cunabilis impretermisso labore in Ecclesia Christi desudant, et indesinentia Domino exhibent seruitutis obsequia; is, qui de foris est alterius ouilis, Christi repente principatum arripiat, et nitatur quos  esse suos non recognoscit, discerpere: et grex Dominicus incipiat eum, ut pote extraneum et improuisum, omnino contemnere: presertim cum perspiciat nil sibi stipendia profecisse meritorum, et alienum suorum cernat consumere fructus laborum.

II. Gregorium sane, qui Syracusane Ecclesie irregulariter, atque Deo contempto preest, eo quod et ipse ex parte schismaticorum sit, et postquam a synodo episcopatus officio priuatus, et a decessore meo sancte memorie papa Benedicto obligatus est, et Photium laicum subito consecrare in episcopatu non formidauit, et de sacro ministerio ausus est multa contingere, iuxta precedentem consuetudinem sancimus, et iuxta canonicam deliberationem apostolica auctoritate diffinimus, atque statuimus,  omni sacerdotali carere, atque priuatum fore ministerio: ita ut nullo modo liceat ei in qualibet synodo restitutionis spem, aut locum habere satisfactionis: quod si de reliquo presumpserit in sacro officio more sacerdotis quouis tempore ministrare, anathema sit. Sed et si contra fratrem et cepiscopum nostrum Ignatium turbas excitauerit, uel ab eius communione fideles auerterit, anathema sit. Et omnes communicantes ei ab Ecclesia abiiciantur, sed et ipsi anathema sint.

III. Eos uero, quos Photius neophytus, et Constantinopolitane sedis inuasor, in quolibet ecclesiastico ordine prouexit, quoniam manifestum est eos in omnibus consecratoris sui prauitatibus consensisse, atque ei post inuasionem communicare [communicasse], omni clericali officio priuamus, et apostolica  atque canonica auctoritate, et synodali decreto eos penitus sequestramus.

Iu. Reuerentissimum et sanctissimum fratrem et cepiscopum nostrum Ignatium sancte Constantinopolitane ecclesie patriarcham, qui primo quidem imperiali uiolentia ac terrore, proprio throno priuatus est, et postea a Photio adultero, preuaricatore, ac peruasore sedis Constantinopolitane, et ab eius complicibus  anathematizatus est, et postremo ab apostolice sedis misso contra nostram preceptionem  infulis est sacerdotalibus despoliatus, auctoritate summi iudicis Domini nostri Iesu Christi promulgamus, sancimus, atque decernimus, unquam nec fuisse, nec esse depositum, uel anathematizatum, tanquam qui ab imperiali potentia sit absque ulla canonica auctoritate pulsus Ecclesia, et tanquam qui ab alligatis nullo possit haberi uinculo colligatus, et ab eis qui nullam eum iudicandi potestatem, uel ab apostolica sede auctoritatem habuerint, et nullum sui honoris discrimen pati debuerit. Et ideo illum , omni uinculo anathematis ab eo remoto, per potestatem  diuina uoce in beatissimo Petro collatam, et per auctoritates sacrorum canonum, et decretalium constitutionum more sanctorum Patrum prolatarum, pristino honori, pristine dignitati et sedi, pristino gradui, et patriarchio, ac pristinis et pontificialibus infulis, atque officiis restituimus, statuimus, ac confirmamus: ita ut quicunque post notitiam huius apostolice atque synodice sanctionis, quominus omnia, que premisimus, insignia pontificatus recipiat, ei impedierit, et non in omnibus huic decreto obedierit, uel se ab eius communione separauerit, uel ulterius contra eum aliquod iudicium proferre tentauerit, absque sedis duntaxat apostolice premisso consensu; si quidem clericus fuerit, ab omni clericatus officio coram Deo et hominibus sit alienus, atque  perenni pena tanquam qui magistrum prodiderit cum Iuda traditore constringatur, et nisi a praua intentione recesserit, perpetuo anathemate maneat condemnatus; si uero laicus exstiterit ille  huic nostre constitutioni contraire tentans, et eum sedem et omnem pristinam duntaxat dignitatem recipere non permiserit, uel si post receptam priorem sedem denuo illum impellere, et a patriarchio expellere tentauerit, uel persone ipsius seu sacerdotali honori aliquam molestiam sine prime huius sedis consensu intulerit, omni benedictione paterna priuetur, et maledictione Chanaan filii Cham, qui uerecundiam patris sui uidens non cooperuit, sed irrisit, mulctetur; et cum parricidis eterna pena Domino iudicante percellatur, et nexibus  anathematis nonnisi resipiscens penitus eruatur.

u. Eos autem episcopos, seu cuiuslibet ordinis clericos, qui post iniustam deiectionem fratris et cepiscopi nostri Ignatii, uel in exsilio relegati, uel ministerio, aut gradu inuidiose priuati sunt, statuimus ut exsilio dissoluto proprias sedes, atque gradus recipiant. Quod si quisquam huic decreto nostro contraire presumpserit, et ut sedes, uel gradus resumant impedierit, quousque non obtemperauerit, anathema sit. Sane si qui ex eis ab aliis criminantur, decernimus eos antea sedes quidem et proprios gradus recipere, iudicari autem nisi a sede Romana non patimur. Sed si qua preter regulam forte egisse  dicuntur, nostro eos decreto iudicandos reseruari statuimus, iuxta quod et sacri precipiunt canones.

uI. Quod oportet nos maiorum nostrorum statuta immoto mentis intuitu conseruare, et in omnibus sanctorum Patrum semper dogmata uenerari, diffinimus de sacris et uenerandis imaginibus Domini nostri Iesu Christi, eiusque semper uirginis genitricis Marie, omnium sanctorum, qui Deo ab Abel iusto placuisse creduntur, quos Ecclesia sancta in uniuerso orbe diffusa antiquitus accepit, queque sedis apostolice presules pro eis decreuerunt, ac statuerunt, illibata persistere, atque intemerata manere. Quapropter Ioannem quondam Constantinopolitanum antistitem [a 1Kb] et sequaces ipsius, qui eas frangendas, atque calcandas esse ore polluto asseuerant,  quandiu de his nobiscum non senserint, et iuxta sanctorum pontificum Romanorum decreta, et aliorum catholicorum Patrum instituta non sapuerint, sancimus eos a Christo, et ab Ecclesia catholica atque apostolica esse anathema.





I. Quia Dominus iehsu Christus carne tantummodo passus est.

ueraciter quidem credendum est, et omnimodis profitendum: quia Dominus noster iehsu Christus Deus, et Dei Filius passionem crucis tantummodo secundum carnem sustinuit: deitate autem impassibilis mansit, ut apostolica docet auctoritas, et  sanctorum Patrum lucidissima doctrina ostendit.



II. De his qui diuinitatem passibilem dicunt.

Hi autem qui aiunt quia Redemptor noster, et Dominus iehsu Christus Deus et Dei Filius passionem crucis secundum deitatem sustinuit, quod impium est, et catholicis mentibus exsecrabile, anathema sint.

Igitur rediens Rhadoaldus a Galliis, ubi non minora quam in Constantinopolitana urbe perperam gesserat, et collegam suum tale quid pertulisse cognoscens, quin potius conscientia propria stimulatus, expauit. Quod nos intuentes ne quid formidaret, illum admodum sumus hortati, subiungentes duntaxat preter examen synodi nichil in illum nos esse  moturos, sed neque ei sine culpa prolata, fore aliquid aduersi laturos; sed quia fugit impius nemine persequente, dum nichil mali et sufficientibus nostris frueretur bonis, ante tempus synodi, ante sui purgationem, ecclesiam et parochiam propriam deserens ad alias dieceses examen utique subterfugiendo se contulit. In quibus diutius eo morante, apostolico moderamine freti, canonicam, quam merebatur ultionem, super eum inferre distulimus: ne uidelicet ad uindictam faciles, uel uideremur esse precipites. Quamobrem destinatis in diuersa loca  cum epistolis , missis nostris, uidelicet sanctissimis episcopis, ratum eum duximus conuocari. Sed ille diuersas latebras penetrando  quousque ualuit, nobis obedire despexit. At ubi non reperit tutum sue tergiuersationis latibulum, tandem aliquando Romam redire ausus est.

Et cum nos inter furentium aduersariorum linguas, et manus apud beatum Petrum apostolum degeremus, ipse insperatus super nos hostis, inter hostes irrupit: et, ut nunc claret, iterum discessurus fraudulenter accessit; quo tamen corpore, non  mente reuerso, et synodi tempore propter imminentes hostium oppressiones dilato, rumore crebrescente diffamatur, quod Rhadoaldus denuo fugam arripere meditaretur. Quo audito, quia non poteramus sub tam horrendo neuo Ecclesiam non habentem maculam [edit. Rom. addit. aut rugam], aut aliquid huiusmodi, deserere, quominus illam etiam a falsa suspicione redderemus extorrem: nec poteramus personam in tantis preuaricationibus diffamatam, et tam [tantorum] scelerum ore [forte, sorde] aspersam, sine satisfactione in communionem nostram admittere, coram multis fratribus et episcopis, coramque plurimis filiis sancte huius Ecclesie admonuimus eum, quatenus sicut prius nullam in partem sine nostra licentia a Romana discederet urbe; sed in ea  residens, sine timore suis licenter utens, et amicos ac homines suos libere possidens, tempus synodi qua purgandus esset, intrepidus exspectaret: sciens profecto nichil se iniustum ante, uel post, preter examen synodicum fore passurum, sed in iustitia, quam haberet, esse mansurum.

Insuper etiam sciret, si quoquam a Romana sine licentia nostra discesserit urbe: quia ex tunc esset depositus et excommunicatus. Sed spretis satisfactionibus nostris, atque sententiis in se prolatis, imo spretis sanctorum patrum constitutionibus, sine licentia nostra propriam Ecclesiam despolians, et lupinis dentibus oues sibi creditas deserens ad alias dieceses, imminentem synodum fugiens, discessit. Et quia  hec, et alia multa obiecta non diluit, uera esse que de illo dicebantur, modis omnibus examen subterfugiendo firmauit. Quapropter, conuocata sanctissimorum episcoporum numerosa et uenerabili synodo in superius memorata ecclesia Saluatoris, que appellatur Constantiniana: auctoritate Dei omnipotentis, et beatorum Petri ac Pauli apostolorum principum, et omnium simul sanctorum, quorum regulas et decreta multipliciter uiolauit, necnon et nostri apostolatus iudicio deposuimus eum, et a corpore et sanguine Christi excommunicauimus, sanctorum scilicet statuta Patrum sequentes, et precipue sancti  Felicis exemplum, qui uitalem et Misenum episcopos deposuit, et excommunicauit, eo quod huic apostasie in Constantinopolitana urbe olim par omnino piaculum perpetrarunt . Quod si predictus Rhadoaldus dudum episcopus, nunc autem depositus, et excommunicatus de cetero cum anathematizato Photio inuasore Constantinopolitane Ecclesie mistus esset aliquando, et Ignatio fratri et cepiscopo nostro infestus esset, et Ecclesiam Dei amplius conturbasset, uel si de damnatione sua querimoniam fecisset, anathematizatus foret: ac per hoc ab omni Christianorum separatus et alienatus, donec nostre sententie sponte se submitteret, collegio. Est igitur Rhadoaldus nunc depositus et excommunicatus, et si Photio communicauerit, anathematizatus:  quem uobis, fratres karissimi, ideo intimamus, ut scire ualeatis cum quibus communicamus, et quos a nostra apostolica et catholica communione repellimus: quatenus per hoc, secundum sacras regulas, et precipue iuxta Nicenum concilium , qui ab aliis abiiciuntur, ab aliis non recipiantur. Porrigentes ergo Ecclesie Dei manus, quos a nobis abiicimus, a uobis repellite: et quos suscipimus, suscipite, quatenus uno animo, uno ore glorificetur Deus, et Pater per Iesum Christum in unitate Spiritus sancti per omnia secula seculorum. Amen.

Preterea postquam sancte in Christo fraternitati, pieque religioni uestre, que in isto uolumine hucusque releguntur per alia scripta nostra, nota facere  procurauimus: uenit ad sedem apostolicam quidam protospatharius nomine Michel ab imperatore Grecorum cum epistola missus, in qua eumdem imperatorem inuenimus iactitare, quod uos beatissimos uidelicet patriarchas, et carissimos fratres nostros traductos, atque seductos habeat: quatenus in illa exsecrabili apostasia fautores exstitistis: uidelicet ut et in depositione fratris nostri, et consacerdotis Ignatii irregulariter facta, et in consecratione Photii mechi, et ecclesie inuasoris consentiatis: et contra statuta nostra, sed et aduersum sedem principis apostolorum Petri, uos cum illis pariter efferatis. Quod quidem nos de uobis licet minime credamus, qui tale quid ab antecessoribus uestris catholicis duntaxat antistitibus actum nusquam omnino legimus:  de uobis tamen magis, quam de nobis curam habentes, hec nos in scriptis ipsius imperatoris recepisse uos nolumus ignorare: intimantes pariter, et uestram unanimem caritatem admonentes, quatenus in speculo sitis, et ad memoriam reuocetis ista uobis nos ideo nota facere studuisse, quoniam, ut prediximus, sancti, magnique Niceni concilii decretis iubetur per unamquamque prouinciam, ut epistola regularis obtineat, ut hi, qui abiiciuntur, ab aliis non recipiantur. Deinde uero, ut cauti, sollicitique semper sitis, ne quorumlibet suasionibus, uel terroribus hominum, aut quibuscunque mendaciis decepti a capite  dissentiatis, uel ab eius Ecclesie caritate, ac unitate diuidamini,  cui ille prefuit, quem uox Christi pretulit uniuersis.

uerum si dies antiquos secundum datam uobis diuinitus sapientiam cogitatis, priscosque sedium uestrarum presules ad memoriam ducitis, quanta ueneratione sedem beati Petri predecessores uestri celebrauerint, quantoque caritatis amore, decreta ipsius semper amplexi sint, profecto reperietis: denique [forte, neque, II.] in uniuersalibus synodis quid ratum, uel quid prorsus acceptum, nisi quod sedes beati Petri probauit  habetur: sicut econtrario quod ipsa sola reprobauit, hoc solummodo consistat hactenus reprobatum. Proinde caritas unanimitatis uestre de fratris et comministri nostri Ignatii sanctissimi patriarche deiectione  nobiscum doleat, et que preualent ei solamina nobiscum exhibeat. Nam si iuxta Apostolum, quod patitur unum membrum, compatiuntur omnia membra ; quanto potius compatiendum est illi, quod inter cetera membra precipuum tenuisse locum dignoscitur? Unde si non pro unius, et specialis persone prefati fratris nostri repulsione, uel certe pro summi sacerdotii conculcatione dolere, gemere, flere, currere, ac decertare debetis. Nam, si licitum fuerit seculari potestati de Ecclesie Domini presulibus taliter iudicare, uel si rursus fas exstiterit inferioribus de prelatis sibi tam temere ista patrare, perpendite ne ad perniciem uestram, imo totius Ecclesie nunc et futuris temporibus presumptio talis preualeat, quod si attenditis,  ecce iam cernitis. Nam impietas tantum caput extulit, ut Ecclesiarum presulibus postpositis, et ordine canonico conculcato, laici nunc ecclesiastica moderamina teneant: et pro libitu proprio, modo istos remoueant modo illos in locis eorum promoueant; et rursus quos nunc approbant, post modicum mentis uicti leuitate repellant.

Ut enim iidem seculares, ac laici homines quelibet scelera ualeant licenter committere, ut pro his a nullo pontificum, qui ex clero promotus, hec summa poterat auctoritate compescere, libere redarguantur, non de clericorum catalogo permittunt ad sacros ordines prouehi, qui uitam eorum tanto audacius, quanto diutius ac familiarius sub Christo duce forti militantes fortius comprimere possent:  sed ex seipsis eligunt, qui facta eorum tanto minus presumant arguere, quanto se paulo ante de eorum cetu fauore ipsorum promotos meminerit. Quod illis in partibus tanto familiarius agitur ista presumptio  quanto ex consuetudine inoleuisse testantur, quam nos econtra tanto studiosius de Ecclesia Dei eradicare uolumus, quanto nimium noxiam esse clericis, et omni religiose plebi supra docuimus. Quantoque scimus ex sacris canonibus, quod non minus mala consuetudo, quam perniciosa corruptela uitanda sit: et scimus quod paulatim crescens, iam sue pestifere nequitie grauamine multos inuaserit, adeo ut temeritas hec tantum  excreuerit, ut iam minime clericis egeant, dum contra sacros canones ex se ipsis subito tonsuratum, quem uoluerint, eligant: et ad labores clericorum mentis oculos non inflectant, ac per hoc fit, ut alienus comedat ipsorum fructum laborum, et stipendia meritorum extraneus hostis insperatus subripiat. Ita nichil proficiat clericis in castris dominicis militasse, uel gradatim per singulos ecclesiasticos ordines ascendisse, dum alter saltu hos omnes transcendit, et repente principatur in eis is, qui inter eos nec contra spiritales hostes arma sustulit, nec diuersis Ecclesie aduersariis pro ueritate prelians aliquando restitit.

Quantum autem ne de laicis temere quislibet ad episcopatum eligatur, sacri canones enim aliis prohibeant, Sardicenses ostendunt, Osio episcopo capite  decimo tertio dicente : Et hoc necessarium arbitror, ut diligentissime tractetis, si forte aut diues, aut scholasticus de foro, aut ex administratione episcopus fuerit postulatus, ut non prius ordinetur nisi ante et lectoris munere, et officio diaconi, aut presbyteri fuerit perfunctus; et ita per singulos gradus, si dignus fuerit, ascendat ad culmen episcopatus. Potest enim per has promotiones, que habebunt utique prolixum tempus, probari qua fide sit, qua modestia, qua grauitate et uerecundia: et si dignus fuerit probatus, diuino sacerdotio illustretur: quia conueniens non est, nec ratio, uel disciplina patitur, ut temere et leuiter ordinetur, aut episcopus, aut presbyter, aut diaconus, qui neophytus est: maxime cum et magister gentium beatus  Apostolus ne hoc fieret denuntiasse, et prohibuisse uideatur : sed hi, quorum per longum tempus examinata sit uita, et merita fuerint comprobata. Contuemini ergo et futura, imo urgentia mala conspicite: medici estis, imminentes morbos per precedentia signa preuidete: episcopi estis, exsurgens in Ecclesiam Christi horrendum exitium prospicite: speculatores estis, in altam mentis arcem conscendite, et in gregem Dominicum feram pessimam irruere cupientem a longe contemplamini: quasi tuba exaltate uocem uestram, et annuntiate populo Dei scelera eorum: super montem excelsum  ascendite, qui euangelizatis Sion : state in fortitudine, potestatibus huius seculi ex aduerso ascendite, et murum  pro domo Dei apponite, et quibuslibet potestatibus inique agentibus contraite: sicque fiet, ut nec, sicut canes muti, de taciturnitate argui ualeatis, nec de talenti occultatione districtam Domino rationem reddere compellamini. uosque ipsos, et consacerdotes nostros, imo Ecclesiam Christi illis in partibus constitutam ab ingenti pernicie, a noxia labe ipso iubente laudabiliter eruatis, mirabiliterque regatis.

Hanc autem epistolam, quam per superius memoratum Michelem protospatharium glorioso Augusto Micheli direximus, idcirco pridem sanctitati, seu unanimi dilectioni uestre cum aliis scriptis non misimus, quia et fratres per quos illa destinata sunt,  se dimitti uehementissime postulabant, et nos ad multa ecclesiasticorum negotiorum extenti, hanc tam concite, sicut uolebamus, solemniter ordinatam pre manibus, cum dimitterentur, minime poteramus habere.





XLuII. AD ROTHADUM EPISCOPUM SUESSIONENSEM. Commemorat quam multa pro ipso hactenus in Galliam scripserit, spondetque se ipsi, Romam si ueniat, minime defuturum.
[Mansi, ibid.]

NICOLAUS episcopus, seruus seruorum Dei, sanctissimo et reuerentissimo ROTHADO Suessionice urbis episcopo.

 Sciat sanctitas tua, quoniam misimus increpatoriam epistolam pro te Hincmaro sancte Rhemorum ecclesie uenerabili archiepiscopo, eo quod post appellationem ad sedem apostolicam in te depositionis intulerit sententiam, quam quidam uir, qui cum Bosone comite Romam uenerat, ad te deferre debuit: sed hanc rescripsit nobis ipse Hincmarus reuerendus archiepiscopus, quod eam minime uiderit. Insuper tam Hincmarus quam ceteri episcopi, qui ad eamdem synodum conuenerant, ubi sententiam depositionis circa te protulerunt, sub gestorum serie que de te gesserint in nobis latius intimauerunt, accusationes circa te pro se excusationes multiplices protendentes, et per Odonem uenerabilem episcopum nostro eas apostolatui uerbo tenus  indicantes. Per quem tam eisdem archiepiscopis et episcopis generaliter, quam dilecto filio nostro Carolo glorioso regi specialiter rescripsimus, increpantes et admonentes pariter et iubentes ut te de claustris monasterialibus presentialiter educerent, et nostro aspectui presentarent. Nunc autem uenit Liudo religiosus diaconus secum epistolas iam fati regis et Hincmari ferens, que te iussu ipsius regis de monasteriali custodia eductum, et cuidam episcopo familiari tuo commendatum esse fatebantur. Per quem tam Carolo glorioso regi quam prefato Hincmaro archiepiscopo metropolitano tuo, sicut et prius, direximus, ut quia unam partem sine altera audire non possumus ad renouandum in nostra presentia iudicium, et te honorifice, et aliquos eorum  qui te iudicauerunt, uel ipsorum uicarios, Romam dirigant. Nunc autem fraternitas tua studeat secum sollicita mente reuoluere, quod tibi quasi in ipsis tuis auribus loquimur, ut si quidem conscientia tua reprehendit te, aut forte iudicium episcoporum circa te prolatum admiseris, nec te fatigare, nec alios uelis. Si uero illi nostro consilio freti, episcopalem tibi reddiderint dignitatem, sicut eis scripsimus, bene. Quod si nostrum consilium paruipendentes hoc agere illi distulerint, et tu in cepto proprio perseuerans ad nos uenire elegeris, intrepidus et de Dei misericordia fidens occurre: sciens profecto quia te, Deo auxiliante, non deseremus, quoadusque iustitia conuertatur in iudicium, et que nunc operta  sunt Dominus reuelare dignetur. Dabitur autem tibi sine dubitatione ad nos aditus ueniendi: quod et nos apostolica auctoritate, et firma censura statuimus, et dilectus filius noster Carolus Christianissimus rex, et nobis deuotissimus, pariter, et Hincmarus frater et cepiscopus noster, scriptis suis presenti tempore te ad nos missuros fore se, firmissime sunt omnibusque modis polliciti.





XLuIII. AD CAROLUM CALuUM REGEM. Hortatur ut Rothado Romam uenturo itineris solatia prospiciat.

NICOLAUS episcopus, seruus seruorum Dei, dilecto  filio CAROLO glorioso regi.

Cum uos tante humilitatis tanteque deuotionis incuruatione, sub potenti manu Dei ad reuerentiam precipuorum ipsius apostolorum flecti conspicimus, impletum uidemus quod sanctus Iob de Domino loquitur dicens: Sub quo curuantur qui portant orbem . Nisi enim uos, qui in regali sublimitate positi estis, tanquam cuiusdam ingentis fabrice bases, uestro sudore mundum quodammodo portassetis, nequaquam Greco sermone uocabula sortiremini. Rursusque, nisi tanta coram summo Deo uos humiliatione incuruassetis, nequaquam nobis, licet indignis seruis eius, obedientie colla tanta facilitate submitteretis. Operatur autem idem ipse Deus in uobis hoc, qui et laudandus est  propter hoc, quique preuidit uos, et ad regni gubernacula destinauit, quo auctore uobis felicia arrident, ut cernimus, tempora, et prosperis prospera, ut audiuimus, succedunt. Quapropter eius misericordiam glorificamus, et quia ignoramus quo hec in uobis iudicio diuinitus patrantur, dilectionem uestram instantissime adhortamur, ut memores fragilitatis humane nulla uos commoda eleuent, nulla secunda dissoluant: sed semper ad uosmetipsos recurrite, et quia nichil est in homine unde se extolli debeat, sedula consideratione perpendite. Si qua ergo celitus tribuuntur ad uotum, largitorem ante oculos uestra reuocare solertia non omittat, nec in his que temporaliter conceduntur bonis, consistere finem existimet, nec cito defluis delectata  felicitatibus, perennis beatitudinis gaudia appetere desinat. Prospera uero mundi occasio uobis sit celestia premia requirendi, non fomes ad ima tendendi. Hinc egregius Apostolus admonens: Qui utuntur, inquit, hoc mundo, tanquam non utantur . Tunc enim uos indubitanter ad eternam gloriam pertingere posse confidemus, si in huius uite gloria positos uos humilitatem sectari ueraciter senserimus. Scriptum quippe est: Gloriam precedit humilitas : e contrario uero: Ante ruinam exaltatur cor . Sed hec nos ad edificationem sublimitatis uestre quam paterno incunctanter affectu diligimus, cursim tetigisse uestra libenter tranquillitas nouerit, et eo quo a  nobis mittuntur mentis intuitu, uester benignus hec gratanter suscipiat animus. Ceterum de Rhotado uenerabili episcopo, de quo apostolatui nostro omittendum non est, iterum iterumque suggerimus, ut omni desita amaritudine, quam circa illum cel situdinis uestre retinet indignatio, pro amore apostolorum principis, ad cuius sedem, dum anxiare tur cor eius, clamauit, gratiam illi impartiamini; et placabilem erga eum pietas uestra, gratamque in omnibus se prorsus exhibeat, ita ut cum Romam profecturus erit, uestra illi sufficientia in itinere non desint solatia: sed potius uestris saltem pro nobis ditatus beneficiis, ac fultus subsidiis, ad ceptum pertingere queat sine aliqua difficultate propositum. Porro de his pro quibus apostolatum nostrum  consulere merito decreuistis, fratri et cepiscopo nostro Hincmaro, quod nobis tolerabile esse uidetur, custodiendum ac decernendum mandauimus. Preterea nolumus ignorare uestram sagacitatem, quod licet semper dilexerimus uos, plurimum tamen amoris cordi nostro presentium latores inseruerunt, qui sedulis prosecutionibus suis tam miranda de uobis nostris auribus inculcarunt. Unde et omnipotentem Deum merito laudamus, et ad dilectionis uestre ardorem magis ac magis cor nostrum consequenter succendimus. Optamus gloriam uestram in Christo bene ualere.





XLIX. AD HERMINTRUDEM REGINAM. Respondet se causam Rothadi, quod illa in Caroli regis gratiam suggerebat, indiscussam relinquere non posse.
[Mansi, ibid.]


NICOLAUS episcopus, seruus seruorum Dei, HERMINTRUDI gloriose regine.

Litteras dilectionis uestre, filia carissima, ut nostrum regem Carolum, uirum uestrum, nostrum autem dilectum filium, in causa Rothadi episcopi exaudiamus, nos hortantes, ecce nunc secundo suscepimus. Pro qua re, mihi crede, multum anxiamur multumque undique coarctamur: quoniam nec nos possumus uobis, ut nobiscum de illo unum sentiatis, id ipsumque uelitis, suadere: nec rursum causa talis est, quod sine offensione Dei nos ualeamus utrumque  postponere. uerum, filia, ut cum caritate uestra dicam, si oporteat obedire Deo magis quam hominibus, ipsa potius iudica. Nos autem causam Rothadi in uirtute Dei non patiemur, uita comite, indiscussam relinqui, preterquam si ante idem uenerabilis uir pristino fuerit honori ac dignitati redditus, quam coram nostra speciali presentia, discernenda causa ipsius exstiterit presentata. Quis, rogo, in toto orbe regni uestri lesus, aut ledendus, clamaret unquam ad sublimitatem uestram, cuius uos uocem postponeretis, et non magis ultione districta ipsius iniurias uindicaretis? et nos quo modo hortari uidemini, ut uocem sanguinis fratris nostri non exaudiamus? Aut quomodo obturabimus aures ad clamores illius, cum  uehementer paueamus ne nostra ob hoc fiat oratio exsecrabilis, clamemusque, sicut scriptum est, et non exaudiamur? Certe pro sollicitudine, quam circa Ecclesiam Dei retinemus uniuersam, et pro speciali cura, quam circa cunctos fratres nostros principaliter habemus, etsi nunquam uocasset, a nobis summa diligentia queri, et competenti debuerat studio adiuuari. Quod autem scripsistis, quia si exaudiamus filium nostrum, non detrimentum, sed augmentum ecclesie nostre priuilegiis generetur: nos certissime credimus, quia priuilegia sancte Romane Ecclesie nullum possunt sustinere detrimentum, nec plantatio quam celestis pater noster plantauit eradicari, nec fundamenta, que summus posuit architectus, queant quibuslibet et quantislibet fluctuationibus amoueri.  uerumtamen, carissima filia, magnum manet periculum, tam eos qui sua desidia ea minui aliquo modo sinunt, quam eos qui sua presumptione illa uiolare contendunt. De exaudiendo uero, uel non exaudiendo filio nostro Carolo, coniuge uestro, per Liudonem uenerabilem, idoneam uobis, ut remur, misimus rationem. uerum nos quidquid illi admonendo, uel hortando, uel etiam increpando mittimus, ad eius et dilectorum illius salutem, atque ad regni ipsius incolumitatem perficere, non dubitamus, imo, Deo auctore, omnino confidimus. Incolumem serenitatem uestram diuina conseruet maiestas, filia carissima.





L. AD CAROLUM CALuUM REGEM. Pro Rotberto episcopo Cenomanensi aduersus monachos sancti Karilefi.
[Mansi, ibid.]


NICOLAUS episcopus, seruus seruorum Dei, CAROLO glorioso regi.

Excellentie uestre innotescimus, quia Rotbertus sancte Cenomanensis Ecclesie antistes nobis litteris suis cognitum, precipua cordis deuotione obsecrans, facere studuit, quod monasterium sancti Karilefi, situm in pago Cenomanico, loco uidelicet, qui antiquitus dicebatur Casa Gaiani, super fluuium Anisola ab eius ditione ac potestate subtractum sit; et quod antecessorum eius decreto et uoluntate ordinabatur, nunc sine ipsius sit consensu sub abbatis constitutum  regimine. Unde uestram Deo amabilem magnificentiam his apostolis monemus atque hortamur apicibus, ut iuxta ueritatis censuram, sancte iam dicte Cenomanensi Ecclesie, super huius rei negotio iustitiam conseruare, et pium deuotionis uestre auxilium impertiri, nulla hominum subdola persuasione pretermittatis: ipsum monasterium pro Deo, nostreque paternitatis amore, prefato Rotberto episcopo, sicut et antecessoribus eius iure permansit, deinceps habere, atque salubriter pro ipsius uenerabilis loci utilitatibus ordinare, libenti animo permittatis: nullamque potentie uestre uim in hoc aliquatenus patiatur; sed liceat ei habere securiter, quod iuste suos semper tenuisse predecessores priuilegio  etiam nobis ostenso fatetur. Si uero quispiam monachorum supradicti monasterii sancti Karilefi amplius resistere nititur, ne sub Ecclesie Cenomanensis potestate iam dicta consistat, et in hac omnes obstinatione perdurant: ipse Rotbertus episcopus de uicinis episcopis sibi quos uoluerit iudices eligat, et nostra auctoritate simul conuocatis, et ceteris episcopis, qui in diecesibus sancte Turonensis Ecclesie uidentur existere, talis tumultus dissensiones, que callido sunt exorte ingenio, iusto sanctorum Patrum iudicio resecentur, omnisque huius litis ambiguitas pacifica ueritate pellatur: ita sane, ut monasterium priscis fundatum temporibus, cum omnibus sibi iure debito pertinentibus rebus, Deo auxiliante, illibatum sub potestate Cenomanensis  Ecclesie, si iustum fuerit, maneat. Quamobrem magnitudinem uestram monemus, ut sicut superius dictum est, iustitiam et equitatem in hoc et in ceteris omnibus conseruare, ob recompensationem future retributionis nulla seculi felicitate negligatis. Quod si in eodem iudicio predictus episcopus Cenomanensis aliqua necessitate compulsus appellauerit se de hoc in nostra presentia iudicium agere, uolumus et iubemus tam ipsum episcopum, uel legatum eius, quamque etiam tres de monachis predicti monasterii, tempore opportuno ad nos omni pretermissa occasione uenire: ut digne apostolice sedis examine atque iudicio talis utriusque partis controuersia resecetur, et ad equitatis debite ius pars iusta sine protelatione indubitanti fine perueniat.  Quod si ipsi monachi, nostra iussione uocati, uenire forte contempserint, uestre potestatis properare cogantur imperio, cum quibus et fidelem hominem uestrum transmittere qui ipsius cause et contentionis initium experiatur et finem, dignemini.





LI. AD ROTBERTUM EPISCOPUM CENOMANENSEM. Narrat quid ipsius causa statuerit de controuersia monasterii sancti Karilefi.
[Mansi, ibid.]

NICOLAUS episcopus, seruus seruorum Dei, ROTBERTO Cenomanensis urbis episcopo.

Plane quia sanctitatem uestram ad apostolicam sedem constat plenas deuotione litteras destinasse,  multas gratias Deo omnipotenti, uobisque referimus, eo quod et debitam reuerentiam obseruantes, nos in uestris utilitatibus adiutores quesiuistis, et sanctam omnium terrarum matrem Romanam Ecclesiam interuentricem suppliciter preoptastis, quod ita se habere luce clarius patet, uestris annisibus consulere. De illorum monachorum sancti Karilefi improuida intentione decreuimus ut, si uenerint, et talia concedi petierint, uestro ducti amore nec illorum impolitis precibus annuemus, nec auctoritatis nostre censuram illis in talibus largiemur. Qui si uoce forte falsidice assertionis aliquid, quasi nostre institutionis edita decreta, protulerint, donec nostro demum pontificio cognitum fiat, illis credulitatem  exhiberi non uolumus: quia, ut prefati sumus, illis in talibus minime assensum prestabimus, aut alia uolentibus facere apostolicam licentiam dabimus: excepto si talis ratio non preluceat [forte, ratio nobis preluceat, HARD.], pro qua id diffiniri intentio cogat. Gloriosum quoque regem uestrum Carolum, eiusque regni episcopos, nostris exhortationibus admonemus ut, nostra fulti auctoritate, contra [edit. Rom., circa] uestre ecclesie priuilegia sententiam minime inferant, discutiant, ac audiri permittant: sed, diuina clementia fauente, iuste decernant, et Cenomanensis urbis uiris, eiusque presulibus, ut erat, ipsum monasterium redderent, statuimus ut uestri sub cura regiminis subderetur. Hoc illis summopere statuentes, ut si a uobis iudices, qui canonice causam  determinent, ex ipsis electi fuerint, uestre pareant uoluntati: ita ut et iudices dentur, et huius rei intentio eque uentiletur. Quod si ob alicuius impedimentum inibi res digesta non fuerit, precipimus ut utraque pars, uos scilicet aut uester legatus, et tres ex ipsis monachis, in nostram specialem presentiam ueniant, ut nobis presentibus legitimum finem accipiant. Nam et confratrem nostrum Herardum archiepiscopum, de his per apostolicos apices certum reddidimus, et ut a nobis institutum est intimauimus. Unde et eosdem monachos dignum duximus corripere, admonere, ut proprio libitui resistere incipiant, et ultra modum mentem non eleuent, nec illicita queque apprehendere presumant: sed repressa tante temeritatis audacia, uobis obedire  non differant, et uestre ecclesie colla submittant.





LII. AD MONACHOS S. KARILEFI. Iubet ut episcopo Cenomanico subesse non detrectent, ad causam coram episcopis, uel coram sede apostolica dicendam se comparent.
[Apud Mansi, ibid.]

NICOLAUS episcopus, seruus seruorum Dei, cuncte congregationi monasterii sancti Karilefi.

Fidelium relatione comperimus, quod modum proprium transgredi cupientes, a iure Cenomanice urbis, in cuius diecesi moramini, uos subtrahere conamini, et, sicut nostri apostolatus arbitratu cognoscimus, ad uestri interitus perditionem, in propria  uoluntate uiuendo, animos eleuare uidemini. Qua de re salutem uestrarum desiderantes animarum, apostolica auctoritate a talibus uos reuocare studuimus. Expressiusque iubemus, ut non uos proprius libitus ducat, quo animus erigi preualeat: sed ad principalem uestram ecclesiam, uidelicet Cenomanicam, solito more recurrite; eiusque episcopo obsecundantes, et illam, qua nomine dicimini, uitam implere satagite, et uestri ordinis ministerium prudenter assumite cum sanctitate. Quod si ista uestrarum arcana mentium non penetrauerint, tunc in conspectu sanctissimorum episcoporum, qui a Rotberto Cenomanico presule conuocati fuerint, causam edicere procurate, ut quo res ducitur plenius digeratur.  Nam si illic inter predictum Cenomanicum episcopum atque uos regulare iudicium datum non fuerit, tunc incunctanter precipimus, ut ex uobis tres eligantur, qui cum sepe fato episcopo, uel eius legato, in nostram apostolicam ueniant presentiam: ut omni repulsa occasione, nostro examini huius rei gratia appareat, atque canonico calculo finem accipiat. Optamus uos in Christo bene ualere.





LIII. AD EPISCOPOS IN REGNO CAROLI CALuI CONSTITUTOS. Ut causam inter episcopum Cenomanicum et monachos sancti Karilefi discutiant.
[Apud Mansi, ibid.]

NICOLAUS episcopus, seruus seruorum Dei, omnibus  reuerentissimis et sanctissimis confratribus archiepiscopis et episcopis in regno Caroli gloriosi regis commorantibus.

Dignum est, ut qui sacerdotali reuerentia decorantur, secundum sanctorum Patrum censuram, equi moderaminis lance sic cuncta studeant trutinare, quatenus gregum sibi a Domino creditorum septa munire non desinant, et debitam curam adhibere nequaquam postponant: ne forte cum segnitia ceperit oboriri, incentori aditus relinquatur, per quem pestifero more in ouile Dominicum ingrediens, oues dominicas discerpere, ac morsu ferino incipiat lacerare. Quod utique de uobis, fratres, minime dici uolumus, quin commonemus, ut tante sollicitudinis operam ad cunctorum subiectorum profectum assumere  studeatis, quantum illud audire cupitis, quod Dominus se confitentibus misericorditer repromisit: Euge, inquiens, serue bone et fidelis: quia super pauca fuisti fidelis, super multa'te constituam; intra in gaudium Domini tui . Idcirco sanctitati uestre compertum esse uolumus, qualiter a primordio constructionis sue monasterium sancti Karilefi, in Cenomania situm, eiusdem Cenomanice urbis iuri, eiusque presulis, subditum fuerit: et iuxta canonica instituta, qui eius dieceseos cure preerat, ipsius etiam sub regimine eiusdem monasterii congregatio degebat. Sed nunc, ut nostris intonuit auribus, monachi ipsius, regulari auctoritate contempta, zelum paterne traditionis non ducunt, et modum debitum seruare non cupiunt; cum, quod  non licet, proprio libitu uiuere querunt, et parochiam, in cuius diecesi consistunt, ius non tenuisse fatentur. Quapropter apostolice auctoritatis apicibus omnium uestrorum reuerentiam commonere decreuimus, ut rectitudinis atque iustitie intercurrente libramine, Dominum pre oculis habentes, hoc extra institutionem sanctorum Patrum fieri non sinatis: sed usquequaque causam considerantes, quid rectius, quidue utilius inueneritis, hoc conseruantes, atque tenentes, Cenomanicam plebem non patiamini preiudicium sustinere, atque que eius sunt, inconuenienti calculo discernere, ac pertractare: quatenus et uestre fraternitatis ordo non uioletur, et ipsius ecclesie presul sua amittere nequaquam cogatur.  Igitur si ab eodem Cenomanico presule ex uobis, qui huiuscemodi questionem discutiant, iudices electi fuerint, et alia electio in unum conuenerit, tunc si illuc contentionis finis aliqua emergente difficultate dirigi non poterit; iubemus ut utraque pars in nostram specialem ueniat presentiam, ut litis intentio legali coram nostro pontificio sententia uentiletur, declaretur, atque luce clarius finiatur. Omnipotens Dominus mentes et corda uestra ad bene agendum semper inclinet, ut bonis operibus inherendo, equitatis atque iustitie culmine uideamini sublimari.





LIu. AD HINCMARUM ARCHIEPISCOPUM RHEMENSEM. Taxat illum quod monachis sancti Karilefi fauens, Caroli regis animum aduersus episcopum Cenomanensem commouerit.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri nostro HINCMARO Rhemorum archiepiscopo.

Relatu quorumdam audiuimus, quod tua fraternitas contra Rotbertum Cenomanice urbis episcopum, pro eo quod monasterium sancti Karilefi ad ius ecclesie sibi commisse uindicare uelit, non parum sit indignata: ita ut animum dilectissimi filii nostri Caroli gloriosi regis aduersus eum commouerit, et in synodo, que modo dicitur a sanctitate tua colligi, fertur quod nescio quas insidias, quasi ex alia ratione, illi nitamini preparare, ledere eum  magnopere gestientes, quod de tanto uiro indignum credere iudicauimus. Denique si Rotbertus episcopus petit quod petere debet, impetret: si uero quod non debet postulat, nunquam obtineat: uerumtamen ob id nichil sustineat omnimodis lesionis. Quod tua, frater carissime, studeat sanctitas summopere precauere; ne quod non credimus, iniuste, uel obtentu equitatis, idem antistes a tua ledatur in aliquo reuerentia. Sed si crimen illi obiicitur, sic de eo examinatio preueniat, ut iudicium in illum ex nostre auctoritatis libramine subsequatur. Nam cum uos suspectos habere uideatur, indecorum, imo temerarium est, ut a uestra sanctitate aliquid patiatur discriminis. Sed et deuotissimi filii nostri Caroli pii regis animum uestra beatitudo circa iam fatum episcopum  placabilem ac mitem reddere nostra uice procuret: quatenus furore deposito, dum Deo auctore mentem suam ad nobis adhuc obediendum, et circa sepe designatum episcopum benigne regere studuerit, quod uere rex sit omnibus palam detur intelligi, et cunctis manifeste ipsius pietas innotescat. Optamus fraternitatem tuam in Christo bene ualere.





Lu. AD uITALEM GRADENSEM PATRIARCHAM. Inuitat ad synodum Rome habendam.

NICOLAUS episcopus, seruus seruorum Dei, reuerendissimo  et sanctissimo confratri nostro uITALI patriarche.

Notum fieri religioni tue, et summopere necessarium iudicauimus, quia pro diuersis utilitatibus sancte Dei Ecclesie nostram synodum uel concilium una cum ceteris sanctissimis confratribus nostris tertio Kalendarum Nouembrium in S. Romana sede celebrare dispositum habemus. Quapropter apostolica auctoritate, et pastorali persuasione tuam monemus fraternitatem, ut ad condictam synodum presens adesse tua sanctitas omnibus modis studeat, quatenus cum tua pariter ceterorumque sanctorum episcoporum industria de his que sancte Dei Ecclesie ualde pertinentia et necessaria, satisque habentur utilia, auxiliante diuina clementia, canonice  ac legitime liberare secundum Deum, imo iuxta illius uoluntatem definire ualeamus. Si autem, quod minime optamus, tua ipsa presentia nullo modo potuerit per semetipsam presens adesse, omnimodis decernat sanctitas tua ex suffraganeis episcopis tuis strenuos cum presbytero pariter et diacono, qui uicem tue fraternitatis, auctoritate tua succincti, uigilanter expleant, et cum quibus de his que nostro uestroque pertinent ministerio, saluberrime atque canonice instruere uel definire, Deo prestante, possimus. Optamus fraternitatem tuam in Christo bene ualere.





LuI. AD EPISCOPOS GERMANIAE. Aduersus Thietgaudum Treuirensem et Guntharium Coloniensem in negotio diuortii Lotharii regis.
[Apud Hontheim, Hist. Treuir., tom. I, pag. 200.]

NICOLAUS, seruus seruorum Dei, reuerendissimis ac sanctissimis fratribus nostris archiepiscopis in regno Ludouici regis Germanie constitutis.

Scelus quod Lotharius rex, si tamen rex ueraciter dici possit qui nullo salubri regimine corporis appetitus refrenauit, sed lubrica eneruatione magis ipsius illicitis motibus cedit, [a 1Kb] Theutberga scilicet et Waldrada commisit, omnibus manifestum est. Sed et dudum episcopos Theutgaudum et Guntharium in tali facto eum habuisse tutores et fautores, pene totus nobis orbis, undique ad limina seu sedem apostolicam  confluens, referebat, absentibus quoque id scribentibus apostolatui. Quod nos tanto credere renuimus, quanto de episcopis tale quid audire nullatenus sperabamus, donec ipsi Romam tempore concilii uenientes, coram nobis et sancta synodo tales inuenti sunt, quales fuerant a multis sepe predicati, ita ut scriptura, quam suis stipulauerant manibus, quamque uolebant ut nostro roboraremus chirographo, caperentur, dum muscipulam innocentibus apponere satagerent, insidiis suis illaqueati sunt ipsi. Sicque completum est, Deo auctore, quod in Prouerbiis legitur: Frustra iacitur rete ante oculos pennatorum. Siquidem ipsi obligati sunt et ceciderunt;  nos uero, qui in hoc flagitium falso cecidisse dicebamur, fauente Domino, cum iustitie propugnatoribus surreximus et erecti sumus. Igitur decernente nobiscum sancta synodo in presentia depositi et ab officio sacerdotali excommunicati, atque regimine episcopatus alienati indubitanter existunt. Unde nostra paternitas canonum normam custodiens, et decretorum sanctiones obseruans, cauet ne eos quos nos abiecimus, recipere in sacerdotum catalogo quis presumat. Depositionis autem sententia, quam in predictos Theutgaudum et Guntharium protulimus, cum ceteris capitulis, que sancto concilio nobiscum sanciente promulgauimus, inferius annexa monstratur [a 1Kb] .





LuII. AD LOTHARIUM REGEM. Fragmentum.---
[Apud Iaffe, Regesta pontificum Romanorum.]


Ita corporis tui cedere motibus consensisti, et, relaxatis uoluptatum habenis temetipsum in lacum miserie et in lutum fecis pro libitu [al., prohibitum] deiecisti, et qui positus fueras ad gubernationem populorum, effectussis ruina multorum.---Probat hoc Thiegualdi  et Guntharii , dudum episcoporum, legitimus casus, qui pro eo, quod te minime competenter erudierunt, nostra sint apostolica depositi auctoritate, et ab omni episcopatus regimine regulariter sequestrati.---Annon districta ultione feriendus es, qui in duabus uxoribus adulterium  Lamech et flagitium imitatus esse dignosceris?





LuIII. ITEM AD EUMDEM LOTHARIUM. Fragmentum.--- Auctoritate apostolica, non regio fauore episcopus est eligendus.
[Apud Gratianum, Decret. I, D. 63, c. 4.]

Porro scias quia relatum est nobis quod quicunque ad episcopatum in regno tuo prouehendus est, nonnisi fauentem tibi permittas eligi. Idcirco apostolica auctoritate sub diuini iudicii obtestatione inungimus tibi, ut in Treuerensi urbe, et in Agrippina colonia nullum eligi patiaris, antequam relatum super hoc, nostro apostolatui fiat.





LIX. AD ADONEM uIENNENSEM ARCHIEPISCOPUM. Respondet uariis illius consultationibus. De Lotharii regis diuortio et de Aluico clerico.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri nostro ADONI, sancte uiennensis Ecclesie archiepiscopo.

 Consultationis uestre ad apostolicam sedem delatos suscepimus apices, qui diuersitatum negotia continentes, de his uestre fraternitati a nobis rescribi querebant, et utrum quedam in Dei Ecclesia prouide necne tenenda essent, et apostolica [f., ut apostolica, HARD.] sanctio decerneret zelo caritatis summopere expetebant Nempe sollicitudinem uestram in talibus laudamus, et gaudentes de uobis magnis sanctitatem uestram premiis attollimus, eo quod adeo sollicitiores uos in ecclesiasticis disciplinis reddere uolumus, ut unde modo letamur, uerissima et certissima inde relatione iucundissimi efficiamur. Sed quia litterarum uestrarum latores, ut oportuerat, si propterea quia si post suos comites remansissent per incognita loca prauorum angerentur insidiis  hominum sustinere nequaquam ualentes, ideo uobis tam subito rescribere non potuimus, precipue cum hac sancta Romana Ecclesia, cano exigente more, in suis pro ceteris sollicitudinem gerat, et eodem tempore propter festi paschalis dies maior nobis preter solitam alii tempori consuetudinem incumberet dispensatio ecclesiastice occupationis. uerumtamen uestra fraternitas congruo tempore taliter dirigere studeat, ut quod nunc flagitat, tunc de requisitis tolerabilius consequatur. De cetero monemus, et sicut Dominici agri cultores estis, et pastoris uices tenetis, pastorali prouidentia Lotharium gloriosum regem pro dissidio prioris et assumptione alterius femine interim sacratis monitis et diuinis increpationibus [b 1Kb] exoremini, quatenus quod nomine  dictare, opere ad exemplum subiectorum ueraciter approbetur. Non sit in illo uoluptatis iuuenilis incontinentia, pro qua florigere glorie regnum amittat perenniter permanens. Desinat, iam desinat calcare semitam iniquitatis, et per iustitie iter incedens ad castra Dominica uestris interuentionibus sine ui procellarum securus perueniat. Et hec quidem succincte transcurrimus, quia de uobis credimus, ut que saluti eius conueniunt edicatis.  Interea de illo clerico, Aluico nomine, quem per ordines ecclesiasticos usque ad diaconatum caste uixisse dicitis, cur nostra auctoritate uxorem duxerit miramur, et eo quod nulli unquam, exceptis illis, quos ecclesiastica regula habere permittit, uxorem ducendi licentiam dedimus. Nam exemplar epistole  quod misistis neque recognouimus, sed nec illius stylum a nobis directum fuisse meminimus. Quocirca uestra fraternitas sollicita inuestigatione perquirat, ut quis auctor illius epistole fuerit ualeat inueniri, quatenus cum apostolica auctoritas mittitur non fuscetur; et si uestros legatos destinaueriits per eos ut ipsam epistolam nobis dirigatis optamus, quo cum illam contemplati fuerimus, uos de hac causa certissimos reddere possimus. Optamus sanctitatem uestram in Christo bene ualere. Data III Kalend. Aprilis, indictione XII.





LX. AD HINCMARUM ARCHIEPISCOPUM RHEMENSEM. Rothadum ab itinere Romano prohibitum fuisse indignatur. Iubet ut quamprimum dirigatur, et illius interim loco episcopum ordinari uetat. Monet ad extremum, ut Guntharii communionem ipse atque eius suffraganei caueant.
[Apud Mansi, ibid.]


NICOLAUS episcopus, seruus seruorum Dei, HINCMARO archiepiscopo Rhemorum.

Ad fraternitatem tuam, epistolam dilecto filio Carolo glorioso regi que suo nomine titulatur, a te mittendam dirigimus: idcirco apostolatus nostri scripto hortamur, ut illam instantius predicto regi  destinare procures, et pro nostro amore sine mora facias presentari. Miramur preterea et equanimiter ferre non possumus, cur apostolica nostra monita iam toties pro confratre nostro Rothado episcopo uilipendens, spernere non recuses, de quo non solum ter, sed et quater caritati tue, ut recuperaretur, direximus, et ad ultimum statuimus, ut autem honori pristino redderetur, aut Kalendis Maii istius XII indictionis apostolatui nostro cum legatis tuis presentaretur. Quod non tantum fieri renuisti, sed etiam cum ipse uenire uellet, iterque iam ceptum haberet, non est permissus: sed potius coactus, retro reuersus est. In quo datur intelligi, ut tua fraternitas ad huius casum prompta existere possit, quando et apostolica preceptio ad iniuriam beati  Petri apostoli illis in partibus non obseruatur, et a te spernitur ac uiolatur. Si uero erga apostolicam caritatem nostram beneuolentia tua haberetur, saltem cur in ueniendo idem Rothadus fuerit impeditus, nobis significasses. Recognosce ergo atque considera, quia bene agere minime probaris, cum constet nos, Domino annuente, predicti Rothadi causam usque in finem indiscussam nequaquam dimittere: sed pro uiribus eo quod ad sedem apostolicam appellauit, ad ueri examinis perducere nos uelle equitatem. Tu autem, frater carissime, omnem inobedientiam depone, et tam per te, quam per filium nostrum Carolum gloriosum regem, eumdem episcopum, quem a nobis exaudiendum uenire iubemus, iterumque precipimus, ad apostolicam beati  Petri sedem, cuius membra esse probamini, cum missis tuis quantocius dirigere studeas, si tuam caritatem in integritate firmissime petre desideras collocare, ubi Christus domum suam fundauit. Nam et alterum episcopum, qui post illum sedem in eius deiectione suscepit ibi non consecres, donec coram nobis, de eo examinatione premissa, luce clarius causam eius uera intentione discutiamus. Quoniam, ut sepe diximus, repetimus ac tenemus, illum sine examine non dimittemus. Sed et illud quod fraternitatem tuam cauere oportet, necessario intimamus, de Gunthario scilicet uno de damnatis, qui contra sanctorum Patrum statuta, contraque nostri apostolatus et sancte synodi sanctionem, ut fama iactitat,  iuxta precedentem consuetudinem de sacro ministerio quod ei prohibitum fuerat, attrectare presumit, et id quod contra eum canonice actum est, irreuerenter defendere querit. Nos autem, eo quod sic definitum cum sancta synodo habemus, nullatenus, si ita est, ei communicamus, sed ab omni communione fidelium illum cum sequacibus, consentaneis, fautoribusque suis alienum esse penitus iudicamus. uerumtamen ne illius sola fece tu uel suffraganei tui episcopi, sicut iam uobis mandauimus, coinquinari ualeatis, summopere exhortamur, monemusque atque precipimus. Nam et qualis sit idem Guntharius, quantumque sanctorum Patrum excesserit regulas, uiua uoce iubemus omnibus publicare, et eius presumptionem palam ad canonicam censuram  cauendam edicere procurare. Diu sanctitatis uestre fraternitatem ad exaltationem sancte sue Ecclesie Deus omnipotens seruet incolumem.



LXI. CAPITULA RESPONSIONUM NICOLAI PAPAE. Ad legationem Salomonis episcopi missi anno 864 a rege Ludouico Germanico.
[Apud Mansi, ibid.]

Fateor ueraciter apostolatum nostrum commotum fuisse aduersus eum, non quia illicite copule consensit, sed quia sicut non consensit, sic non prohibuit. Et non sufficiat ad salutem non facere malum, si non faciamus bonum. Iob sancto non sufficeret solum quia simplex erat per innocentiam, nisi esset  et rectus per equitatem. Duo filii Iuda, iniquus scilicet et semen in terram fundens, duo genera hominum significant, unum uidelicet per malitiam nocens, et alterum per beneuolentiam prestare nolens. Sed utrumque Dominus iratus occidit. Rursus qui nos uult simplices esse sicut columbe, admonuit ut simus prudentes sicut serpentes. Nam et Spiritus sanctus in columba et igne monstratus est, quia omnes quos repleuerit simplices et ardentes facit, simplices puritate, ardentes emulatione. uidete ergo quomodo placere Deo simplicitas sine zelo non possit. Talem igitur se debuit per zelum rectitudinis contra iniustitiam exhibere, ut omnibus palam daretur intelligi iuxto regi rectoque principi non placere tam immane piaculum, maxime in suo sanguine  et in sua carne. Sed cum simplices ita illum tepere uidisset et forinsecus nulla pro ueritate commoueri emulatione, arbitrati sunt quod nisi placeret illi, nullo modo tanto silentio uti potuisset. Unde seducti secuti sunt nefas sicut nefas. Quod precauens Eleazar, de quo apud Machabeos legitur, cum iussa prohibita perficere cogeretur, nec saltem estimari uoluit talibus suasionibus annuisse: cui cum placere ob eius reuerentiam carnifices uoluissent, et ipse posset et mortem euadere et in legitimis Domini non peccare, maluit mortem eligere quam uitam ad infirmorum eneruationem diligere. Nam quid prodesset Deum in occulto non abnegare, et tamen palam non glorificare? Denique cum Christus sit  ueritas, quisquis pro ueritate palam non certat, Christum coram hominibus procul dubio abnegat.

I. Si uoluntas eius nec erat, nec est, nec erit in illa iniusta copula, Deo gratias agimus, quia ualde diligimus illum. Et idcirco plurimum doleremus si, quod absit, aliter esset. Sed quia Deo gratias rex est et in sublimi potestate consistit, palam omnibus innotescat suam non esse in tali copula uoluntatem; ut uidentes homines eius bona opera, glorificent Patrem nostrum qui est in celis. Nemo quippe, sicut ueritas dicit, accendit lucernam et ponit eam sub modio, sed super candelabrum, ut luceat omnibus qui in domo sunt . Ergo deserat simulationem, et arripiat liberam audaciam, quam pro Dei nomine, non solum cum est rex, uerum etiam si  esset pauperrimus, apprehendere nequaquam formidare debuerat. Quia uero quando habuerunt synodalem conuentum, ibi nec ipse fuit, nec episcopi de regno ipsius, hoc magnopere laudandum non est, eo quod si esset, forsitan contradixissent, forsitan ascenderent ex aduerso et opponerent murum pro domo Domini. uerum melius iudicamus eos ibi non fuisse quam si essent et uel tacendo consensissent. Quoniam autem propter nostram petitionem et amorem fratris sui familiaritatem habuit cum illo, et regnum eius stabiliuit et adhuc stabilire uult, si nostre obedierit iussioni bene facit. Sed, proh dolor! quid ei prodest regnum terrarum qui perdit etherium? uel cuius familiaritatis societas haberi potest cum eo qui dissociatur a Deo, et carnem  suam odio habens, tollit membra Christi, et facit ea membra meretricis.

II. Quod si a uia ueritatis ille Lotharius deuiauerit et norme iustitie non obedierit, et domnus rex Ludouicus postulat nostrum apostolatum, sicut credimus quia ex cordis postulat simplicitate, et confidimus quia postquam nostrum consilium querit, non paruipendet, sed obedienter perficiet, interea disponimus eumdem Lotharium admonere, et iste patruus ei similiter faciat. Quod si toties conuentus parere nobis distulerit, neminem Christianorum cum eo uolumus familiaritatem aliquam habere, sed sit ulterius omnibus sicut ethnicus et publicanus cum familiaribus suis. Tu autem, sanctissime episcope, bene nosti quia sepe nonnulli compulsi redeunt ad  uiam salutis. Unde si sicut apud nos nullum potuit habere sue iniquitatis presidium, ita nullum inuenisset apud patruos et fratres suos confugium, iam uel coactus rediret. Sed cum inuenit requiem apud hos et tutamentum, reuerti contemnit. Quia uero nos cum sancta synodo iuxta canones ea conditione Theodgaudum et Guntharium deposuimus ut si iuxta precedentem consuetudinem aliquid de ministerio sacro auderent contingere, nullo modo liceret eis nec in alia synodo restitutionis spem aut locum habere satisfactionis, sed et communicantes eis omnes adiici de Ecclesia, et maxime si postea quam didicerint aduersus memoratos prolatam fuisse sententiam, eisdem communicare tentauerint, et  nunc audimus Guntharium interdictum sibi ministerium usurpasse; quapropter tale consilium damus et per auctoritatem Dei et beatorum Petri et Pauli apostolorum principum et omnium simul sanctorum patrum domno regi Ludouico iniungimus ut ab eiusdem Guntharii uel etiam Theodgaudi communione se suosque omnes et precipue episcopos substrahat, et a familiaritate eorum qui illis communicant uel quoquo modo fauent, se et suos quotquot potest contineat, ita tamen si uerum est quod interdictum sibi episcopale officium peragant, uel si conuenticula contra diffinitionem nostram in ipsos prolatam congregare tentauerint; similiter et a Lotharii communione se omnino suspendat, ita duntaxat si idem Lotharius monita nostra negligens in  copula Waldrade permanere delegerit, uel si cuilibet damnatorum prefatorum contra decreta nostra renitenti communicare uel fauere presumpserit. Alioquin nec Dei nec beatorum apostolorum Petri et Pauli, nec sancte catholice et apostolice Ecclesie communionem habere procul dubio poterit.

III. Pie memorie Ludouici imperatoris studium collaudamus, predecessorisque nostri sancte memorie Gregorii uestigia sequi parati sumus.

Iu. Ut episcopus Bremonensis, licet a Gunthario hec non potuerit dari licentia, nec ab eo tale quid peti debuerit, tamen pro amore domni regis, quia pia est eius petitio, cum nostra auctoritate in predicto loco Bremon potestatem et honorem archiepiscopatus super Donas et Suueuos habeat, et simili modo  sui successores per tempora futura perpetualiter teneant atque possideant.

u. De episcopo Radasbenensis ciuitatis, si adeo, sicut dicis, infirmatur ut de ouibus sibi commissis nullam curam habere possit, ne sine sollicitudine pastorali degentes oues Christi depereant, profiteatur scripto et proprie manus subscriptione suo metropolitano se nil lucri plebi sibi commisse posse pro sua graui egrotatione conferre. Sed et simili modo nunquam se deinceps episcopale officium repetiturum polliceatur, si tamen eius in hoc tota uoluntas est et de sanitate ipsius modis omnibus desperatur. His ita gestis, non talis qualem ipse elegerit, ne contra canones successorem sibi ipse elegisse uideatur; sed quem cleri et plebis cum consensu metropolitani  uoluntas elegerit, is loco ipsius episcopus modis omnibus consecretur, de ipsa Ecclesia superstiti episcopo stipendiis quandiu uixerit sufficientibus per successorem suum episcopum subrogandis.

uI. De Hartuuigo Pazzouuensis ciuitatis episcopo, quem asseritis ante annos quatuor paralysi percussum, ita ut nil ualeat loqui, et Ecclesia sibi commissa dissipetur et ad nichilum redigatur, dum est omni pastorali cura destituta et nulla episcopali prouidentia circumsepta, si ita est, debet idem episcopus saltem scripto profiteri se officium illud non posse peragere. Quod si hoc agere non potest, quomodo possumus uiuenti episcopo propriam Ecclesiam auferre, dum diuitias misericordie Dei nullus comprehendere  possit, et dum ipsi que minus putamus ipsius dispensatione occurrunt? Sit ego cara rerum ecclesiasticarum economo electo de proprio clero iuxta sacros canones commissa; et que ad episcopum agere pertinent, per episcopum quem metropolitanus antistes ad hoc opus agendum elegerit interim gerantur. Aliter autem de hoc quam de superiore diximus, quia illius affatu scire possumus, istius uero uoluntatem nosse nequimus.

uII. De episcopo iuuenti [al., iuueni] facimus quod pie a nobis re uoluit postulare.

uIII. Similiter de Liudberto archiepiscopos facimus quod poposcit.

IX. Hymnus angelicus, id est Gloria in excelsis Deo, non est a presbyteris nisi in paschali festiuitate  dicendus, quod et liber Sacramentorum demonstrat, et consuetudo in Romana Ecclesia antiquitus obseruata patenter ostendit, quam debere omnes in ordinibus ecclesiasticis sequi beatus Innocentius in principio decretorum suorum luculenter exponit.

X. Pro rege Danorum, qui uouit uotum Deo et sancto Petro, gratias agimus eidem Deo, deprecantes pariter ut quod nobis de Cornelio centurione refertur, faciat quoque clementer de hoc in proximo nos audire. Cui orationes et eleemosyne etsi ante baptismum non profuerunt ad diluendam impietatem, profuerunt tamen ad cognoscendam ueracissimam pietatem.

XI. Quoniam nuntias quod fidelis rex dispositum  habeat uenire Tullinam et deinde pacem cum rege uulgarorum confirmare et Rastitium aut uolendo aut nolendo sibi obedientem facere, oramus omnipotentem Deum ut angelus qui fuit cum Iacob patriarcha, sit quoque cum ipso et cum omnibus suis, et bene disponat iter eius, et cum pace et gaudio reuertatur ad propria.

XII. Quia uero dicis quod Christianissimus rex speret quod ipse rex uulgarorum ad fidem uelit conuerti et iam multi ex ipsis Christiani facti sint, gratias agimus Deo, quem precamur ut abundare faciat incrementa frugum in horreo suo. Ieiunium uero pro eis et orationes, sicut per te hortatur, Deo propitio faciemus.

XIII. Preterea fateris quod deuotissimus princeps deprecetur nos ut si aliquis sinistrum quippiam de illo nobis per missum seu per epistolam intimauerit, non ei credamus priusquam ipse uenire presens uel suos idoneos legatos ad nos possit transmittere. Cui renuntiamus quia nos pignus repromissionis dilectionis et deuotionis sue retinemus. Cuius memores, si quid de ipso seuum forte audiremus, tanquam si ranarum cantus declinare studebimus. uerum ipse semper operetur unde tripudiantes letemur et ob id Deo gratias debitas persoluamus.

XIu. Porro asseruerasti quod domnus rex nobis  ita deinceps obediens per omnia fieri uelit ad nostram mutuam sancteque Dei Ecclesie exaltationem sicut filius patri et iunior magistro, si spem firmam in nobis habere potest, sicut habuit postquam nos Deus in sancta hac sede constituit. Cui intimamus uti post Deum talem in nobis spem habeat ut nullus sit cui ille credat quod nos illi et suis non omne gaudium et omnem uelimus euenire letitiam, optantes scilicet, et Deum omnipotentem incessanter flagitantes, ut non solum in presenti seculo prospere regnet atque per multa temporum curricula uigeat, uerum etiam in futuro cum Christo sine fine beate uiuat, Deum sicut est contemplans.



LXII. NICOLAI EPISTOLA AD ANSGARIUM ARCHIEPISCOPUM HAMBURGENSEM SEU Bulla pro coniunctione episcopatus Hamburgensis et Bremensis anno 864 data.

NICOLAUS episcopus, seruus seruorum Dei, omnibus fidelibus Ecclesie sancte Dei, presentibus et futuris, salutem et apostolicam benedictionem.

Quisquis Dominum, et Redemptorem nostrum Iesum Christum de sinu Patris ad terram pro demonstranda cordibus hominum uera et certa fide descendisse non dubitat, profecto non ignorat, omnes, qui eiusdem fidei per gratiam ipsius participes facti sunt, et precipue nos, qui per primum tante uirtutis ministrum locum precipuum tenemus, hominibus debere lucrandis insistere, et per uniuersas  gentes uerbi semina serere, ac solatia ferentibus ministrare. Nunc autem quia Ludouicus sublimissimus rex per Salomonem uenerabilem episcopum ciuitatis Constantiensis, nostro studuit apostolatui intimare, quod pie memorie Ludouicus [a 1Kb] pius imperator progenitor [b 1Kb] suus, quemdam monachum nomine Anscarium de monasterio Corbeiensi tulisset, et collocasset eum iuxta Albiam fluuium in confinibus Danorum Saxonumque [c 1Kb] in castello, Hammeburg, inter duos episcopatus, Bremensem scilicet et uerdensem. De quibus tollens ecclesias, et decimas ad sustentationem prouehendi prefati iam episcopi clericorumque eius, condonasset in predicto loco, annuente, ac solemnia sedis apostolice priuilegia prebente predecessore nostro bone  memorie Gregorio papa. Cuius et auctoritate in supradicto Nordalbingorum populo sedes constituta est archiepiscopalis in castello superius memorato Hammeburg, et in eadem quoque sede accepto a sede apostolica pallio, archiepiscopus primus ordinatus est Anscarius, cui a prefato [d 1Kb] summo pontifice delegata est cura seminandi uerbum Dei, et animas Deo lucrandi. [e 1Kb] Cuius delegationis et auctoritatis, ac pallii acceptionis pagina nobis est a prefato filio nostro Ludouico rege per iam dictum Salomonem sanctissimum episcopum destinata,  iuxta morem sancte Romane Ecclesie ebullata. Per cuius pagine tenorem hec ita facta fuisse comperimus, sicut pietas nobis iam prefati regis per fidelem uirum Salomonem episcopum intimauit. Unde nos uestigia tanti pontificis et predecessoris nostri Gregorii sequentes, omnemque Deo dignam ibi statutam prouidentiam agnoscentes, magnorum principum uotum, Ludouici uidelicet diue recordationis Augusti, et equiuoci eius filii excellentissimi regis, tam huius apostolice auctoritatis precepto, quam etiam pallii datione, more predecessorum nostrorum roborare decreuimus, quatenus tanta fundatus auctoritate prenominatus Anscarius primus Nordalbingorum archiepiscopus, et post ipsum successores eius, lucrandis plebibus insistentes, aduersus  tentamenta diaboli ualidiores existant. Ipsum filium nostrum iam dictum Anscarium legatum in omnibus circumquaque gentibus Sueorum, Danorum et Slauorum, ac in ceteris ubicunque illis in partibus constitutis diuina pietas ostium aperuerit, publicam euangelizandi tribuimus auctoritatem. Ipsamque sedem Nordalbingorum, Hammeburg dictam, in honorem S. Saluatoris, sancteque eius intemerate Genitricis semper uirginis Marie consecratam, deinceps esse decernimus archiepiscopalem. Atque ut strenui predicatoris episcopi, post decessum dicti Anscarii archiepiscopi, crebro persona tanto officio apta eligatur semper successio  sub diuini obtestatione iudicii statuimus. uerum quia Carolus rex, frater supradicti  regis Ludouici, post decessum imperatoris patris sui, pie memorie Ludouici, abstulit a prenominato loco, qui dicitur Hammeburg, monasterium, quod appellatur Turholt, situm in occidentali Francia, quod illic genitor suus ad supplementum et uictum episcopos et clericis eius dederat, ceperunt, ut fertur, ministri altaris recedere. Deficientibus quippe necessariis sumptibus, ab ipsis recesserunt gentibus, et eadem ad gentes legatio per huiusmodi factum defecit. Ipsa quoque metropolis Hammeburg pene deserta est facta. Igitur dum hec agerentur, defunctus est diecesanus Bremensis, que huic contigua esse dicitur. Cumque sepe dictus rex et hanc diecesim uacantem, et illam nouellam institutionem cerneret deficientem; insuper et utramque  hanc Ecclesiam, Dei permittente occulto iudicio, per barbarorum seuitiam admodum attenuatam; querere cepit, qualiter predicta Bremensis Ecclesia predicte nouelle archiepiscopali uniretur, et subderetur sedi, nostro hoc uotum roborante decreto. Unde per sepe dictum uenerabilem missum Salomonem Constantiensem episcopum, nobis hoc relatum est confirmandum, ac postulatum est nostra auctoritate roborandum. Nos ergo id subtili perpendentes examine, animaduertimus propter instantem necessitatem et animarum lucra in gentibus ostensa, utile fore, omnia que proficua Ecclesie probantur existere, et diuinis non insultant preceptis, licita,  et facienda esse non dubitamus, maxime in tam nouelle Christianitatis plantatione, in qua uarii solent euentus contingere. Quamobrem auctoritate omnipotentis Dei, et beatorum apostolorum Petri et Pauli hoc nostro decreto decernimus, secundum reuerentissimi regii Ludouici uotum, ipsas predictas dieceses, Hammeburgensem uidelicet et Bremensem, non deinceps duas, sed unam esse, et uocari, subdique sedi, que predecessoris nostri decreto archiepiscopali est munere sublimata, restituta duntaxat de Bremensis Ecclesie rebus episcopatui uerdensi parti inde ablata. Nullus uero archiepiscopus Coloniensis ullam deinceps in eadem diecesi uindicet sibi auctoritatem; quinimo et ipsi, et omnibus omnino suademus uere religionis cultoribus,  ut sacra hac legatione fungentibus adiutorio sint et solatio, quatenus gratia huius beneficii plenam mercedem recipere mereantur ab eo qui dixit: Ite, docete omnes gentes; et: Quicunque recipit uos, me recipit . Itaque omnia a dilecto filio nostro Ludouico ad hoc Deo dignum officium deputata, nostra etiam pia eius uota auctoritate firmamus. Et quia casus preteritorum nos cautos faciunt in futurum, omnem quoque aduersantem, uel contradicentem, atque nostris his studiis quoquomodolibet insidiantem anathematis mucrone percutimus, atque perpetue ultionis reum diabolica sorte damnamus, ut culmen apostolicum more predecessorum nostrorum causamque Dei pio affectu zelantes, ab aduersis hinc inde partibus tutius muniamur.  [a 1Kb] Et quia te, carissime fili Anscari, diuina clementia noua in sede primum disposuit esse archiepiscopum, nosque tibi pallium ad missarum solemnia celebranda tribuimus; quod tibi in diebus tuis uti, et Ecclesie tue perpetuo statu manentibus priuilegiis uti largimur, idcirco huius indumenti honor a te seruandus est morum uiuacitate. Si ergo pastores ouium sole geluque pro gregis sui custodia, ne qua ex eis aut errando pereat, aut ferinis lanianda morsibus, oculis semper uigilantibus circumspectant, quanto sudore, quantaque cura debemus esse peruigiles nos, qui pastores animarum dicimur, attendamus, et ne susceptum officium in terrenis negotiis aliquatenus implicare debeas, admonemus; uitaque tua sit filiis tuis uia. In ipsa, si qua  fortitudo illis inest, dirigant, in ea quod imitentur aspiciant. In ipsa semper considerando proficiant, ut tuum post Deum uideatur esse bonum quod uixerint. Cor ergo tuum neque prospera, que temporaliter blandiuntur, extollant, neque aduersa deiiciant. Districtum mali cognoscant, pium beneuoli sentiant. Insontem apud te malitia aliena non maculet, reum gratia non excuset. uiduis et pupillis iniuste oppressis defensio tua subueniat. Ecce, frater carissime, inter multa alia, ista sunt sacerdotii, ista sunt pallii. Que si studiose seruaueris, quod foras accepisse ostenderis, intus habebis. uerumtamen ista omnia superius annexa, ab apostolica  sede beatitudini tue indulta cognosce, si a fide et decretis sancte Ecclesie catholice Romane in nullo deuiaueris. Quod si a fide et institutis sedis apostolice declinare presumpseris, his nostris tibi collatis beneficiis carebis. Porro te pallio uti nonnisi more sedis concedimus apostolice, scilicet, ut successores tui per semetipsos uel legatos suos fidem nobiscum tenere, ac sanctas sex synodos recipere, necnon decreta omnium Romane sedis presulum, et epistolas, que sibi delate fuerint, uenerabiliter obseruare, atque perficere omnibus uite sue diebus scripto se et iuramento profiteantur. Scriptum per manum Zacarie notarii sancte Romane Ecclesie, in mense Maio, Indict. XII, imperante Ludouico imperatore anno suo [a 1Kb] quinto.





LXIII. AD HORICUM REGEM DANIAE.
[Ex Actis Sanctorum, tom. I, pag. 407.]


NICOLAUS episcopus, seruus seruorum Dei. HORICO [b 1Kb] regi Danorum.

Multas omnipotenti Deo gratias egimus in aduentu fratris et cepiscopi nostri Salomonis, qui missus a filio nostro glorioso rege Ludouico et munera tua obtulit et de fide tua, quam etiam ante baptismi gratiam per preuenientem Dei misericordiam iam habere dignosceris, nos plurimum exhilarauit. Et ideo leuantes oculos ad eum, qui solus est uerus et unicus atque omnipotens, incessanter pro salute tua  clementiam eius suppliciter exoramus, ut qui dixit de tenebris lucem splendescere, et sancti sui Spiritus illustratione caliginem ignorantie uel infidelitatis e cordibus illorum, qui credituri erant in nomine ipsius, sua preueniente gratia dissipauit, iamque in te miserationis sue opus ostendere solita pietate curauit; ipse quoque oculos tuos ad cognoscendam ueritatem aperiat, e pectore tuo ignorantie tenebras abigat, duritiam et uelamentum cordis tui remoueat, lumenque tibi uere fidei ac religionis ostendat, atque te ad suam attrahat cognitionem, et ad salutarem fontem et ad perenne regnum et ad uitam perducat eternam; ubi est gaudium sine merore, satietas sine fastidio, salus continua, uita indeficiens, pax non habens finem, et summa manet securitas ac sempiterna  gloria: ubi uidebitur Deus sicuti est, et omnes iusti cum illo regnabunt, et regnum ipsorum nec terminis angustiatur, nec preliis agitatur, nec fine concluditur, nec consummatione finitur. Quod agnoscentes nos, qui fidem Christi tenemus, et Christiani uocamur, credimus in ipsum, qui talem nobis uitam et regnum promisit, ac multo amplius illi seruimus  et colimus pro illa uita, quam pro ista, que tota misera est, tota plena periculis, ubi est meror continuus, satietas cum dolore, sanitas breuis, uita mortalis, iurgia, ac suspecta securitas, et cito deficiens gloria, ubi scriptum est: Militia est uita hominis super terram, et quasi dies mercenarii dies eius : ubi, inquam, regnum breue est, et iugibus bellis concutitur, et post paululum de manu possidentis adimitur, dum etsi non uirtute hominis, tamen conditione mortis aufertur. Desine ergo idola colere, et demonibus iam seruire desiste. Omnes enim dii gentium, dicente Psalmista, demonia; Dominus autem celos fecit. Itaque qui fecit et qui [adde non] factus est, creator et non creatura colendus est. Ecce enim idola tua manu facta, surda, muta, et ceca  sunt; et quam tibi salutem possunt conferre, ipse, queso perpende, cum sibimet nullum auxilium, cum sint sine sensu, ualeant omnino prestare. Deum igitur cole, ipsum adora, ipsi soli singularem seruitutem impende, qui est omnipotens, omnitenens, inenarrabilis, immensus, infinitus, simplex, incommutabilis, incirconscriptus, immortalis, totus bonus, totus misericors, totus sanctus; qui tibi et in hoc seculo auxiliari potest, et in futuro beatificare; qui tibi post mortem uitam dabit que non finitur, et regnum tribuet, si eum perfecte colueris, et amaueris, quod nesciat prorsus occasum, nec sentiat ullum sui status aliquando decrementum. Illuminator omnium Deus omnipotens illuminet cor tuum et ad agnitionem suam perducere dignetur.





LXIu. AD HERMENTRUDEM REGINAM. Gratias agit de muneribus ab ea missis.
[Apud Mansi, Conc., tom. Xu.]

NICOLAUS episcopus, seruus seruorum Dei, HERMENTRUDI gloriose regine.

Deuotionem tuam et fidem quam sublimitatem tuam circa beatorum apostolorum reuerentiam habere perspicimus agnoscentes, dignas Domino Iesu Christo retulimus gratias. Nam et munerum uestrorum diuersis speciebus oblatis non tam censum, quam pium considerantes affectum regine Austrie industriam tuam pretulimus. Siquidem tanto coram  nobis gratius, quam prefate regine, uestra munera suscepta sunt, quanto illa mortali, tu uero, filia carissima, immortali regi, et Ecclesie ipsius principibus, qui cum eo feliciter regnant, et uobis intercessionibus suis solatia conferunt, dona non tam corruptibilia, quam semper mansura, et ante Deum iugiter florentia obtulistis. Et reuera, si illius que  duo tantum minuta in gazophylacium misit, tanto est munus coram Deo acceptum, quantum putas uestra fore grata, que plurima contulistis? imo quod est maius, temetipsam deuotione et fide Domino, eiusque seruis, totis affectibus exhibetis? Omnipotens Deus te incolumen custodiat, dilectissima filia.





LXu. AD RODULFUM BITURICENSEM ARCHIEPISCOPUM EIUSQUE CePISCOPOS. Scribit iterum de Theutgaudo et Gunthario a sede apostolica damnatis, monetque ut ab eorum communione penitus abstineant.
[Apud Mansi, ibid.]

 NICOLAUS episcopus, seruus seruorum Dei, reuerentissimo et sanctissimo confratri nostro RODULFO Bituricensi archiepiscopo, ceu omnibus uenerabilibus fratribus nostris episcopis dieceseos tue.

Nuper, fratres karissimi, uobis scripta, quibus damnationem Theutgaudi et Guntharii dudum archiepiscoporum uestre notam fecimus sanctitati, transmisimus: sed utrum ad uos usque perlata sint, penitus ignoramus. Quapropter que habentur in subditis, uobis mittenda decreuimus; ut que sit apostolica censura et quam iuste in fautores adulterorum commota nostra fuerit auctoritas, experientiam uestram non lateat: quatenus cum apostolica sede de his zelo zelati pro domo Domini sentiatis, quos etiam ante sententiam nostram damnatione  dignos nullo modo dubitaueratis. Ipsi quippe, more pseudoprophetarum, de quibus scriptum est, quod uiderint et prophetauerint falsa, terreno regi, et post concupiscentias suas eunti, fauere studentes, contempserunt celestem regem, ante cuius oculos omne uersutiarum patet argumentum, et quasi aranearum tela omnis callida dissipatur astutia. Insuper ad maiorem sue cumulum damnationis, Ingeltrudem uxorem Bosonis, que relicto uiro proprio cum adultero adultera in eorum diecesibus commorabatur, non solum ad uirum suum repedare minime fecerunt, uel ab omni Christianitatis nomine uinculis illam anathematis innodandam sequestrauerunt, iuxta quod a sancte memorie decessore nostro Benedicto papa, et a nobis per multa fuerat iam tempora monitis  et terroribus conuenti: uerum etiam a nobis cum suis complicibus et fautoribus iam anathematizate, adeo post sibi intimatam sententiam in ipsam a nobis prolatam, fauere consenserunt, ut in suis illam diecesibus degere, et ecclesias intrare, et cum fidelibus in locutione, et cibo ac potu communicare permiserint: imo, ut ipsi coram nobis et sancta synodo sunt professi, licentiam ei copiamque taliter conuersandi tribuerint, et contra ipsos Nicenos canones, quam nos abiecimus ipsi receperint. Que nimirum omnia constat illis fuisse prohibita, sicut ad prefatos nostra indicat super hec remissa preceptio. Itane fratres debuit tam immane sine uindicta exsilire flagitium? et debuit apostolica sedes, sollicitudinem  habens omnium Ecclesiarum Dei, tanti auctores piaculi ad subuersionem fidelium immunes deserere? Et ubi erit quod primus eius sessor tertio a legislatore summo audiuit, Pasce oues meas , si tanta desidia easdem, nullo zelo accensi, nulla utentes uirga, a tam uoracibus lupis permiserimus discerpi? cum, licet indigni pro patribus nati filii, uicem eius agentes, Dei sumus gratia constituti in domo ipsius principes super omnem terram? Igitur quia unum damnatorum, Guntharium scilicet, crebrescens fama diuulgat imperatoris et regnum auribus contra statuta canonica molestiam inferre, et quorumdam fratrum corda fallacibus et suasoriis decipere uerbis, contra id quod aduersus se actum est, uelle impudenti fronte consurgere: nos, ei quia  ita est ab apostolatu nostro, et a sancta sede definitum, nullo modo communicauimus: quin potius ab omni eum communione fidelium, et cum participibus et fautoribus suis, Dei auctoritate iudicauimus penitus esse alienum. Oportet ergo fraternitatem uestram summopere precauere, attentiusque fore sollicitam, ne forte, quod absit, homini herentes peruerso, ab illa petra decidatis, super quam uerus architectus totius domus sue uoluit fundamenta construere, et auctorem prauitatis sequentes, amittatis communionem ipsius, a quo et episcopatus et apostolatus sumpsit initium: per quem etiam uos, per gratiam Dei, non solum episcopi, uerum et Christiani estis effecti. Capiti ergo religionis, id est sancte apostolice sedi, herete: caput autem serpentis praue uidelicet suggestionis,  antequam cor penetret, in prima fronte conterite. Cepimus enim uobis, dilectissimi, uulpes, sicut quidam nos patrum nostrorum hortatus est, que demoliebantur in uineis : uidete ne uos dormientes reperiat, et pro depasta uinea sua is qui in ea uos custodes posuit, desidiam uestram iratus percutiat. Quam rogo ualiditatem uestra poterunt habere iudicia, si nostra quomodolibet infirmantur, de quibus nec retractari licet? uel quod robur concilia uestra obtinere ualebunt, si suam perdiderit sedes apostolica firmitatem, sine cuius consensu nulla concilia uel accepta esse leguntur? Aut legite sacros canones, et synodalia gesta reuoluite, et uidete, quod sedi apostolice, non solum quoslibet metropolitanos, quorum causa eidem est sedi semper  seruanda, uerum etiam patriarchis moris fuisse pro emergentium qualitate damnasse, uel etiam absoluisse; iusque semper et fas habuisse de omnibus sacerdotibus iudicare: ut pote cui facultas est in tota Christi Ecclesia leges speciali prerogatiua ponere, ac decreta statuere, ac sententias promulgare. Quod uestra reuerentia nos non existimet, quia nostra dicimus, in hoc quidquam preter ueritatem dicere, cum Dei potius quam nostra sint, beati Petri meritis Romane sedi collata; et arbitremur, quod nos hic asserimus, etiam uos nullatenus ignorare, et que in presenti pagina scribimus, uos affatim in archiuis uestris recondita possidere. His ita prelibatis, stylum nostre prosecutionis ad fraternitatem uestram raflectimus;  quam utique nisi tanto amoris cultu diligeremus, nequaquam tanto affectu ad declinandum a prauis, ad sectandam equitatem incitaremus. Unde sub diuine maiestatis uos intuitu conuenimus, et coram sanctis angelis, et beatis apostolis eius, merito interdicimus et contestamur, ut sinceritatem communionis uestre nulla prefatorum, Theutgaudi scilicet et Guntharii, uel fauentium illis contagione polluatis, nec societate ipsorum, uel eis communicantium, uestram innocentiam corrumpatis: si tamen nostre communionis et caritatis participes, sicut nunc usque, inueniri per gratiam Dei desideratis: uel si ipsi resultare, uel minime acquiescere his, que a nobis contra se promulgata sunt, forte presumpserint. Alioqui scitote uos ab apostolice sedis communione, gratia et pace, perpetua nostre auctoritatis  sententia sequestrandos: imo quod illi experti sunt, sicut olim decreuimus, uos quoque fore, quod non optamus, penitus incursuros. uerum ut unum uos nobiscum sapere et uelle liquidius ostendatis, hortamur quatenus binos de collegio sacerdotali uestre sanctitatis legatos, omnium uestrorum uices agentes, circa Kalendas Nouembris ad apostolicam sedem destinare curetis: quo temeratorum, semelque damnatorum, et totius mali auctorum, recidiua radicitus amputata presumptione, sancte Ecclesie ex se bonitas generetur, et diuine Trinitati debita laus, et gratiarum actionum sempiterna gloria referatur. Amen [a 1Kb] .





LXuI. AD RODULFUM ARCHIEPISCOPUM BITURICENSEM. Respondet eius litteris et consultis.
[Apud Mansi, ibid.]


NICOLAUS episcopus, seruus seruorum Dei, reuerentissimo confratri nostro RODULFO sancte Bituricensis Ecclesie archiepiscopo.

Susceptis beatitudinis [al., sanctitudinis] tue litteris, humilitatis dono refertis, cunctarumque uirtutum floribus redimitis, multiplices gratiarum cultus omnium bonorum auctori rependimus, tuamque a multis! retro temporibus erga sedem apostolicam agnitam deuotionem plurimum collaudamus, atque ut in hoc salubri proposito perseueres, fraternitatem tuam obnixius adhortamur. Sic enim et sancte  conuersationis pedem quo tendere debeas, perspicacius prenoscere poteris, et superuenientia prauorum iacula preuidere et declinare liberius reuelante Domino preualebis, si in apostolice sedis petra more maiorum presidium tuum locaueris, eiusque fidei, doctrine, uel decretis, arctius inherere contenderis, quam ille sua sacrauit sessione, quem Dominus iehsu Christus Ecclesie sue primum et speciale retinere fastigium, quin et celestis atrii delegit summum constituere ianitorem. Igitur de quo loquimur, beato uidelicet Petro, quamuis solito nunc angustius ecclesiasticis simus occupati negotiis, et ob id  respondere tuis spatiosius nequeamus consultibus tamen sancto tuo satisfacere desiderio cupientes, aliqua ex his inspirante Deo cursim exponere non omittimus.

I. A chorepiscopis asseris multas esse in regionibus uestris ordinationes presbyterorum et diaconorum effectas, quos quidam episcoporum deponunt, quidam uero denuo consecrant. Nos uero dicimus, nec innocentes oportere percelli, nec ullas debere fieri reordinationes, uel iteratas consecrationes. Ad formam enim Septuaginta chorepiscopi facti sunt, quos quis dubitet episcoporum habuisse officia? Sed quia sacri canones uetant ne omnes sibi omnia uindicent, ac per hoc dignitas episcoporum ad chorepiscopos suos uideatur transferri, fiatque uilior honor episcopi,  decernimus nichil in hoc preter regulas ulterius fieri.

II. [9, q. 3, Conquestus.]  Primates enim, uel patriarchas, nichil priuilegii habere pre ceteris episcopis, nisi quantum  sacri canones concedunt, et prisca consuetudo illis antiquitus contulit, diffinimus: ita ut secundum Nicenas regulas sua priuilegia seruentur ecclesiis, preterquam si apostolica sedes aliquam Ecclesiam, uel rectorem ipsius, quolibet speciali priuilegio decreuerit honorare.

III. [Distinct. 23, Preterea.] Preterea sciscitaris, utrum solis presbyteris an et diaconibus debeant, cum ordinantur, manus chrismatis liquore perungi. Quod in sancta hac Romana, cui Deo auctore deseruimus, Ecclesia neutris agitur. Sed et quia sit a noue legis ministris actum, nusquam, nisi nos fallat obliuio, legimus. Ergo ad beati Innocentii pape canonica decreta sanctitatem tuam transmittimus: et que tibi sint in consecrationibus et ordinationibus  obseruanda, principia pagine ad Decentium Eugubinum episcopum misse te affatim edocebunt.

Iu. De his uero qui pro criminibus penitentiam gerunt, et ad cingulum militie reuertuntur, constat eos contra sacras regulas agere. uerum quia crimina non equalia sunt, perhibesque alios horum propter nimiam hebetudinem in desperationem adesse, alios ob hoc ad paganos fugisse, tibi hoc committimus decernendum, nimirum qui loca et tempus regionis illius, modumque culpe, necnon et penitentiam, et gemitus hominum ad confessionem uenientium, presens positus inspicere uales.

 u. [30, q. 1. De his qui.] De his qui filiastros suos ad confirmationem coram episcopis tenent, id est qui filios uxoris sue de uiro priori, dum chrismantur ab episcopis, super se sustinent, si inscitia sicut asseris fit, licet sit peccatum, tamen non usque ad separationem coniugii puniendum. Lugeant tamen, et digna penitentia hoc diluentes, Domino dicant: Delicta ignorantie mee ne memineris.

uI. [33, q. 2. Interfectores.] Interfectores suarum coniugum, cum non addis adulterarum, uel aliquid huiusmodi, quid aliud, nisi homicide habendi sunt, ac per hoc ad penitentiam redigendi? quibus coniugium penitus denegatur, exceptis adolescentibus, de quibus est beati Leonis uigesima quinta decretalium regula, imo indulgentia obseruanda.

 uII. Porro Gloria in excelsis Deo ab episcopis in cena Domini inter missarum solemnia more nostro dicenda est. Pallio uero apostolico eadem die uti illis solis est licitum, quibus solis ab apostolica sede permissum.

Hec quidem inter tanta ecclesiasticorum negotia positi, uix saltim summatim fraternitati tue mittenda decerpsimus. Que nisi incomprabilis dilectio uestra nos memorata uehementius coarctasset, nunc respondere consultibus uestris, innumeris impediti necessitatibus, parumper omitteremus. uerum a caritate tua unum hoc necessario postulamus: scilicet ut cum aliquem forte ad apostolicam sedem miseris, studeat eum tua fraternitas monere, quatenus in redeundo non usquequaque festinus appareat:  eo quod omnium Dei ouium, sicut ipse nosti, cura constringimur; et cum undique ad sedem apostolicam multi diuersa querentes confluant, efficimur tardi ad singulos, dum uolumus benignitatem, et dapsilitatem nostram spargere per diuersos. Sane que in alia apostolatus epistola beatitudini tue intimamus, solum tue solertie sint peruigili cura sectanda, precipuoque studio peragenda. Siquidem circa nos, circaque sedem beati Petri, non est aliud signum deuotionis tue quod polliceris, nisi obtemperantia, et consummatio decretorum, et diffinitionum nostrarum, qui licet indigni, per abundantium tamen gratie Christi ipsius uicarii sumus. Preterea epistolam alteram sanctitati tue delatam, Hincmaro, et ceteris confratribus nostris archiepiscopis, in  regno Caroli filii nostri gloriosi regis Ecclesiam Domini gubernantibus, destinare tua sine mora studeat beatitudo. Optamus sanctitatem tuam nunc et semper bene ualere.





LXuII. AD FRANCONEM EPISCOPUM TUNGRENSEM. Accepta eius professione ueniam indulget, quod particeps fuerat synodi Metensis, hortaturque ut Lotharium regem monitis suis curare studeat.
[Apud Mansi, ibid.]

NICOLAUS episcopus, seruus seruorum Dei, reuerenissimo et sanctissimo FRANCONI episcopo Tungrensi.

Excusationis tue litteris per Richardum uenerabilem  diaconum tuum susceptis, professio sanctitatis tue, qua te in nullo a sede apostolica dissentire manifestas, quamque nobis a te minus quam ab ullis aliis sperabamus offerendam, nos plurimum exhilarauit. Sed confessio nichilominus in Domino exsultare fecit. Eo enim quo ueniam petitis, deliquisse uos procul dubio demonstratis. Et reuera qualiter sine delicto euadere poteratis, qui sedentes in concilio uanitatis, et si non fauendo, certe tacendo; si non scribendo, profecto non resistendo, profanis gestis declaramini consensisse? Ecce enim Dominus per prophetam dicit: Quasi tuba exalta uocem tuam, et annuntia populo meo scelera eorum . Ergo qui non annuntiasti, peccasti: et quoniam uidisti et tacuisti, procul dubio consensisti. uerumtamen  postquam, uiuificante gratia, te fore uiuificatum per confessionem exeuntem aspicimus, quem introrsus labe mortuum putabamus, incomparabiliter exsultamus, et gratias Auctori omnium bonorum immensas exsoluimus. Et hoc iam tibi diuinitus non imputari optamus, quod tibi, quomodocunque excesseris, remitti a Domino postulamus, et quantum in nobis est, ex corde tibi ignoscimus; quod beatum Leonem omnibus qui in Ephesino latrocinio consentiendo errori deliquerant, amputato totius auctore scandali, solo uidelicet Alexandrino Dioscoro, pepercisse non ignoramus. Quid autem mirum, si Guntharius quem dicitis uti uetito sibi officio, apostolicam floccipendere sententiam non metuit, qui diuina precepta toties paruipendisse conuincitur. Claret uero, et  cunctis manifeste datur intelligi, etiamsi nulla alia prauitatis sue prestitisset indicia, qualis ante penam exstitit, qui se post penam talem exhibuit; et quam debite percussionem promeruit, qui etiam post, unde magis percuti debeat, admittere minime recusauit. Eo igitur suadente, nunc apostolicis institutis inobediens errat, quo nuper celestibus oraculis semper obuiasse repertus dicitur: antiquo scilicet aduersario, qui sicut leo rugiens, iuxta primum apostolum, circuit querens quem deuoret . Sed tamen ad propositum redeamus, et uotis tuis, quantum possumus, Deo prestante, misericorditer annuamus. Itaque si Theutgualdum episcopum, sicut profiteris, in catalogo episcoporum non receperis, quousque de eo humanius tractemus, et si Guntharium, ministerium  sibi uetitum usurpantem, non solum inter episcopos non receperis, sed nec ipsi, nec fautoribus eius communicaueris, et ei in scelere permanenti episcopaliter contradixeris, et secundum uires in nullo a constitutis et sententiis ab apostolice sedis presule prolatis deuiaueris; sed de cetero pro fide catholica et correctione fidelium, ac pro conseruandis pontificiis apostolice sedis priuilegiis nobis consenseris, nobiscum pro uiribus decertaueris, fratres quoque et proximos tuos nobiscum sapere hortatus fueris, Deus omnipotens intercessione apostolorum principum Petri ac Pauli, uincula omnium peccatorum tuorum absoluat, et quidquid humanitas, quod in oculis maiestatis eius displicuit.  egisti, tibi misertus indulgeat, et te benedictionis sue gratia replens ad beatitudinem uisionis sue perducat. Ceterum admonemus te, ut si uere episcopus es, uere te ordines, te serues [edit. Rom., salues], in te gloriam regis Lotharii exquiras: ita ut uestra unanimitas nobis arctius herens, uulnus ipsius, admonendo, blandiendo, suadendo, in reliquo autem et breuitatem presentis temporis exponendo, penas inferni [edit. Rom., aperiendo penas inferni] et celestia regna ante oculos proponendo, curetis. Quod agere nullatenus potestis, nisi carnem suam, quam odio habens contra Apostolum a se proiicit [edit. Rom., ipse Apostolus a se proiicit], reciso membro meretricis, nostro et uestro iudicio hortatus, etsi non sponte, saltem inuitus receperit [edit. Rom.,  reiecerit]. Optamus sanctitatem tuam in Christo bene ualere. Data Xu Kalendas Octobris, indictione XIII [al., XIu. HARD.; edit. Rom., XIu].





LXuIII. AD ADuENTIUM EPISCOPUM METENSEM. Approbat professionem Aduentii, eique ueniam et pacem indulget quam optabat.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo ADuENTIO, episcopo Metensi.

Excusationis tue litteras per Theudericum religiosum presbyterum tuum suscipientes, quoniam  his te in extremitate uite positum indicasti, meror nos continuo ingens obtinuit. Sed professio tua, qua te in nullo a sede apostolica dissentire manifestas, quamque nobis a te minus quam ab aliis sperabamus offerendam, inter mestitiam merito letitiam miscuit. Quoniam licet de exteriori homine, cum ipsius priuamur fraterno solatio, doleamus, de interiori tamen, quem exstinctum putabamus, nunc uero per gratiam Dei uiuificatum audimus, incomparabiliter exsultamus. Quamuis autem probabilem tua uideatur habere excusatio rationem, teque innocentem comprobetur ostendere; sufficeret tamen, etiam si qua preteritorum noxa tenereris excessuum, satisfactio, quam in articulo mortis, sicut ipse fateris, positus, litteris datis apostolatui nostro, ut decreueramus,  ostendis. Cuius rei testis est latro, qui in cruce pendens, in ipso momento mortis iam iamque constitutus, confessus est, et hodie mecum eris in paradiso  a Iesu audire promeruit; et propheta subitaneam gementis salutem demonstrans: Cum conuersus, inquit, ingemueris, tunc saluus eris  uerumtamen potens est Deus misericorditer operari, ut qui excusationes tuas, et obedientie promissa suscipientes, de immortali uita tua per id fiduciam sumpsimus, percipiamus etiam in hoc temporali cursu, longeuitate diuinitus tibi concessa, unde et uerbi Dei fructibus multipliciter perfruamur, ac per hoc in Domino gloriemur. Quid autem mirum si Guntharius, dudum archiepiscopus,  apostolicam floccipendere sententiam non metuit, qui diuina precepta toties paruipendisse conuincitur? Claret uero, et cunctis manifeste datur intelligi, etiamsi nulla prauitatis sue precessissent indicia, qualis ante penam exstitit, qui se post penam talem exhibuit: et quam debite percussione promeruit, qui etiam post, unde magis percuti debeat, minime admittere recusauit. Eo igitur suadente, nunc apostolicis institutis inobediens effectus est, quo nuper celestibus oraculis semper obuiasse repertus est: antiquo uidelicet aduersario, qui sicut leo rugiens, iuxta primum apostolum, circuit querens quem deuoret . Illud uero quod dicitis, regibus et principibus uos esse subiectos, eo quod dicat apostolus: Siue regi tanquam precellenti ,  placet. uerumtamen uidete, utrum reges isti, et principes quibus uos subiectos esse dicitis, ueraciter reges et principes sint. uidete si primum se bene regunt, deinde subditum populum: nam qui sibi nequam est, cui alii bonus erit? uidete si iure principantur: alioqui potius tyranni credendi sunt, quam reges habendi; quibus magis resistere, et ex aduerso ascendere, quam subdi debemus. Alioquin si talibus subditi, et non prelati fuerimus nos, necesse est eorum uitiis faueamus. Ergo regi, quasi precellenti, uirtutibus scilicet, et non uitiis, subditi estote; sed sicut Apostolus ait, propter Deum et non contra Deum. Superfluum autem iudico, quod in conuentu episcoporum capitula S. Leonis pape,  ac Antiocheni concilii quidam, ut asseris, legerint. Quoniam si sanctus uir metropolitanos singularum prouinciarum episcopos ius tradite sibi antiquitus dignitatis intemeratum habere decreuit, priuilegia tamen huius sedis non abstulit, et huic diuinitus iura concessa non minuit. Quia sicut ipse scribit ad Anastasium Thessalonicensem, ac per eum ad omnes : Inter beatissimos apostolos in similitudine honoris fuit quedam discretio potestatis; et cum omnium par esset electio, uni tamen datum est ut ceteris preemineret. De qua forma episcoporum quoque est orta distinctio, et magna ordinatione prouisum est, ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia; et  rursus quidam in maioribus urbibus constituti, sollicitudinem susciperent ampliorem, per quos ad unam Petri sedem uniuersalis Ecclesie cura conflueret, et nichil usquam a suo capite dissideret. Itidem ipse alibi, ut de componendis atque compositis relatio sibi plena mittatur, precipit. Rursus si fatetur Antiochenum concilium : Per singulas regiones conuenit nosse, metropolitanum episcopum sollicitudinem totius prouincie gerere, quid preiudicat sedi apostolice sollicitudinem habenti non solum unius prouincie sed et totius Ecclesie? cum idem concilium magis metropolitas cerceat, refrenet, et arctet, dum eos non amplius quam suarum prouinciarum dicat sollicitudinem gerere. Quorum enim quis sollicitudinem gerit, et iudicium pretendere  necesse est, ut beatus papa Innocentius ad Alexandrum Antiochenum scribens : Quorum enim, inquit, te maxima exspectat cura, precipue tuum debent mereri iudicium. Ergo quia totius nos Ecclesie maxima cura prestolatur, nostrum precipue debet Ecclesia tota procul dubio iudicium promereri. Sed tandem ad propositum redeamus, et uotis tuis, quantum possumus, Deo prestante, misericorditer annuamus. Itaque si Theutgualdum, dudum episcopum, sicut profiteris, in catalogo episcoporum non recipis, quousque de eo humanius tractemus, et si Guntharium ministerium sibi uetitum usurpantem, non solum inter episcopos non susceperis, sed nec ipsi, nec fautoribus eius communicaueris, et regi in scelere permanenti episcopaliter  contradixeris, et secundum uires in nullo a constitutis et sententiis ab apostolice sedis presule prolatis deuiaueris, sed de cetero pro fide catholica et correctione fidelium, ac pro conseruandis pontificis [al., pontificiis] sedis apostolice priuilegiis nobiscum senseris, nobiscum pro uiribus decertaueris, fratres quoque, et proximos tuos nobiscum sapere hortatus fueris, Deus omnipotens, intercessione apostolorum principum Petri ac Pauli, uincula omnium peccatorum absoluat, et quidquid humanitus quod in oculis maiestatis eius displicuit egisti, tibi miseratus indulgeat, et benedictionis sue gratia te replens ad beatitudinem uisionis sue perducat.





LXIX. AD ADONEM uIENNENSEM ARCHIEPISCOPUM. Innocentii I pape auctoritate docet inferiores Ecclesias a Romanis consuetudinibus non debere recedere.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri nostro ADONI sancte uiennensis Ecclesie archiepiscopo.

Sepe sanctitatis uestre litteras suscepimus, que nos monebant et obnixe rogabant, ut de ecclesiasticis causis Ecclesiam uestram qualiter agere deberet instrueremus. Unde nobis nichil melius uisum est ut sanctitatem uestram ex decretis et institutis predecessorum nostrorum doceremus, qui quo ordine Ecclesia cui Deo auctore preesse dignoscimur, siue  alie ab ipsa longe lateque fundate uersentur, in scriptis suis euidentissime nobis tenendum reliquerunt. Beatissimus Innocentius papa ad Decentium episcopum Eugubinum, quod tue sanctitati semper memorari uolumus, ita instruendo posuit. Si instituta ecclesiastica, ut sunt a beatis apostolis tradita, integra uellent Domini sacerdotes obseruare, nulla uarietas, nulla diuersitas in ipsis ordinibus ac consecrationibus haberetur. Sed dum unusquisque non quod traditum est, sed quod sibi uisum fuerit hoc existimat esse tenendum, inde diuersa in diuersis ecclesiis aut tenere aut celebrare uidentur: ac fit scandalum populis, qui dum nesciunt traditiones antiquas humana presumptione corruptas, putant  sibi aut ecclesias non conuenire, aut ab apostolis ipsam contrarietatem inditam. Quis enim nesciat aut non aduertat id quod a principe apostolorum Petro Romane Ecclesie traditum est ac nunc usque custoditur, ab omnibus debere seruari, ne superduci aut introduci aliquid quod aut auctoritatem non habeat, aut aliunde uideatur accipere exemplum? Item post alia. Oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis affectionibus student, caput institutionum uideantur amittere. Item post alia: Si predecessores tui minus aliquid aut aliter tenuerunt, idcirco nunc respondemus non quod te ignorare credamus, sed ut maiore auctoritate uel tuos instituas, uel si qui a Romane Ecclesie institutionibus  errant, aut commoneas, aut iudicare non differas, ut scire ualeamus qui sint qui aut nouitates inducunt, aut alterius Ecclesie, quam Romane existimant consuetudinem esse seruandam. Data III Idus Decembris, indictione XIII.





LXX. AD GALLIONEM SENENSEM ACHIEPISCOPUM. Fragmentum.--- Altera parte absente, definitiua non feratur sententia.
[Gratian. II, c. 3, q. 9, c. 12.]

Reuera iustus mediator non est, qui uno litigante, et altero absente, amborum emergentes lites decidere non formidat. His ita premissis, uolumus, et apostolica auctoritate monemus, ut si presbyter, de quo agitur, post excommunicationem suam, apostolicam  sedem adire uoluerit, nullus iter eius impedire presumat.





LXXI. SERMO NICOLAI PAPAE I, Quem de Rothadi causa ex ambone in missa fecit in basilica sancte Marie ad presepe, die uigiliarum natiuitatis Domini.
[Apud Mansi. Conc. tom. Xu.]

Propter eos, fratres, qui non semper adfuerunt nobiscum, necesse est sanctitati uestre causam Rothadi fratris et cepiscopi nostri, quantum Dominus donauerit posse per ordinem reserare; quatenus una nobiscum negotium illius ad liquidum noscens fraternitas et unanimitas uestra, nobiscum etiam, et de priuilegiis apostolice sedis, seu sancte Romane  Ecclesie, a quibusdam nequiter imminutis et euacuatis doleat, et zelo feruentiori accensa, de his recuperandis sollicita sit et intenta, ac de tanto uiro, Rothado uidelicet, consacerdote nostro, retractare ac premeditari studeat; quatenus is qui semper a finibus terre, ut ita dicam, ad nos et prius absens clamauit et beati Petri apostolorum principis memoriam inter seuientium linguas obliuioni non tradidit; sed de monasteriali districta custodia, uelut Ionas de uentre ceti, et Daniel de lacu leonum, ad Dominum et ad dilectores uel dilectos apostolos eius uociferatus est, et deinde abstractus, licet destitutus uel exspoliatus, atque omni ex parte attenuatus, tandem Deo duce presidium suum, id est sedem  Petri, in qua spei ac fiducie sue pedes ac si supra firmam petram statuerat, requisiuit, et plurimis difficultatibus et incommodis, atque impedimentorum retinaculis Dei destructis uirtute, quod inhianter et anxie desiderauit adeptus est; cum consolatione, et auxilio, ac omnis pristini sui status recuperatione, ad exemplum et fiduciam multorum recedat: et priuilegia sancte Romane Ecclesie, seu sedis apostolice, semper intemerata, minime ulterius hec uiolare presuirentes, consistant atque permaneant. Denique, fratres, cum presens Rothadus a multis fuisset retro temporibus, a metropolitano suo, et quibusdam sectoribus suis, etiam a sublimiori seculi persona incessanter obseruatus, ut aliquo modo eorum insidiis caperetur, et Dei gratia protectus  nunquam omnino capi potuisset; tandem pro quodam presbytero qui in turpi fuerat flagitio deprehensus, et membris genitalibus detruncatus, materiam inimici eius aduersus eum lesionis sumpserunt, eo quod sceleratum illum presbyterum ab officio remouisset, et post tres annos, quod canones non admittunt, minime nullam uocem proclamationis habentem restituere uoluisset. Cuius rei gratia facto concilio generali, quod sine apostolice sedis precepto nulli fas est uocandi, uocauerunt hunc episcopi, quos, Hincmari Rhemorum archiepiscopi suggestione, regia fecerat iussio conuenire, quatenus rationem de illo presbytero coram synodo redderet. Qui libenter quidem primum perrexit: sed postea, cum uidisset eorum alios quidem timore regis Caroli qui aderat obsessos,  alios autem fauore Hincmari, hosti sui, pellectos, iudicium ipsorum rationabiliter deuitans, ut pote quorum hos quidem iam patiebatur infestos, alios autem iam ex precedentibus iudiciis habebat suspectos, sedis apostolice iudicium postulauit, et in urbe Roma, canonum fultus auctoritate, agendum sibi negotium proclamauit. Quo audito Hincmarus ad modicum quidem licentiam illi Romam ueniendi concessit, sed post paululum penitus impediuit. Siquidem, rursus conuocatis quibusdam episcopis, iussit hunc ad synodum examinandum accedere. Qui hec audiens respondit se apostolicam sedem appellasse, ac eius petiisse iudicium, et idcirco non posse ad illud conuenire iudicium, quia non esset licitum a maiori ad minorem prouocare prorsus auctoritatem.  Quamobrem nimis absurdum est quod Hincmarus fingit dixisse Rothadum, postquam ad iudicium sedis apostolice prouocauit, iterum mutata uoce aliorum iudicia postulasse. Quod etiamsi ita fuisset, sicut uestra nouit fraternitas, ab illo fuerat emendandum, et ne a maioris auctoritatis examine ad minoris ualetudinis prouocasset iudicium, corrigendum. Licet nullis pateat indiciis a nostro illum ad alterius cucurrisse iudicium, quem constat in ipso articulo contra se preferende sententie sedem apostolicam appellasse. At qui ab illa se iudicari poposcerat, et coram omnibus exclamauerat, iustum non foret, si ad eorum se iudicia conuertisset; quamtis et ipse sedem apostolicam si nullatenus appellasset;  contra tot tamen et tanta decretalia se efferre statuta, et episcopum inconsulte deponere, sicut uos bene nostis, non debuerunt. Quomodo uero alios iudices elegit Rothadus, cum in illo scripto, per quod fingunt eum a nostro ad suum iudicium prouocasse, nec nostrum spreuisse, nec illorum petiisse iudicium iudicetur? precipue cum si iudices preter nos elegisset, et certum numerum eligendorum iudicum expressisset, et non utique fraternum solatium sicut per illud scriptum postulauit, solummodo postulasset. Utrum tamen ipsum scriptum a Rothado missum sit, necne, certissime nescitur: quoniam alterius, et non Rothadi, homo fuisse conuincitur, qui scriptum portasse noscitur. Quanquam etsi nunquam prouocasset nunquam omnino preter scientiam  nostram deponi debuerit: quia sacra statuta et ueneranda decreta episcoporum causas, ut pote maiora negotia, nostre diffiniendas censure mandarunt.





LXXII. EPISTOLA NICOLAI AD CLERUM ET PLEBEM ECCLESIAE ROMANAE. Absolutio et restitutio Rothadi episcopi.

NICOLAUS, episcopus, seruus seruorum Dei, sancte Romane catholice ecclesie episcopis, presbyteris, et diaconibus, et cuncte in Christo generalitati Romane plebis.

Notum sit dilectioni uestre, fratres mei et filii karissimi, quod quidam Gallorum episcopi, zeli et inuidie diaboli facibus accensi, quia mors, sicut  scriptum est, per inuidiam introiuit in orbem terrarum , huic fratri nostro Rothado, uenerabili uero, insidiantes, et per octo circiter annos quemadmodum illum proprio priuarent episcopatu, iudicio meditati sunt. Sed cum diutissime laborantes, nichil discriminis potuissent super eum inducere, nouissime mundanis potestatibus usi, depositionis sententiam in eumdem, sedem apostolicam appellantem, immanissime protulerunt, et in minutionem et abominationem priuilegiorum sancte Romane Ecclesie, imo beati Petri apostolorum principis, gradu proprio pulsum, carcerali custodie manciparunt. Unde istum clamantem ut adducerent, et ad nostrum illum iudicium ad quod ante depositionem, et postea impretermisse prouocauerat, cum suis  uicariis, qui illum si ualerent accusatione digna appeterent, destinarent, plurimis epistolis eisdem episcopis iussimus et hortati sumus. Sed ecce, dilectissimi, sicut ipsi scitis, sex mensibus iam presente Rothado Rome apud nos manente, et nobis accusatores uel uicarios eorum prestolantibus, nullus qui hunc accusaret adesse uidetur. In quo, fratres, quid aliud datur intelligi, nisi quod sanctus papa dicit Bonifacius, quia sicut qui est innocens ut absoluatur querit, ita iudicium nocens subterfugit? uerum nos, Deo auctore, beatorumque principis apostolorum Petri apostoli fulti suffragio, decessorum quoque nostrorum secuti uestigia, priuilegia sedis apostolice; que illi male fregisse probantur, recuperare studentes,  iam fatum uirum, presentem uidelicet Rothadum, pristino gradui, pristinis officiis ac pristino episcopatui restituimus, et per omnia talem eum reddimus, qualem illum fuisse constat ante excommunicationis et depositionis sententiam in eum prolatam, uel quando sedem apostolicam appellabat et canonice prouocabat.





LXXIII. AD CAROLUM CALuUM REGEM. Hortatur ut Rothado restituto faueat, et res eius Ecclesie ablatas reddi iubeat.
[Apud Mansi, ibid.]

NICOLAUS episcopus, seruus seruorum Dei, dilecto filio CAROLO glorioso regi.

 Quanquam Rothadum uenerabilem episcopum, sedem apostolicam appellantem, Domini sacerdotes, qui in regno uestro Ecclesias sibi commissas gubernant, in contemptum beati apostolorum principis Petri, per quem apostolatus et episcopatus in Christo cepit exordium, cuiusque, licet immerito, agimus episcopatum, priuare nunquam debuerant: tamen quia hoc presumpserunt, imo conati sunt agere, equanimiter satis pro uestra deprecatione pertulimus, et ut tantam temeritatem corrigerent, eis hortamenta et precepta potius quam flagella sepius adhibuimus. Sed horum, imo huius contumacie, nullus auctor, nisi Hincmarus Rhemorum episcopus exstat, qui et predictum Rothadum, etiamsi nunquam ad nostra prouocasset iudicia, nequaquam deponere debuit;  sed contemptis nobis, quantum ex se fuit, deposuit, et multitudinem iussionum nostrarum ut peripsema duxit. Denique cum nostris auribus fuisset ipsius Rothadi depositio intimata, mox epistolam apostolatus nostri misimus, qua iussimus iam fatum Rothadum aut honori, Ecclesie proprie restitui, aut Romam cum aliquibus de episcopis uel uicariis eorum qui illum damnasse uidebantur, in presentiam nostram dirigi; aut certe, si neutrum fieret, tandiu post triginta dierum spatium depositores eius a missarum solemniis uacarent, quousque nobis super his obedire curassent. De qua etiam epistola uestre tunc intimauimus excellentie; sed hanc frater Hincmarus, quid dicam audire, cum uidere illam, more Dioscori uelatus, neglexerit? Ne quem uero moueat  quamobrem Rothadum episcopum Romam uenire, uel apud nos audiri ac iudicari iussimus, nouerit canonicam super hoc paternam traditionem, ac specialem prerogatiuam apostolice sedis, nos exstitisse zelatos atque secutos. Denique ut pauca de multis commemorem, si aduersus prouincie metropolitanum episcopum uel clericus habeat querelam, iuxta Chalcedonenses regulas iubetur ut petat primatem dieceseos aut sedem regie urbis Constantinopolitane, et apud ipsum iudicetur. Quod tamen nulli dubium est multo magis apud Romuleam urbem, quam apud Constantinopolitanam, esse penitus obseruandum. Nam et ipse Rothadus, secundum Sardicense concillum , agendum sibi negotium in urbe Roma  clamauit; et beatus Innocentius papa sine preiudicto Romane Ecclesie precipit , cum cause uel contentiones inter clericos, tam superioris ordinis quam etiam inferioris, fuerint exorte, nulli licere, relictis his sacerdotibus, qui in eadem prouincia Dei Ecclesiam nutu diuino gubernant, ad alias conuolare prouincias. Sed et papa Iulius, Orientalibus scribens , utramque partem, Athanasii scilicet et aduersariorum eius, accelerare presentiam, quatenus utraque parte presente audiretur reus, et ab omnibus condemnatus de cetero cohiberetur a sacerdotio. Oportebat, inquam, primum hoc fieri, et tunc uacante loco alterum constitui. In quibus tamen omnibus multipliciter adhuc contempti, per Odonem post hec uenerabilem episcopum,  ad eadem rursus inter multa monita misimus, uidelicet ut Rothadus, eductus de monasteriali custodia, uel prioris Ecclesie proprio redderetur honori, uel Romam cum uicariis episcoporum, qui depositioni illius consenserant, in conspectu nostro examinandum destinarent, aut post triginta dies nec ipse Hincmarus, nec ceteri episcopi qui eum damnauerunt, licentiam faciendi missas haberent. Sed denuo frater noster Hincmarus, in contumelia nostra uersatus, non solum non obedire nobis delegit, uerum etiam epistolam nostram; quam ad eum et ad episcopos qui in depositione Rothadi sibi consenserant, miseramus, apud se per quatuor menses retinens, que de Rothado decreuimus, etiam inter hec diuersis aliis pro hac eadem causa nostris  epistolis per nonnullos directis crebro contemptis, agere recusauit. Preterea Rothadum, de monasteriali custodia eductum, in ciuili commutari precepit. Tandem aliquando nobis scribens, misisse una cum ceteris episcopis uicarios suos, qui cum Rothado in nostram presentiam peruenirent; sed dictum illis esse nullum sibi aditum Italiam penetrandi pre custodibus fore, qua de re unde uenerant rediisse. Quo facto quid inanius uel stultius estimari potest, quam ad solum uacuum sermonem, nulla persona sibi resistente nulloque sibi aduersario certo contradicente, deserere tantum opus et sine ulla utilitate retrouerti? Presertim cum si certissime eos impeditos quo minus commissa sibi responsa uel ecclesiastica negotia consummarent,  comprehendissemus, zelo competenti succensi, tanto contra huiusmodi temeratores feruentius inueheremur, quanto hanc impietatem ab ipsis fuisse patratam certius nosse utique uideremur. uerum hec lusorie nobis illi uel dicunt uel operantur, cum ecce biennium transierit ex quo diuersis modis pro iam fato uiro laborantes, modo hoc, modo illud eis proponentibus, nichil omnino profecimus: sed adhuc dissimulamus, adhuc operimur; et ut cum beato Simplicio papa dicamus, nolumus exaggerare quod gestum est, ne cogamur iudicare quod dignum est . Nam docente sancto eque papa Zosimo , contumelie studio fit quidquid interdictum toties usurpatur.  Sane his interim omissis considerare libet quia prius Odo uenerabilis episcopus presentialiter positus, et inde ceteri nostri legati nichil accusationis aduersus Rothadum episcopum se detulisse testati sunt; et illi episcoporum uicarii, qui ab ipsis suis presulibus, ut rationem deiectionis Rothadi exponerent, mitti dicebantur, nobis professi sunt, scribentes ab itinere quod non ad accusandum Rothadum fuerint a suis antistitibus destinati. Presertim cum sepedictus Rothadus in apostolica quam petiit sede, ecce octo circiter mensibus sit commoratus, et qui hunc accusaret nullum nos penitus uidere potuerimus. Ergo cum ita sit, restat ut qui nullum patitur accusatorem, nullo merito sustineat omnino sue integritatis dispendium. Denique tunc constat  accusatorem examen subterfugere, quando se iustas posse querimonias habere desperat. Sic nimirum Iudei lapidibus adulteram mulierem obrui debere putabant; ubi ad uerum iudicium hanc detulerunt, et quod existimabant uidere non uiderunt, et quod non putabant audire audierunt, confusi et reueriti discesserunt. Sic ergo, sic depositores Rothadi, cum ad examen iudicii, in quo iidem inimici fuerunt, ipsi accusatores et iudices, uenerunt, in faciem ipsius, quem supprantare uoluerunt, immobiles perstiterunt. At ubi ad nostrum prouocatum est iudicium, in quo Deo reuelante ueritas si exaggeraretur, in lucem claresceret omnia falsitatis argumenta destructa sunt, et fabricatores mendacii terga subito conuerterunt. At uero Rothadus episcopus, conscientia  purus, conuersatione innocens, columbarum simplicitate ac prudentia serpentis insignis, cum ad examen Romane Ecclesie uentum esse perspexit, ubi nullum suspectum habet, nullum inimicum passus est: ubi, inquam, ut sanctus ait papa Celestinus , semper catholicis subuenitur, iudicium non timuit, examen suum renouari petiuit, et quidquid a nobis deliberari cerneret, libenti suscipiendum mente disposuit; quia, ut beatus ait Bonifacius papa , nullus dubitat quod ita iudicium nocens subterfugit, quemadmodum ut absoluatur qui est innocens querit. Ergo uideant accusatores, uel damnatores Rothadi, qua intentione cum eo iudicium subire refugerint: quia Rothadus, qui est auctore Deo innocens, concilium  sanctorum non solum non subterfugit, sed et magnopere postulauit. Itaque sciat sublimitas uestra, Deo opifice a nobis sepefatum episcopum pristine dignitati et Ecclesie restitutum. In quo utrum ueritate fulciatur quod de uestra dilectione a nonnullis refertur, modo patebit. Si enim millia gemmarum et pretiosarum specierum beato Petro daretis, nec illi tam accepta nec nobis, quam si nobis super hoc obediatis profutura existerent: nimirum cum illius sit hominum salutem exquirere, non cumulos thesaurorum coaceruare. Fauete tandem quesumus, nobis pro crebro dicto uiro toties adeuntibus, et Ecclesiam sibi commissam recipiendi per uos non impedimentum, sed presidium prorsus inueniat. Ne,  quesumus, dicatur de nobis procedente tempore, quod nunc de Theodorico scripto profertur . Qui ante patrimonii uel ecclesiarum, quas amiserat, receptionem, papam Symmachum, ut pote Arianus et sceleratissimus rex, cum impugnatoribus suis in disceptationem confligere iussit, cum potestate eius omnia que per suggestiones inimicorum suorum amiserat, reddenda ab honorabilium Italorum episcoporum concilio iussa fuissent, et legaliter prius statui pristino redditus, tunc ueniret ad causam, et si ita recte uideretur, accusantium propositionibus responderet. Cuius rei documento et aliis nonnullis decretis et exemplis imbuti idipsum de Rothado episcopo nos quoque decreuimus. Quapropter obtestamur et obsecramus ut piis nostris  monitis, non prauorum hominum suasionibus, pareatis; scientes quia si pessimo regi, quod absit, uos equiparantes, super hoc nobis negotio concordantes obaudire renuitis, uos procul dubio de caritate et memoria nostra deletos. Quoniam ita Dei et apostolorum auctoritate decreuimus et statuimus ut quicunque sepe memorato Rothado episcopo ad recipiendam Ecclesiam sibi olim commissam, uel ad episcopale ministerium peragendum, aliquatenus impedimento fuerit, donec acquiescat et ad illi resistendum conatus deponat, a sacrosanctis mysteriis et ab ecclesie fieret ingressu remotus, atque ab omni communione fidelium sequestratus. Preterea uestram uolumus nosse experientiam, nostris auribus fuisse multis referentibus intimatum, quod diuerse  res et nonnulla presidia sancte Suessionice Ecclesie iuri competentia, ab inuasore ibidem consecrato exstitissent pro libitu disposita, et in beneficium data: uel etiam, eo iusto Dei iudicio decedente, ab excellentia uestra quibusdam hominibus eque in beneficio collata. Quamobrem etiam et in hoc dilectionem uestram hortamur atque precamur, ut eadem presidia et ipsas res, quecunque et ubicunque sint, iam fate Ecclesie restitui pia uestra precipiat eminentia, et ut cuncta iuri eius reddantur uestra satagat excellentia: ita ut secundum sacrorum canonum sanctionem, in potestate episcopi res omnes Ecclesie consistant, et ille secundum timorem Dei, quibus uoluerit, et quomodo uoluerit, illa dispenset; quod tamen uestre pietatis pro amore  Dei et apostolorum principum ac nostro fieri satagat industria. Scientes profecto quia qui his rebus frui uoluerit, et eas prefate Ecclesie reddere forte distulerit, nos hunc ab Ecclesie finibus anathematis nexibus irretitum, et sacrosanctis mysteriis sequestratum, ueluti profanum eliminamus et quasi rapacem et impium et a contubernio fidelium procul dubio abiicimus.





LXXIu. AD HINCMARUM ARCHIEPISCOPUM RHEMENSEM. Rothaaum legitime restitutum ostendit; suam illi ecclesiam et res ablatas reddi iubet; tum ubi respirarit, cum eo Rome confligi, si libeat.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri nostro HINCMARO Rhemensi archiepiscopo.

Si coram tue prudentie oculis ullus esset paternorum canonum uel apostolice sedis respectus, nunquam Rothadum Suessonice urbis episcopum sine nostre tentasses scientie notione deponere. Precipue cum negotium quod merito inter maiora  connumeratur , uentilanti et multipliciter rimanti tibi adeo de se difficiles exitus daret, ut octo circiter annos ut deponeretur elaboraueris, et in tanta perplexitate causarum, et in tanta intercapedine temporum, nullam beati Petri memoriam prorsus habueris. Cuius contra is qui deponebatur mentionem faciens, tua decernente religiositate, proprio gradu caruisse dignoscitur. Et cum in suis opportunitatibus ad sedem apostolicam beatitudo tua scripserit, et ab illa sibi manum porrigi contra falsos fratres poposcerit, et quedam priuilegia concedi sibi petierit, in causa Rothadi solum, quasi eius solatii non indigua, sedis apostolice non memor fuit, nec utique uisitatrix. Quinimo contra appellantem hanc eumdem uenerabilem uirum, tanta molimina  tantaque preparare machinamenta minime formidasti, ut postquam data sibi Romam ueniendi licentia fuerat, priusquam tibi et regi ualefaceret, postea hunc a nostro examine ad tua, ut ita dicam, tribunalia deduxeris , et ingredi pretorium nolentem depositioni tyrannico more subiiceres, occasionem sumens de quadam epistola, tanquam Rothadus, postquam ad nostrum appellauerat iudicium, rursus ad uestrum mutata uoce prouocasset examen, quod omnino falsum est. Illa nempe epistola, per quam hoc conaris frui, sicut ueritate claret, et apud nos subtili ualde inuestigatione repertum est, fratribus a Rothado mittebatur,  quos tecum contra se conspirasse non nouerat, ac eos per hoc nec suspectos habebat. In qua uidelicet epistola non nostrum iudicium aspernatur, non sedem apostolicam spernit, nec aliena iudicia postulat, nec electorum iudicum numerum exprimit, quinimo nec nomina memorat; sed solum fratres et cepiscopos de sua certificat innocentia, et hos reddit intentos, quatenus si forte apostolatui nostro, secundum sacrorum indulgentiam canonum, scribere his examinis renouandi gratia in finitima positis placeret; ut ipse illo in tempore nobis suggestum ire meditabatur, et nos quoque acturos putabat, sue consuleret innocentie, ac iusto libramine causam suam, secundum dispositionem nostram, sine  acceptione personarum exsequeretur . Sed arguta sapientia tua, utinam in bono accepta, fomitem iudicii et materiam dispositionis aduersus Rothadum assumpsit, et ab itinere sedis apostolice reuocauit, et continuatim sedem apostolicam appellantem damnauit, et carcerali custodie mancipauit: cum etiamsi nullus a uestro iudicio prouocasset, priuilegia tamen apostolice sedis uos obliuioni tradere nullatenus debuissetis, quibus uenerandi canones iudicia totius Ecclesie ad hanc deferri iubent, et ab illa, sicut Gelasius meminit, nusquam appellari sanxerunt; ac per hoc ipsa de omnibus iudicare, ab illa uero nulli est appellare permissum; sed etiamsi ad uestrum prouocasset a nostro iudicio, a uobis exstabat tanquam erroneus  corrigendus; quinimo nec ante specialiter fuerat corrigendus, quia uobis peculiarius erat penitus amplectendus. At ubi obdurato mentis intuitu hec omnia postposuisse contra spem dolenter audiuimus, missis litteris nostris precepimus ut eum de carceris angustia educeres, et aut mox pristino gradui redderes, aut illum cum uicariis tuis et episcoporum qui depositioni eius consenserunt, in nostram presentiam destinares. Quod si neutrum ageres, post triginta dies postquam illa nostra lecta fuisset epistola, nec tu, nec ullus eorum qui in hoc tibi consensum prebuerant, missarum solemnia celebraret, donec que sibi pro Rothado a nobis fuerant imperata perficeret. Quam contemplatus, etiam solo tactu tuo indignam iudicans, Dioscorum in hoc imitatus,  saltem hanc legere nullo modo consensisti. Unde Rothado adhuc in custodia demorante, per Odonem uenerabilem episcopum eadem tue sanctitati, et ceteris complicibus tuis, per epistolas uobis rescribentes iniunximus: addentes pariter quod si nobis de cetero inobedientes essetis, nos iam uirum Rothadum pristine dignitati et Ecclesie redintegraturos, et uobis condignam uicissitudinem reddituros. Quas fraternitas tua IX Kalendas Iulii, ut fertur, suscipiens, per quatuor circiter menses neminem has passus es intueri. Post hec autem Rothado, tandem de custodia educto licentiam Romam ueniendi uix quidem dedisti; sed uicarii quos cum illo mittere debuisti, usquequo uoluerunt profecti, suis nobis de itinere significauere, dictum illis fuisse quod  nullus pre hostibus penetrande Italie sibi pateret accessus, et precipue quod eorum quorum auxilio fulciri debuerant, frustrarentur obuentu. Subdentes insuper quia si peruenire Romam utcunque ualuissent, nullam aduersus Rothadum omnino deferrent calumniam. Et his ita gestis, quia primum quidem presumptiones preuaricationesque uestras sumus experti, deinde uero inobedientia et tergi uersatione tua comperta, atque deinde Rothado penes nos sine ullo accusatore octo circiter mensibus iam retento et diutius ac subtilius examinato, uobis et uicariis uestris clamantibus nil uos aduersus eum accusationis habere, quid nisi ut, secundum promissionem superius memoratam, tandem pristino episcopatui  redderetur, omnino restabat? Quod per nostram mediocritatem iam nunc factum tua nosse poterit prorsus industria. Cui rei monemus omnimodam patientiam exhibere tua non negligat utcunque solertia, ne talionem reddere tibi, sicut dudum promisimus, nostra cogatur auctoritas . Hec quippe nos in Rothado idcirco noueris operatos, ut priuilegia sedis apostolice, que male a uobis uiolata esse uidebantur, et a nobis tot impensis laboribus, uestra resistente contumacia, recuperari non poterant, auctoritate apostolica et canonica Patrum deliberatione, pristino tandem et proprio decorarentur honore. Ceterum si forte quis aduersus Rothadum uoces habet, uel si ipse a sanctitate tua iustas contra se hactenus  sustineat querimonias, uolumus et decernimus ut, utraque parte conueniente, quidquid illud est, coram nostra speciali presentia dirigatur. Quod si nullus calumniis coram apostolatu nostro sepefatum uirum impetere uoluerit, que de illo decernimus illibata et imminuta consistant. Tandem aliquando unum e duobus, quod uult fraternitas tua, sibi a nobis optione proposita eligat; quia utrumque canonicum est, utrumque ad sedis apostolice pertinet priuilegium. uidelicet aut que de sepefato fratre et cepiscopo nostro Rothado disposuimus adimplens, in nullo refragatrix, sed exsecutrix inueniatur: aut certe Romam coram nobis, seu sancta Romana Ecclesia, cum ipso conflictum sumptura, et pro hoc altercatura, properare sine dilatione maturet. Ita  duntaxat ut prius ipse Rothadus cunctis ablatis, sicut statuimus, recuperatis honoribus, et uires longo tempore fessas priori ualetudini redditus resumens, diutius possideat et suis omnibus perfruatur. Quod si neutrum sine procurata mora fortassis agere uolueris, et resultare his que de illo statuimus solito more ulterius curaueris, ab omni sis sacerdotali dignitate, Dei per nos iudicio, et auctoritate sedis apostolice, de cetero sequestratus, ita ut nunquam locum satisfactionis aut ordinis restitutionem operiaris.





LXXu. AD UNIuERSOS EPISCOPOS GALLIAE. Ut Rothadum a se restitutum benigne suscipiant: ubi multa de sedis apostolice priuilegiis, et de pontificum Romanorum decretalibus copiose disserit.
[Apud Mansi, ibid.]


NICOLAUS episcopus, seruus seruorum Dei, reuerentissimis et sanctissimis confratribus nostris archiepiscopis et episcopis apud Gallias constitutis.

Quamuis singularum Ecclesiarum, que propter diuersitatem terrarum multe esse dicuntur, cum una sit et unica Sponso suo, sicut ipse in Canticis canticorum dicit: una est columba mea ; et per Psalmistam: Erue de manu canis unicam meam ; pastor, et episcopus, ac pontifex  Dominus noster iehsu Christus, qui hanc creauit et redemit, existat: ita ut ille ueraciter ac principaliter ista sit omnia, iuxta quod fidelibus per primum apostolum dicitur: Conuersi estis nunc ad pastorem et episcopum animarum uestrarum ; et iuxta quod egregius predicatur de eo loquens: Talis, inquit, decebat ut nobis esset pontifex ; subiturus tamen ad celos hanc apostolis commendauit, ac per eos, tanquam hereditario iure successoribus eorum, nobis scilicet, quos pastores, episcopos ac pontifices super ipsam constituit, eius prouidentie curam indulsit, quatenus pro patribus nati filii, et pro eis constituti principes in omnem terram, imitatores eorum essemus, sicut et ipsius Christi. uerum et inter beatissimos apostolos, sicut  et ille magnus Leo scribit , in similitudine honoris fuit quedam discretio potestatis, et cum omnium par esset electio, uni tamen datum est ut ceteris preemineret. De qua forma episcoporum quoque est orta distinctio; et magna dispositione prouisum est ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia: et rursus quidam in maioribus urbibus constituti, sollicitudinem eius susciperent ampliorem, per quos ad unam Petri sedem uniuersalis Ecclesie cura conflueret, et nichil unquam a suo capite dissideret. Quod nisi quidam ex uobis nullo interiori comprehendissent obtutu, nunquam Rothadum episcopum Suessonice urbis sine consensu nostro deposuissent,  depredarentur, et in exsilium pulsum monasteriali custodie manciparent. Nam quomodo non omnes uobis omnia uindicatis, qui iudicia episcoporum, que merito inter maiora numerantur negotia, uestre deliberationi tribuistis? An modicum uobis esse uidetur fratres et cepiscopos uestros preter apostolice sedis consensum depositioni subiicere? Quod si damnationes episcoporum non inter maiora negotia dinumeratis, quorum iam causas inter maiora computatis negotia? Quid, rogo, de presbyteris uel de inferioris gradus clericis agitur, quorum apud nos quoque causa Chalcedonensis concilii regulis , cum ratio exigit, audiri iubetur? Si episcopos tanta facilitate deponitis, quomodo, rogo, per uos, quorum uel in singulis  prouinciis habetur prima sententia, uel qui in maioribus urbibus constituti sollicitudinem suscipitis ampliorem, ad unam Petri sedem uniuersalis Ecclesie cura confluit, qui de maioribus deponendis episcopis nichil ad eius notitiam deferre curatis? An episcopi de uniuersali Ecclesia non sunt, ut de illis damnandis per uos aliquid ad unam Petri sedem deferri non curetur? uel quomodo nil usquam a suo capite dissidet, cum de adiudicandis precipuis membris Ecclesie, id est episcopis, a capite, id est sede apostolica, dissentitis? An sedes apostolica caput non est? Frustra ergo, ut multa preteream, concilium Sardicense ad Iulium episcopum inter cetera dixit : Optimum et  ualde congruentissimum esse uidetur si ad caput, id est ad Petri apostoli sedem, de singulis quibusque prouinciis Domini referant sacerdotes. Ecce sedem Petri caput appellatam, cui de singulis prouinciis Domini referre sacerdotes debent. E contra uos adeo hanc despicitis, ut ad eam nichil de maioribus Ecclesie negotiis referre curetis, ac episcopum inconsulta et contempta illa deponere presumatis, et precipue sedem apostolicam appellantem. Nimis namque absurdum est quod dicitis, Rothadum, qui ad iudicium sedis apostolice prouocauit, iterum mutata uoce uestra iudicia postulasse. Quod etiamsi ita fuisset, a uestra fuerat fraternitate corrigendus et quia a maiori ad minoris auctoritatis prouocasset iudicium, emendandus. Licet certis non patere possit  sit ullis indiciis a nostro illum ad uestra cucurrisse iudicia, quem constat in ipso articulo contra se proferende sententie sedem apostolicam appellasse, et quod se ab illa iudicari posceret coram omnibus exclamasse. Aequum non foret, si ad uestra se iudicia conuertisset, quamuis etsi sedem apostolicam nullatenus appellasset, contra tot tamen et tanta uos decretalia efferri statuta, et episcopum inconsultis nobis deponere nullo modo debuistis. Quod tamen uos, ut seruata uobiscum medullitus caritate dicam, postposuisse dolemus, et diuersorum sedis apostolice presulum decreta in hoc uos contempsisse negotio, non immerito reprehendimus. Absit enim ut cuiuscunque, usque ad ultimum uite sue diem qui in fide catholica perseuerauerit, uel  decretalia constituta, uel de ecclesiastica disciplina quelibet exposita, debito cultu et cum summa discretione non amplectamur opuscula, que duntaxat et antiquitus sancta Romana Ecclesia conseruans, nobis quoque custodienda mandauit, et penes se in suis archiuis et uetustis rite monumentis recondita ueneratur. Absit ut scripta eorum quo quomodo paruipendenda dicamus, quorum uidemus Deo auctore sanctam Ecclesiam, aut roseo cruore floridam, aut rorifluis sudoribus et salubribus eloquiis adornatam.  Si enim ipsorum decreto ceterorum opuscula tractatorum approbantur uel reprobantur, ita ut quod sedes apostolica probat, hodie teneatur acceptum, et quod illa repulit, hactenus inefficax habeatur: et quanto potius que  ipsa pro catholica fide, pro profanis dogmatibus repellendis, pro uariis et multifariis Ecclesie necessitatibus et fidelium moribus [al., motibus] diuerso tempore scripsit, omni debent honore preferri, et ab omnibus prorsus in quibuslibet opportunitatibus discretione uel dispensatione magistra reuerenter assumi? Quanquam quidam uestrum scripserint haud illa decretalia priscorum pontificum in toto codicis canonum corpore contineri descripta, cum ipsi, ubi sue intentioni hec suffragari conspiciunt, illis indifferenter utantur, et solum nunc ad imminutionem potestatis sedis apostolice et ad suorum argumentum [augmentum] priuilegiorum minus accepta esse perhibeant. Nam nonnulla eorum scripta  penes nos habentur, que non solum quorumeunque Romanorum pontificum, uerum etiam priorum decreta in suis causis preferre noscuntur. At nunc, ubi suis animis resultare, et priuilegia tanto nos, ut in sui status incolumitate persistant, elaborare non cessamus, quanto uniuerse Ecclesie profuisse, prodesse ac profutura semper esse probantur. Dignum ergo est ut ubi uniuersa fabrice moles innititur, ibi firmum ualidumque habeatur in omnibus fundamentum.  Porro si ideo non esse decretales epistolas priscorum pontificum Romanorum admittendas dicunt, quia in codice canonum non habentur ascripte, ergo nec Gregorii sancti, nec ullius alterius qui ante uel post ipsum fuit, est aliquod institutum uel  scriptum recipiendum, eo quod in codice canonum non habeatur ascriptum. Ergo doctrinam eorum et sanctiones de codicibus suis eradant; ut quid uel membranas occupant, postquam non habentur accepte? Sed quare multum immoremur, cum nec ipsas diuinas Scripturas Noui et ueteris Testamenti iam recipimus, si istos duxerimus audiendos? Etenim neutrum horum in codice ecclesiasticorum canonum habetur insertum. Sed responsuri sunt isti, qui non ad obediendum potius quam ad resistendum semper parati sunt, dicentes quod inter canones inueniatur capitulum sancti pape Innocentii , cuius auctoritate doceatur a nobis utrumque Testamentum esse recipiendum, quanquam in ipsis paternis canonibus nullum eorum  contineatur ex toto insertum. Quibus ad hec asserendum est quoniam si uetus Nouumque Testamentum recipienda sunt, non quod codici canonum ex toto habeantur annexa, sed quod de his recipiendis sancti pape Innocentii prolata uidetur esse sententia; restat nimirum quod decretales epistole Romanorum pontificum sunt recipiende, etiamsi non sunt canonum codici compaginate, quoniam inter ipsos canones unum B. Leonis capitulum constat esse permistum, quo ita omnia decretalia constituta sedis apostolice custodiri mandantur, ut si quis in illa commiserit, nouerit sibi ueniam negari, Ait enim capitulo 5 suorum Decretalium : Ne quid uero sit quod pretermissum a nobis forte credatur, omnia decretalia  constituta tam beate recordationis Innocentii quam omnium decessorum nostrorum, que de ecclesiasticis ordinibus, et canonum promulgata sunt disciplinis, ita uestre dilectioni custodiri mandamus, ut si quis in illa commiserit, ueniam sibi deinceps nouerit denegari. Dicendo uero omnia decretalia constituta, nullum de decretalibus constitutis pretermisit quod non mandauerit esse custodiendum. Et rursus asserendo omnium decessorum nostrorum, nullum pontificum Romanorum qui ante se fuerit, excepit, cuius ita non preceperit decretalia constituta ab omnibus custodiri, ut si quis in illa commiserit, ueniam sibi deinceps nouerit denegari. Itaque nichil interest utrum sint omnia decretalia  sedis apostolice constituta inter canones conciliorum immista, cum omnia in uno corpore compaginari non possint, et illa eis intersint que firmitatem his que desunt et uigorem suum assignent. Presertim cum synodalia gesta, inter que ipsi canones statuti sunt, in codice canonum non habeantur, sed a nobis omni cultu debito uenerentur. Consonat autem huic beatissimo pape Leoni sanctus et facundissimus in Decretis suis papa Gelasius, ita inquiens : Decretales epistolas, quas beatissimi pape diuersis temporibus de urbe Roma pro diuersorum Patrum consultatione dederunt, uenerabiliter suscipiendas decernimus. In quo notandum quia non dixit decretales epistolas que inter canones habentur,  nec tantum, quas moderni pontifices ediderunt, sed quas beatissimi pape diuersis temporibus ab urbe Roma dederunt. Dictis autem diuersis temporibus, etiam illa tempora uir sanctus comprehendit que, crebrescentibus paganorum persecutionibus, ad sedem apostolicam deferri causas episcoporum difficillime permittebant.

His ita diuina fauente gratia prelibatis, ostendimus nullam differentiam esse inter ea decreta que in codice canonum habentur sedis apostolice presulum, et ea que pre multitudine uix per singula uoluminum corpora reperiuntur, cum omnia et omnium decessorum suorum decretalia constituta, atque decretales epistolas, quas beatissimi pape diuersis temporibus ab urbe Roma dederunt, uenerabiliter  esse suscipiendas et custodiendas eximios presules, Leonem scilicet et Gelasium, mandasse probauimus. Quamuis et hoc quod sepe commemoraturs B. Leo, apostolice sedis antistes, ad Anastasium Thessalonicensem archiepiscopum scribit , quorumdam uestrorum presumptionem potentissime ferit, et quod talia negotia nobis inconsultis diffinire minime debeatis, manifeste denuntiat. Ait enim: Nam cum maiora negotia et difficiliores causarum exitus liberum tibi esset sub nostre sententie exspectatione suspendere, nec ratio tibi, nec necessitas fuit, in id quod mensuram tuam excederet deuiandi. Et item deinceps: Presertim, inquit, cum etiamsi quid tale aliquid mereretur, exspectandum tibi fuerit quid ad tua consulta rescriberem.  Et paulo post: Sed etiamsi quid graue intolerandumque committeret, nostra erat exspectanda censura, ut nichil esse prius decerneres quam quid nobis placeret agnosceres. Quod nos quoque de Rothado uobis non irrationabilius dicere possumus, quia dum octo fere annos uentilaueritis, nec ratio uobis nec necessitas fuit in id quod mensuram uestram excederet deuiandi. Sed etiamsi quid graue intolerandumque committeret, nostra erat exspectanda censura, ut nichil prius decerneretis quam quid nobis placeret agnosceretis. Sed dicitis iudicia episcoporum non esse maiora negotia, nec difficiliores causarum exitus. At nos horum merito iudicia maiora negotia dicimus, et difficiliores causarum  exitus iudicamus, qui quanto gradus sunt precipui, et in Ecclesia Christi sublimiores tanto, cum de horum statu uel casu agitur, maiora negotia et difficiliores causarum exitus agitari uel haberi creduntur. Ipsi quippe primi in Ecclesia, ipsi arundinem tenentes, metiuntur sanctam Ierusalem, ipsi fabrice Dei presunt, ipsi speculatores ciuitatis Dei sunt, ipsi arietes, ipsi pastores gregis Dominici, ipsi columne domus summi regis existunt. An maiora negotia causas inferiorum clericorum esse coniicitis, ut horum causas nobis, et episcoporum uobis negotia tribuatis? Quamuis et inferioris gradus clericorum causas apud nos, cum tempus uel res exegerit, esse finiendas, e diuerso procul dubio colligamus, sicut beatus papa dicit Innocentius :  Si que autem cause uel contentiones inter clericos tam superioris ordinis quam inferioris etiam fuerint exorte, ut secundum synodum Nicenam congregatis eiusdem prouincie episcopis iurgium terminetur; nec alicui liceat, sine preiudicio tamen Romane Ecclesie, relictis his sacerdotibus qui in eadem prouincia Dei Ecclesiam nutu diuino gubernant, ad alias conuolare prouincias. An maiora negotia metropolitanorum tantum esse fatemini? Sed audite rursus quid de episcopis sanctus asseueret Leo. Quibus, inquiens, etsi dignitas communis est, ordo tamen generalis est, et reuera unus de septem Ecclesie gradibus est, metropolitanorum scilicet et reliquorum episcoporum ordo. Et quod dicit Apostolus, oportet episcopum irreprehensibilem esse, non uideo  minus metropolitanis quam ceteris episcopis conuenire. Nisi forte episcopatu se priuet quisquis metropolitanorum ad se hoc Apostoli dictum non estimet pertinere. Unde nos non minoris numeri nec alterius fame accusatores, testes uel iudices querimus in negotiis episcoporum, quam exigimus in causis metropolitanorum. Unde tam illorum quam istorum negotiorum nobis exitus reseruari merito uolumus et iure decreuimus. Totius enim Ecclesie, Deo auctore, generaliter sollicitudinem gerimus, et omnium utique qui Ecclesiam faciunt cura constringimur, atque omnium quorum nos maxima cura exspectat, nostrum precipue debent promereri iudicium, sicut Innocentius ad Alexandrum scribens Antiochenum , non scilicet solum metropolitanorum,  sed et omnium omnino sacerdotum, quinimo uniuersorum qui se de ouibus principaliter diuinitus Petro commendatis esse non nesciunt: id est non solum cunctorum qui de illorum numero sunt de quibus Dominus principi apostolorum dixit: Tu aliquando conuersus confirma fratres tuos , sed etiam qui de his piscibus sunt, qui intra rete, quod ab ipso ad littus trahi specialiter iussum, esse se recognoscunt. Adhuc tamen percontari propter contentiosos libet quenam iudicia, uel quorum esse maiora negotia predicatis, si episcoporum causas non inter precipua computatis negotia? An laicorum et uulgarium populorum iudicia inter maiora negotia ponitis, quos pene quotidie cum uestris et sine uestris  et sine uestris epistolis ad discutiendos et iudicandos suscipimus, et discussos, uel iudicatos, uel absolutos dimittimus? Denique aut secularium iudicia inter maiora, et episcoporum inter minora negotia collocabitis, et uobis episcoporum, nobis laicorum iudicia reseruabitis: aut certe, si episcoporum iudicia sunt maiora negotia, iuxta Leonem liberum uobis esse debuit hec sub nostre sententie exspectatione suspendere; aut si persona iudicandi tale aliquid mereretur, exspectandum uobis fuerat quid ad uestra consulta rescriberem. Absurdum est enim ut laicos quosque et minimos qui sunt in ecclesiis uestris, nostro mittatis iudicandos, et addatis quotidiano labori; et episcoporum, qui precipua Ecclesie membra sunt, uestre subdatis deliberationis arbitrio.

 His uero tandem omissis, Deo duce, scitote nos, quod temeritate magistra perperam a uobis commissum est, et quod inconsultis nobis in Rothado fratre et cepiscopo nostro prepropere perpetrastis , Dei auctoritate, et beatissimorum Petri ac Pauli principum apostolorum, seu omnium decessorum meorum, necnon et sanctorum trecentorum decem et octo Patrum qui apud Niceam sub Constantino pio principe conuenerunt, penitus euacuantes et in irritum ducentes, prefatum Rothadum pristino gradui, pristine dignitati, pristino reddidisse prorsus honori; ita ut diuina mysteria conficiendi priorem facultatem adeptus, omnique sacerdotali restitutus  officio, sine cuiuslibet contradictione, proprie recepte libere presit Ecclesie, a qua inconsultis nobis expulsus est. Denique cum ante biennium scriptis et uerbis instanter egissemus ut idem Rothadus aut proprie redderetur Ecclesie, aut certe Romam cum uicariis uestris et ipsius accusatoribus ad examinandum et iudicandum nobis destinaretis, et nichil apud uos impetrare potuissemus, dum modo hoc, modo illud ad excusandas excusationes in peccatis obiiceretis; tandem aliquando, Deo inspirante, et Nicene nobis synodi decreto suffragante, quo inter cetera precipitur ut suis priuilegia seruentur Ecclesiis, ratum duximus iam fatum Rothadum, memores scilicet priuilegiorum apostolice sedis, a uinculis quibus illum, ne uteretur officio nec sue preesset  Ecclesie, colligastis, quia nos non censuimus, absoluendum. Neque enim tam stolidus tamue poterit traditionis tramite deuius inueniri, qui ceteris Ecclesiis priuilegia seruari et soli Romane Ecclesie adimi debere perhibeat, que omnium Ecclesiarum magistra, mater et caput est. Si quis autem tacita forte, quia non audet aperta mussitatione fateri, Romane huiuscemodi Ecclesie priuilegia non fuisse, quibus sedes apostolica aliorum ligata presulum facultatem habuerit dissoluendi, preter quod prisca rerum probatione, et nonnullarum recitatione scripturarum conuincitur, testis est beatus Gelasius, quem idcirco ad testimonium super his perhibendum produximus, quia hunc non solum uita et doctrina  plurimum commendat, uerum etiam rem de qua agitur in paucis astruit et ostendit, nobis uidelicet breui sermone propinans quod de multorum uoluminum fontibus hausit. Scribens enim episcopis per Dardaniam constitutis, inter cetera : Nec plane, ait, tacemus, quod cuncta per mundum nouit Ecclesia, quoniam quorumlibet sententiis ligata pontificum sedes beati Petri apostoli eius habeat resoluendi, utpote que de omni Ecclesia fas habeat iudicandi. Item ad episcopos Orientales, post quingentos, inquit, annos constituta Christi eos uelle subuertere, cum triginta annorum lex hominum non possit abrumpi, sanctum Athanasium ideo non damnatum a synodo Orientis, quia sedes ista non consenserit, uel sanctum Ioannem Constantinopolitanum, uel sanctum  Flauianum. Si ergo hac non consentiente sola, ii damnati a synodo Orientis, non potuerunt esse damnati, consequens est etiam, qui eadem sola damnante, sine synodo damnatus fuerit, damnatus sit. In quo inter cetera notandum est quia si hos qui post quingentos annos statuta Christi tentabant subuertere, tanta uir sanctus increpatione redarguit, cum triginta annorum lex hominum non possit abrumpi, quanto magis exprobrandi sunt qui ea etiam post octingentos et eo amplius annos nituntur euellere? Que uero statuta Christi dixerit, inferius declarauit, cum sola sede apostolica non consentiente neminem posse damnari, et sola ea consentiente, qui damnatus fuerat, damnatum haberi exposuit. Statuta itaque Christi dixit post quingentos  annos subuertere; quia iam quinquies centum circiter anni preterierant, quando uenerabilis papa dixit sedem apostolicam hec statuta Christi promeruisse. Priuilegia enim sua a Christo Ecclesia Romana per Petrum consecuta est, et ipsa sunt statuta Christi: que quidam tunc post quingentos, nunc post octingentos annos exinanire conantur. Ecclesie, inquam, Romane adeo sunt antiqua et uetera priuilegia, ut Nicena synodus, sicut * Bonifacius presul apostolicus episcopis per Thessaliam constitutis scribens ait, non aliquid super eam ausa sit constituere, cum uideretur nichil supra meritum suum posse confiteri. Omnia denique nouerat huic Domini sermone concessa. Si omnia, ergo et episcoporum iudicia. Perhibente autem beato Bonifacio quod Nicena synodus  super eam, haud dubium quin Romanam Ecclesiam non ausa sit aliqua constituere, cum uideret nichil supra meritum suum posse confiteri, omnia denique huic nouerat Domini sermone concessa: et obiurgante sancto Gelasio eos qui constituta Christi uolebant subuertere, cum priuilegia Romane sedis moliebantur infringere, manifeste datur intelligi eadem esse constituta Christi que sunt omnia illa que huic Ecclesie synodus Nicena nouerat Domini sermone concessa. A tempore quippe quo synodus Nicena fuerat consummata, nondum quingenti usque ad Gelasium anni transierant, ut de Nicene synodi statutis tantus uir dixisse uideatur eos post quingentos annos statuta Christi uelle subuertere.  Restat ergo ut illius temporis mentionem fecerit, a quo quingentorum circiter annorum curricula usque ad se deuoluta poterant comprehendi. Christus enim priuilegia constituta in Petro disposita uel firmata Romane contulit Ecclesie, super quam nichil synodus quelibet ausa est merito constituere, cum sciat omnia illi Domini sermone concessa. Dispensationem quippe redemptionis humani generis ante tempora secularia Dominus omnipotens penes se ordinatam custodiens, et tempore carnis ostendens, ascensurus ad celos, in apostoli Petri, per quam et apostolatus et episcopatus sumpsit exordium, confessione curaque precipue collocauit; qui tunc per se et deinceps per sue sollicitudinis heredes, circa humanum genus, que sibi Dominus commendauit,  non destitit exhibere. Hec enim ille, hec successores eius ex tunc agere non omittunt, modo uerbis, modo decretorum suorum epistolis ab urbe Romana diuersis temporibus datis, commissarum sibi ouium prouidentiam principaliter exercentes. Itaque Rothadum episcopum, de quo hactenus nostris contempsistis obedire mandatis, tandem a nobis, imo a Deo, pristino gradui restitutum benigne suscipite, quia ille euangelicus filius rediens non solum suscipi meruit, sed et dignus paternis complexibus inuenitur, et annulum fidei recipit, et stola circumdatur, per quam quid aliud quam sacerdotii declarantur insignia? Nec probabilis exstitit apud patrem senior filius, quod inuidit recepto: nec tantum meriti habuit penes patrem perseuerando, quantum  noxe contraxit non recipiendo germanum. Ergo suscipite illum ut fratrem, suscipite, inquam, illum ut mea uiscera. Sollicitos autem uos pro salute libenter audio: contra caput etiam si faciendum est, non libenter admitto. Cui manus porrigenda est, uobiscum porrigo, cui porrigo, mecum porrigite. Si cui autem aliquid donastis, et ego. Nam et ego, etsi quid donaui propter uos, in persona Christi, ut non possideamur a Satana. Non enim ignoramus uersutias eius, qui super discessione letatur. Apostoli uero declarate benignitatis herba sunt, sicut ea uiri beatissimi apostolice sedis presules, Innocentius et Bonifacius, sapientissime replicarunt. Porro quisquis contra hoc nostri apostolatus decretum, post notitiam eius se efferens, sepe fato Rothado episcopo,  ad recipiendam et regendam Suessonice urbis Ecclesiam, aliquod palam uel occulte preparauerit offendiculum, uel si persone ipsius quo quomodo insidiatus exstiterit; quinimo si quis uestrum ad Ecclesiam recipiendam illi, tanquam frater fratri, adiutorium non prestiterit, utpote qui uidet fratrem suum necessitatem habere, et claudit uiscera sua ab eo, et ueluti is in quo caritas Dei non manet, ab ipsa caritate, que Deus est, et a corpore et sanguine Christi, et a nobis qui membra illius sumus, habeatur omnimodis alienus. Porro ne iustitiam regere nostre tantum uideamur uoluntatis arbitrio, ac per hoc estimemur canonicis legibus contraire, sancimus atque decernimus quatenus sepedictus Rothadus,  uenerabilis episcopus, paratus sit omni regulariter poscenti de se, quia Deo propitio nulli parti fauere uolumus contra iustitiam, coram sedis apostolice presule reddere rationem. Ita duntaxat ut, secundum maiorum diffinitiones, ante omnia que prius possederat integro iure recipiat; adeo ut talis sit in omnibus qualis ante sententiam contra se prolatam fuisse dignoscitur. Sicque demum, Ecclesia recepta, et episcopatu libera securitate possesso, proximis et amicis, rebus, et ipsis resumptis uiribus, uestitus quoque, et spiritualibus annis tectus, accusatoribus respondeat suis, et unde impetitur, plenissima studeat hos qui foris atque intus sunt satisfactione certificare.





LXXuI. AD CLERUM ET PLEBEM SUESSIONICAM. Ut restitutum sibi Rothadum episcopum omni affectu excipiant.
[Apud Mansi, ibid.]


Clero et plebi consistenti Suessioni.

Sicut priorum parentum est de orbitate natorum acri ualde lamentatione lugere, ita deuotorum filiorum proprium est de patris amissione uehementi merore affici et ardore ualido cruciari; ac per hoc contra naturam quodammodo agitur, si una pars sine alterius partis societate anxietur et doleat. Sed in hoc uos, karissimi filii, sicut de uobis frequens narrat opinio, nequaquam, Deo gratias, frigidi, nequaquam exstitistis ingrati. Denique nullus dubitat  quas deuotio uestra, proprio destituta presidio, ipsa quantum ad hominem pertinet orphana remanens, uarias et multiplices calamitates pertulerit. Sed ille qui fidelibus discipulis dixit, Non relinquam uos orphanos , non solum presenti sua maiestate protexit, sed etiam propitia, quo desolati et destituti eratis, pro sua redonauit pietate rectorem nobis scilicet, qui in eo uiuimus, mouemur et sumus, ad eum uobis reddendum nutu sue miserationis interius imperans et competenter erudiens. Ecce enim uenerabilem uirum Rothadum, fratrem nostrum et cepiscopum nostrum, uestrum autem patrem, pastorem atque magistrum, cuius longa iam eruditione instructi, cuius olim sacri uerbi pane refecti, cuius diuturnis laboribus et uigiliis circumsepti, cuius  magisterio et doctrina Deo estis auctore refecti, prioris infulis sacerdotii et pristinis redintegratum honoribus ac omnibus episcopatus officiis restauratum, uestre alacri deuotioni et pie dilectioni remisimus. Habetis preterea in hoc beate recordationis Athanasii prudentissimi sacerdotis exemplum: cuius tolerantia cui non consolationi sit? cui non spem faciat eius inexspectata reuersio? Eiicitur Ario presequente, sed reuocandus Domino prosequente. Passus est carcerem, passus est angustias, nec mirum, si uir apostolicus ea passus est, quibus se Apostolus gloriatur exercitatum . In his tamen omnibus secutus est illum, qui sibi in tribulationibus se placere testatur, fugatus illinc, et in nostris  partibus roboratus est. Denique hic ei redintegratus status est, in hac sede requiem communionis inuenit, a qua semper catholicis subuenitur. Sancti autem pape Celestini uerba sunt hec , que nos Rothado possimus non inconuenienter aptare, preter quod ille reuerendi Athanasii, et blasphemi Arii mentionem fecit: in presentiarum uero Hincmarus prosequens, et Rothadus innocens in causa sunt. Gaudete itaque, fratres, in Domino, et iterum dico gaudete: modestia uestra nota sit omnibus hominibus. Exsultate, filii karissimi, et de reddito uobis patre, Deo immensas gratias persoluite. Letamini, oues Dominice, ac pro restituto pastore, summo Pastori laudum officia canite. Congregamini, filii excelsi, exite obuiam ei, tripudiantes  cum hymnis et psalmis, et canticis spiritualibus, altisona Domino preconia concinentes, illum suscipite cum honore, adite eum cum hilaritate, obedite ei sicut patri reuerendissimo, sicut magistro, et in omnibus circa eum ut deuotissimos uos quietissimosque filios exhibete: scientes diuinum presidium procul dubio non ei defuturum, et quandiu spiraculum omnipotentis erit, et halitus uite spirabit in naribus meis, solatium nostrum in suis opportunitatibus adfuturum. Qua de re rursus apostolatus nostri preceptione uestre unanimitati iubemus, quatenus taliter agere uestra satagat industria, ut in nullo sine affectione circa iam fatum uirum et episcopum uestrum reperiamini: sed ita nostris pro eo monitis pareatis, ut animaduersio que de contemptu  nostri oriri poterat, in retributionem iuste mercedis concedente Domino conuertatur.





LXXuII. AD ROTHADUM EPISCOPUM SUESSIONENSEM. Quod illum ita restituat, ut paratum deinceps esse uelit aduersariis respondere, si quid conentur obiicere.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo ROTHADO episcopo sancte Ecclesie Suessionice.

Decessorum exempla meorum imitans, mirabiliumque uirtutum eorum flagrantiam sequens, oportet omnibus larga me huius Ecclesie, que mater est omnium Dei ecclesiarum, pietatis ubera preparare,  atque uniuersis undique ad eam confluentibus, tanquam fidelem et prudentem summi patrisfamilias seruum, apertum eius exhibere misericordie gremium. Et ideo, quia constat sanctitatem tuam metropolitano tuo, et quibusdam eius sequacibus te impetentibus, nobis inconsultis gradus tui iacturam sustinuisse, et ecclesia propria caruisse; ac deinde nobis etiam decernentibus hanc minime hactenus accepisse, et iuxta quod iusseramus, nullam tue dilectionis restitutionem habere: Nos hanc depositionem, utpote que sine ulla nostra ratione irregulariter est effecta, depositionem nec fuisse, nec esse deliberamus, cum etiam nec fuerit dies qua et absentem, et presentem, non inter episcopos habuerimus,  scripserimus et colerimus. Et ideo auctoritate Dei omnipotentis, et beatorum apostolorum Petri et Pauli, et omnium decessorum meorum sedis apostolice presulum, pristino gradui, ac pristine reformamus ecclesie: ita ut quincunque tibi ad recipiendam ecclesiam olim tibi commissam, uel ad episcopale ministerium peragendum, aliquatenus impedierit, donec acquiescat, et tibi obsistendi conatum deponat, a sacrosanctis mysteriis, et ab ecclesie sit ingressu remotus, atque ab omni communione fidelium sequestratus. Quia quem presentialiter nemo accusat, nos inter damnatos habere, nec possumus, nec debemus. Precipue cum damnatores tuos, uel uicarios eorum, frequentibus apostolatus nostri uocauerimus apicibus, et nullum ipsorum te  accusantium uidere penitus quiuerimus: sed tantum quidam presens positus, et alii scriptis suis nobis significauerunt, quod nulla te accusatione impetere uoluissent, sed nec etiamsi secundum iussionem nostram uenire potuissent, aduersus sanctitatem tuam accusationes aliquas attulissent. Et proinde, quia per tot curricula temporum, sufficientibus datis induciis, nullus ad tui accusationem accessit, precipue cum tu ad reddendam rationem paratus semper exstiteris, nos te nec damnare possumus, nec inter damnatos relinquimus. Resumat ergo uenerabilitas tua officium olim commissum, fruatur beneficio diuinitus sibi collato, utatur episcopali ministerio, pristina dignitate resumpta recipiat ecclesiam quam tibi Dominus commendauit, et quam tu quoque bonis  initiis percepisti, et ueraci ac multiplici fama testimonium tibi dante, dignis successionibus adornasti: ita ut sine quacunque et cuiuscunque contradictione, uel impedimento, talis habearis in omnibus, qualis ante prolatam in te excommunicationis et depositionis sententiam exstitisse agnosceris. Sane ne iustitiam regere nostre tantum uideamur uoluntatis arbitrio, ac per hoc estimemur ecclesiasticis legibus obuiare, sancimus ut sanctitas tua, prius receptis omnibus, que ante possedisse dignoscitur, et ecclesie potestate fruens, et per aliquod tempus inoffense gubernans, resumptis uiribus, et sibi ablatis omnibus redintegratis, sic demum, si qui sunt qui tibi aliquid conentur obiicere, fortis iam et ualida cum ipsis disceptationis luctamina aggrediatur; et  iuxta quod ratio dictat, et sacre precipiunt sanctiones, uestitus cum uestito, et armatus cum armato, ecclesiastico more, tempore a nobis preordinando, coram sedis apostolice presule, contra tuos aduersarios conflictum ineas, quidquid regulariter diffinitum fuerit procul dubio suscepturus. Quia uero de sancte Ecclesie Suessonice, uel de sibi competentium diuersorum locorum rebus, multi multa detraxisse, ac diuerso modo hactenus illis frui dicuntur, sancimus atque decernimus, ut post secundam et tertiam conuentionem et admonitionem sanctitatis tue, quisquis res prefate ecclesie, quibus tu aliquando ad usum uel sustentationem illic seruientium, uel tibi obsequentium, fruitus fuisse dignosceris,  retinere, et sibi ulterius absque uoto tuo uendicare tentauerit, et illas qualescunque, et ubicunque, et quantecunque fuerint possidendas predicte Ecclesie Suessonice minime dimiserit, tanquam sacrilegus anathematis reus uinctus, ab Ecclesie gremio, atque sacro corpore, et pretioso Domini nostri Iesu Christi sanguine, donec presenti decreto nostro acquieuerit, habeatur omnibus modis alienus, et tanquam uiolentus inuasor atque tyrannus, sit Christianorum communione priuatus: ita ut qui huiusmodi in communione susceperit, simili pena teneatur astrictus. Scripta per manum Petri notarii regionarii, et scriniarii sancte Romane Ecclesie, in mense Ianuarii, indictione XIII. Bene uale in nomine Domini.





LXXuIII. AD CAROLUM CALuUM REGEM. Hortatur ad pacem [a 1Kb] cum Ludouico imperatore nepote suo retinendam, et ut Arsenio quem legatum in Galliam mittit, fidem habeat.
[Apud Mansi, ibid.]


NICOLAUS, seruus seruorum Dei, dilecto filio CAROLO glorioso regi.

Initium locutionis mee, quam ad uos nunc habeo, carissime, ecce cum apostolo Paulo sumit exordium, et uox mea uox illius est, dicens: Filioli mei, quos iterum parturio, donec formetur Christus in uobis . Quo autem modo Christus formari melius in cordibus uestris poterit, quam si euulsis ex precordiis uestris odiorum et simultatum uepribus,  pacem in uisceribus uestris concipiatis que Christus est, sicut per eumdem Apostolum de eo dicitur: Ipse est pax uestra, qui fecit uterque unum , et caritatem in inuicem obseruetis que Deus est, ueluti a Ioanne describitur: Deus caritas est . Nulli ergo dubium est, quod qui caritatem et pacem in se non habet, Christum Dominum Deum nostrum, qui per hec uocabula designatur, e corde suo proiecerit, et quasi conformatum ex intimis uteri sui pepulerit. Quamobrem necesse est ut, sicut sancta mater Ecclesia, cui mea humilitas per abundantiam diuine miserationis preest, ut habitaret Christus per fidem in cordibus uestris, olim uos per Euangelium genuit: ita quoque, ut per ministerium apostolatus mei in precordiis  uestris per pacem et dilectionem idem formetur Christus, nunc uos iterum parturiens gignat, et ut in uirum perfectum occurratis informet. Quomodo autem Christus in uobis formari potest, qui in scissis mentibus non habitat? qui totus est pax, totus iustitia, totus est ueritas? uel in uobis quomodo formatur, qui licet in pectore uestro per fidem suam [edit. Rom., sanam] solidus et integer habitet, per discordiam tamen minus in uobis perfectus, et uelut  informis habetur? Concipite itaque filii pacem, parturite iustitiam, et alternam amplectimini caritatem. Audite quid dicat Apostolus: Pacem sequimini cum omnibus . Et rursus: Quod, inquit, ex uobis est, cum omnibus hominibus pacem habentes . Unde intimo mentis intuitu, et summa est diligentia perpendendum, quoniam si tantus Apostolus cum omnibus hominibus pacem sequi, et cum omnibus pacem habere commonuit, quanto potius, quantoque salubrius cum his sequenda, et cum illis habenda est pax, quibus consanguinitate propinquiores, et materia carnis proximiores, ac iuramendo seruande uicarie pacis connexi arctius esse ferimini? Qua de re nunc mihi sermo est, et ad regium culmen uestrum meum tendit eloquium: ad ea  uidelicet uos dirigens, per que non solum terrena regna debito iure possidendo, dies uestros in quiete maxima transeatis: uerum etiam beatitudinis hereditatem capessentes, filiorum quoque Dei uocabula sortiamini. Scriptum quippe est: Beati pacifici, quoniam filii Dei uocabuntur . Igitur memores estote, filii dilecti, memores estote nominis Domini Dei nostri, cuius mentionem coram nonnullis testibus facientes, terribili estis alternam pacem inuicem pacto polliciti, et pertimescentes tantum nomen in uanum accipere, reddite Domino iuramenta uestra. Fedus, quod ad alterutrum pepigistis, inuiolabili maneat apud uos ueritate repostum, et immaculate uigeat uestra sublimitas, insignia fidei cunctis circumquaque nationibus representans. Parcite gladio,  et humanum fundere sanguinem formidolosius exhorrescite. Cesset ira, sedentur odia, sopiantur iurgia, et omnis ex uobis simultas radicitus extirpetur. Unusquisque uestrum sua sit sorte contentus, et funiculo hereditatis diuinitus sibi collato pacifice perfruatur, aliena iura non inuadens, non subtrahens, non conturbans. Liceat dilectissimo filio nostro, uestro autem nepoti, a Deo conseruandum imperium suum, cum regno proprii germani, quieta possidere tranquillitate, et statui eius summa securitate consulere, et gubernacula ditione debita moderari: ad salutem uidelicet ac defensionem populi Christiani; et ad sancte matris sue, Romane scilicet insignis Ecclesie, libertatem et sublimitatem. Non autem in uobis glorie typhus, non supercilii fastus,  non alterius usurpandi terminos ambitio, sed iustitia, caritas, et concordia regnet, ac summum pax inter uos teneat omnino fastigium. Sane cum pro concordia scribimus, cum pacem predicamus, de ea nos concordia, uel pace, non opinemini agere, quam solet mundus diligere, ac reprobi adinuicem obseruare. Denique illi, ut liberius et audacius possint mala perpetrare que cupiunt, et plures ac ualidiores ad que gestiunt reperire, unanimitatem student, et  pacem inter se irrefragabiliter, et impretermisse tenere. Quam Dominus sciens, et hanc a sua pace secernens, dilectoribus suis aiebat: Pacem, inquiens, relinquo uobis, pacem meam do uobis : meam, inquit, non dilectorum mundi. Unde apte subdidit: Non quomodo mundus dat, ego do uobis. Quod qualiter accipiendum sit, sanctus Augustinus salubriter et luculenter exponit. Cetera uero que, ne modum excederemus epistolarem, huic pagine inserenda non duximus, Arsenio reuerentissimo et sanctissimo episcopo, apocrisiario et misso apostolice sedis, et consiliario nostro, defecatissime prosequenda non indecenter, ut credimus, scriptis et dictis iniunximus. Cui bene faciet gloria uestra in cunctis attendens, et in his que sibi, ex nostri apostolatus  auctoritate, de pace sancte Ecclesie perhibuerit, non immerito credula uel inambigua, fidem certam accommodans. Incolumem excellentiam uestram gratia superna custodiat, dilectissime fili.





LXXIX. AD EPISCOPOS IN REGNO CAROLI CONSTITUTOS. Quod pacis studio Arsenium legatum mittat: proinde regem ad eam cum Ludouico Augusto nepote suo conseruandam hortentur.

NICOLAUS episcopus, seruus seruorum Dei, omnibus reuerentissimis et sanctissimis confratribus nostris, archiepiscopis et episcopis in regno Caroli gloriosi regis constitutis.

 Studium nostrum semper fuit, et est, fratres dilectissimi, ut pro edificando mutue caritatis et pacis bono, non solum his qui prope, sed et his qui longe sunt, officii nostri uellemus iugem, et impigrum extendere famulatum, ad id quoque inter cetera, que suggestionibus uestris inter uos a nobis disponenda crebrius exegistis, hortatu uestro plurimum inuitati. Sed innumeris undique Christi Domini nostri Ecclesie, cuius principaliter curam gerimus, laboribus impediti, hec ut optabamus hactenus agere profecto nequiuimus. At nunc postquam toties, ut ita dicamus, ille uir Macedo, qui olim apparuit Paulo, Transi et adiuua nos , per pias [edit. Rom., proprias] nobis sanctitatis uestre uoces exclamauit, et nostro apostolatui ostium, per gratas Deo uestras,  ut credimus, orationes, sicut ipsi egregio tunc apostolo, tandem apertum est; nichil desidie, nichil tanto uolumus operi tarditatis afferre: sed potius ceptis aliis negotiis ecclesiasticis et pernecessariis parumper omissis, rogabimus que ad pacem sunt Ierusalem, illius scilicet, que partim in celo iam cum sponso regnat, partim adhuc in terris incolatur et premitur, quatenus concordie ac dilectionis fundamentis in edificatione ipsius positis, fiat etiam consequenter pax in uirtute illius, et abundantia in turribus eius. Huius rei gratia presentia fraternitati uestre scripta direximus: quibus admoniti, sicut boni commilitones, et quasi Dominice uinee cultores, uitia nobiscum expugnate [fors., expurgate], uirtutum carismata  predicate, discordiam destruite, unanimitatem edificate, odia exstirpate, caritatem plantate, rixas dissipate, pacem euangelizate. Haud talem, quod absit, unanimitatem uel pacem, quali Iudeorum usa est in Domini Saluatoris nece conspirans factiosa caterua, uel Herodes et Pilatus ex inimicis eodem tempore adinuicem pepigerunt. Sed talem, qualem audierunt pastores celestem militiam in natiuitate nostri Saluatoris canere, cum diceret: Gloria in excelsis Deo, et in terra pax hominibus, bone uoluntatis . Intonans enim, pax hominibus, subintulit, bone uoluntatis, ut maleuole uoluntatis homines a pace huiuscemodi sequestraret. Nam peruersi quique, quo pacatiores sunt inuicem, eo procul dubio ad agendum perperam ualidiores existunt. Unde et Apostolus,  non solum euangelizantium bona  speciosos pedes admiratur, sed et euangelizantium pacem  addens, nulla bona sine pace, nec rursus pacem sine ceteris bonis innuit fore sequendam. Et alias pacem cum omnibus et sanctimoniam sectandam precipit, sine qua nemo uidebit Deum Quas ita connectens, unam sine altera minus ostendit esse proficuam. Habentes ergo, karissimi, dilectionem in uobis, pacem sequimini cum omnibus et sanctimoniam: non pacem, qua etiam corui potiuntur in inuicem, sed quam simplex, et a laniatu prorsus extorris columbarum possidet miranda concordia. Non solum autem uos pax Dei, que exsuperat omnem sensum, custodiat, sed et per uos, omnes qui sub uestro moderantur regimine, coadunet  et uinciat. Precipue regem uestrum quantocius informare satagite ad ea que illi scripsimus, et iuxta quod eum instruximus: exhortantes uidelicet, ut memor sit memorie districti iudicii, cuius nomen multis audientibus nominans, iureiurando conseruandam fratribus eorumque liberis inuiolabilem pacem spopondit, et pertimescens tam tremendum nomen in uanum assumere, reddat Domino iuramenta sua, cui solum uota ultro Domino promissa non reddere impium est. Commonete itaque eum, ut illud fedus, quod cum fratribus pepigit, perpetua unitate conseruet, et id immaculate custodiens cunctis de se imitabile prestet exemplum. Parcat bello, et Christi sanguine sanguinem emptum fundere magnopere perhorrescat: scriptum quippe est: uirum sanguinum  et dolosum abominabitur Dominus . Unde sua sit sorte contentus, et funiculo hereditatis celitus sibi date pacifice perfuratur, aliena iura usurpare non tentans, non ambiens. Cesset temeraria presumptio, et auidi anhelitus medullitus comprimantur: maxime a finibus dilecti filii nostri excellentissimi Augusti, uel a metis regni uteriui eius longe distantis. Permittatur ergo prelato pio imperatori [edit. Rom., preclaro imperatori] quietam ducere uitam atque tranquillam, et patruis suis nullam presumptionem monstrantibus, machere usum quem primum a Petri principis apostolorum uicario contra infideles accepit, non cogatur in Christi fideles conuertere. Liceat, inquam, ei regna sibi per he  reditatum ius deriuata, et apostolice sedis auctoritate firmata, et summi pontificis manu capiti superposito diademate augustissime decorata, cum suis fidelibus pie ac iustissime gubernare. Sinatur omnino a Deo protectum imperium suum, quod cum benedictione, et sacratissimi olei unctione, sedis apostolice presule ministrante percepit, ad exaltationem et quietem matris sue huius sancte catholice et apostolice Ecclesie, licenter ac rectissime moderari. Alioquin quisquis contra huius nostre salutifere commonitionis paginam agere forte presumpserit, et aduersus iam falum filium nostrum Augustum referre tantauerit, nouerit sibi et Deum omnipotentem, cuius imperium terminum nescit, refragaturum, et apostolatum nostrum iuxta competens sibi ministerium procul  dubio reluctaturum. Porro scitote nos tam ad gloriosum regem uestrum, quam ad uos, Arsenium uenerabilem uirum, Hortensem episcopum [edit. Rom., archiepiscopum], apocrisiarium et missum apostolice sedis et dilectum consiliarium nostrum, cuius apud nos approbata est fides, et comperta deuotio, et uobis quoque persona uel est forte non omnibus ignota prudentia, destinasse. Quem tanto debetis et uos, et admonitione uestra filius noster rex, benigne suscipere, quanto scitis, quia pro cunctis laborat, dum pro communibus Ecclesie negotiis, que omnium mater est, tantum fastidium non recusauit, assumere: imo quanto portando pacem, Christum, qui est pax uera, in se longe lateque gestare dignoscitur. Ad quem uestra etiam sanctitas iungi, et cum sibi quoquomodo  aduentus illius innotuerit, accelerare non renuat, quatenus alterna uisione ac colloquio fruiti que circa ueram pacem sunt, liquidius agnoscatis, ita ut et uos legationis eius tenorem, et ille, que per tot curricula temporum anhelastis, euidentius comprehendat. Tumque demum, si que sunt que per se corrigere possit, auctoritate nostra corrigat: reliqua uero, que forte difficiliora sunt, apostolatui nostro deffinienda reseruet. Optamus fraternitatem et sanctitatem uestram in Christo bene ualere.





LXXX. AD ARCHIEPISCOPOS IN REGNO LOTHARII CONSTITUTOS. Ut Lotharium libere arguant, et adulteram quam habet proiicere compellant.
[Apud Mansi, ibid.]


NICOLAUS episcopus, seruus seruorum Dei, reuerentissimis et sanctissimis confratribus nostris archiepiscopis in regno Lotharii regis Ecclesiam Dei gubernantibus.

Sepe, fratres karissimi, apostolatus nostri pro causa  regis Lotharii, sed utinam regis, sollicitudinem cognouistis. Quippe et frequentia super hoc negotio scripta nostra uidistis, et in fautoribus ipsius tantum flagitium nos iam uindicasse manifestissime nostis. Sed, proh dolor! nobis irremotis laboribus desudantibus, uos licet scripto nobiscum sentire tenereque profiteamini,  utrum tamen laboretis, necne iam apud uirum fatum, et si labor uester aliquid penes illum proficiat, uel cuius culpa si non proficit impediatur, nichil nobis omnino significastis. Quamobrem datur intelligi huiusmodi taciturnitate ideo uos usos, quoniam quidpiam utilitatis, quod intimare ualeatis, penitus non habetis. Quapropter obsecro uos per aduentum Domini nostri Iesu Christi, ante cuius conspectum, uel pro legitimis certaminibus coronam, uel pro desidia, quod absit, penam percipietis, ut tandem aliquando recogitetis ministerium quod accepistis, proiiciatis desidiam, pellatis a uobis seruilem timorem, resumatis episcopalem libertatem, corripiatis speculatorum et pastorum officium, et precando, obsecrando, suadendo, modo caduca huius mundi  prospera exponendo, modo in eternum mansura gaudia predicando, iam nominatum regem, frequentius adeatis, et tam ex auctoritate Dei, quam etiam ex nostri apostolatus iniuncta uobis preceptione, quousque, si non obedierit hanc quam nunc habet is adulteram mulierem proiiciens, finitiuam permansoriamque demus super eam sententiam, et exhortari eum, et admonere, omni torpore ac metu repulso, curetis, et segnitia uel tedio deposito, quibus hactenus eratis depressi, hunc constanter arguere, et decenter corripere studeatis, prenuntiantes pariter et que illi uentura sunt, imo iam imminent, uidelicet quia post nostram, ac sancte Ecclesie in ipsum prolatam manifestam sententiam, nulla cum eo eritis communione potituri. Nam ut e  diuerso colligitur, nostre communionis cum mecha sibi sociata, et fautoribus suis, ipse iam dudum factus est exors: quod in epistola et commonitorio Rhadoaldo tunc episcopo, et Ioanni dederamus episcopo, legatione fungentibus in eumdem ipsum Lotharium, liquido poterit inueniri. Ergo, fratres, estote ut fortissimi milites, ut peruigiles pastores, et uenientem lupum a longe inspicite, ac perituro imminentem gladium enuntiate. Eruite hunc uirum, qui ducitur ad mortem, qui trahitur ad interitum liberare ne cessetis. Clamate, quasi tuba exaltate uoces uestras, et annuntiate illi scelera sua, quibus peccat, et peccare facit Isrel. Quod si ille non audierit, ipse in iniquitate sua morietur, sanguis eius super caput eius erit, uos autem animas uestras liberabitis.  Tantum ut memores semper illius sententie sitis, quam uobis ex Apostolo memorie commendandam nunc apostolatus noster diffloratam annotat: Si quis, inquit, non obedierit uerbo nostro per epistolam, hunc notate, et non commisceamini cum eo . Porro hec et cetera, que huic pagine inseruimus, Arsenio sanctissimo episcopo, apocrisiario, et misso apostolice sedis, consiliario nostro, uobiscum secundum uoluntatem Dei exsequenda commisimus: cui et benignitatem uestram monstrare, et dignam reuerentiam pro amore beati Petri apostoli, a cuius sede profectus est, exhibere satagite. Optamus fraternitatem seu sanctitatem uestram in Christo bene ualere.





LXXXI. AD ADONEM uIENNENSEM ARCHIEPISCOPUM. Cur synodus non fuerit celebrata. De Arsenio legato in Gallias et Germaniam misso. Guntharium et Theutgaudum non fuisse pristino gradui restitutos. Presbyterum Gerardi comitis alteriusue cuiuslibet laici non recte appellari.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri ADONI archiepiscopo uiennensi.

Miraris, frater, cur synodum dispositam non celebrauerimus, cum in ea inter cetera que nunc incongruunt  [f., ingruunt], et longum est narrare de negotiis que apud uos geruntur Deo auctore precipue uentilare, ac una uobiscum, tecum scilicet et ceteris fratribus nostris decernere proposuerimus, et uos per quos res illarum regionum, que uobis magis pro uicinitate quam nobis note consistunt, liquidius et sufficientius agnoscere sperabamus, et rursus quidquid Deo reuelante statuendum erat, illis arbitrabamur partibus innotescendum, defueritis; presertim cum uobis et omnibus pene ultra Alpes existentibus Ecclesiarum Dei presulibus ad synodum Rome celebrandam, et ad hanc se conuocandos fuerimus frequentius prouocati, et pro his que illicite perperam aguntur potissimum existamus salubriter agitati. Alias autem misimus Arsenium  uenerabilem episcopum apocrisiarium et missum apostolice sedis et consiliarum nostrum, Galliarum et Germanie partibus de negotiis instantis temporis quedam uobiscum rimaturum ac inuenturum. Et ideo non putauimus uos debere deesse illis regionibus, quandiu ipsum illic me demorari constaret. Unde bene faciet beatitudo tua si illi adheserit, et in his que ex nostra delegatione agenda sunt, eius laboribus fraterne communicauerit. Asserit autem sanctitas tua quod fama ubique spargatur Theutgaudum et Guntharium dudum episcopos per nos pristino gradui restitutos; quod qualiter agi poterat dum scelus, tam quod rex Lotharius in repulsione Theutberge regine et admissione scorti commisit, quam quod Ingeltrudis apostatrix et adultera perpetrauit,  adhuc uigeat, cuius fautores fuere nescimus si ipse aliquatenus animaduertis: precipue in Gunthario, qui contra sacros canones decreta nostra postponens, ministerium sibi uetitum iuxta precedentem consuetudinem contingere ausus est. Quamuis ergo hinc nichil usque adhuc in corde nostro teneatur, tamen si de restituendo quoquam eorum aliquid egissemus, consequenter sicut de casu, ita quoque omnibus uobis de restitutione scribere curaremus. Illud autem, frater carissime, ridiculose sonuit, quod apicum tuorum gerulum nobis commendans, hunc presbyterum Gerardi illustris comitis esse perhibueris. uere quod [pro quid, HARD.] hoc scribens prudentia tua dicere uoluerit, uel quid super huiuscemodi  uerbo intellexeris, nos fateor ignoramus. Nunquid Gerardus comes illum presbyterum consecrauit? nunquid de ipsius est diecesi? Ubi hoc legisti? ubi hoc didicisti? Nisi quia presbyteri non specialiter ecclesie ciuitatis, aut ecclesie possessionis, aut martyrii, aut monasterii secundum sacras regulas ordinantur, sed in domibus laicorum constituuntur, et cum secularibus adeo conuersantur, ut non iam Dei et ecclesie cuiuslibet, sed illius comitis atque illius ducis esse dicantur? ita ut impletum sit quod per prophetam dicitur: Et erit sicut populus, sic sacerdos . Quod fortasse unum est eorum que, cum in nomine Domini conuenerimus unanimiter in idipsum, oportebit decentius emendari, et tanquam uenenatum elieborum amputari. Optamus  fraternitatem uestram in Christo bene ualere.





LXXXII. AD ARDUICUM ARCHIEPISCOPUM uESONTIONENSEM. Respondet ad consulta eiusdem.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo confratri nostro ARDUICO Bisontionensi Archiepiscopo.

Inter cetera uirtutum tuarum insignia, que plurimis sunt gratiarum actionibus cumulanda, summam obedientiam tenere te conspicimus cum humilitatis fastigio. Et cum tantam in te circa nos animi admirati  cernamus alacritatem, mentem tuam apostolorum spiritu tactam non dubitamus. Cui dum a primate suo, cuius nos licet meritis impares uices gerimus, tantum uerbo diceretur, uado piscari, illico responderunt aientes, uenimus et nos tecum : ita quoque nunc unanimitatis tue fraternitas cum nos pro lucrandis et abstrahendis e falsis et amaris huius mundi gurgitibus fidelium animabus studii gressum ponere solo sermone uelle sentiret, protinus quia nos sequi, quia per nostra cupiat uestigia gratanter incedere, nullam dilationem passa suggessit, et usque ad mortem se nobiscum contra hostes dimicaturam, crebra legatione missa spopondit. Sed oramus omnipotentem Deum ut cui factus es in huiusmodi promissione consimilis, protegente  ipso efficiaris in negatione dissimilis. Quanquam, etsi tale quid accidisset, idem ipse fuerat in recuperatione forma penitus imitabilis, beatus scilicet Petrus apostolorum princeps, qui Malchi corporali abscissa gladio aure inobedientiam, et in Anania et Saphira spiritali uerbi mucrone mendacium et auaritiam perculit. Cuius dum sedem ueneraris et precepta sectaris, credimus quod patrocinia quoque adipiscaris, et apud Deum intercessionum suarum tegmina consequare. Iam uero ad consulta fraternitatis tue, de quibus per litterarum tuarum portitorem tibi uoluisti responderi, prout Dominus dederit, a quo est omne datum optimum et omne donum perfectum , mentis oculum dirigentes, caritati  tue non subtrahemus, sed potius tanquam celitus gratis acceptum donabimus.



CAPUT PRIMUM.

Has igitur que duobus fratribus nupserint, uel qui duas sorores uxores acceperint, concilium Neocesariense usque ad mortem abiici, et in exitu suo penitentie remedium, dissolutis duntaxat huius coniunctionis uinculis, consequi iubet. Hos autem uel has qui uel que post penitentiam noua coniugia et inhibitos appetiuere concubitus, beatus papa Siricius a Dominice mense conuiuio separat, et solo uiatico cum ad Dominum ceperint proficisci, per communionis gratiam uoluit talibus subueniri. Quo ergo pacto aliquo possunt uti coniugio, quibus nec inhibitos denuo repetere concubitus, nec rursus noua  coniugia licet contrahere, cum etiam dissolutis huiusmodi coniunctionis uinculis, nonnisi in exitu penitentie remedium tales consequi possint? Non enim, ut sancto innuente presule Siricio supra meminimus, aut noua coniugia, aut inhibitos denuo appetere concubitus hos qui penitentiam reseruare student, oportet. Preter hec autem quomodo posset duabus sororibus uir quilibet, aut duobus fratribus queuis mulier copulari, et rursus uiuentibus illis ad alias nuptias conuolare, cum licet non iure, in duabus tamen personis, connubium contractum iam fuerit, et secundum Euangelium uiuente uno ex matrimonio, alter si coniugem duxerit, mechatur? Quod si mortue iam sunt ille due sorores uel fratres, quibus uir uel mulier iuncta fuit, et ideo existimatur  tertias quemlibet uel quamlibet nuptias contrahere, sciendum est quia nos non hoc a Saluatore nostro, non ab apostolis, non ab apostolicis uiris accepimus, sed nec accipiendum mandabimus.



CAPUT II.

Hos uero qui de propria consanguinitate ac de propria cognatione uxores accipiunt, uel nubunt, quis non reprehendat et arguat? cum etiam sancti predecessores nostri apostolice sedis antistites, Gregorius scilicet et Zacarias, hos anathematis mucrone percutiant, et dissolui huiusmodi copulam, utpote bestiarum more contractam, omnino uoluerint. Iam uero postquam dissoluta copula fuerit, ab inuicem separati, si possint, quod sciscitaris, ad melius  commeare coniugium, nulla ratio patet. Quoniam cum hi penitentie submittendi sint, nec hos inhibitos sibi concubitus, nec alia noua appetere debent coniugia. Denique si Thamar a fratre, et concubine Dauid a filio eius uiolenter oppresse, propter incestum coitum nullas nuptias contraxisse refertur, et Adonias a Salomone morte punitur eo quod puellam que cum patre pudice tantum dormierat, uxorem sibi dari poposcerit: quanto magis hi qui sponte iunguntur et irrationabiliter miscentur postquam separati fuerint, digne penitentie submissi, debent nullas nuptias, sed castitatem potius appetere de cetero mentis et corporis? Sane si quilibet de hac infausta commistione post dissolutionem  copule obierit, alter qui superstes fuerit, et in adolescentie annis adhuc detinetur, si ingruente aliquo forte discrimine egit penitudinem, et se non posse continere conqueritur, coniugii ualet remedio subueniri. Cuius indulgentie formam uolumus etiam circa feminas obseruari. In quo tamen non regulam constituimus, sed cum eximia columna Ecclesie beato Leone papa quid sit tolerabilius estimamus.



CAPUT III.

 Eos autem qui cum pecudibus miscentur, sancta synodus non nuptialia federa contrahere, sed inter eos orare precipit qui ab spiritu uexantur immundo. uerumtamen si qui sunt iuuenculi, qui tanto piaculo constricti, imminente mortis exitio uel captiuitatis exsulatu, penitentiam  gesserunt, ac pauentes post hec incontinentie casum, ad coniugalis consortii remedia confugerint, ne in crimen fornicationis fortassis inciderent, consilium dignoscuntur ueniale sumpsisse, ita duntaxat, si non modo irrationabilis animantis  de cetero contubernium, uerumtamen omnis omnino mulieris, excepto coniugis proprie, consortium declinarint. Iustum uidelicet Lot imitati, qui ut uasta Sodomorum euadere potuisset incendia, Segor paruam ciuitatulam, ut uel in ea saluaretur, elegit. Sane non in hoc regulam, sicut superius diximus, promulgamus; sed ne deterius peccetur, quod leuius arbitramur, indulgendum utcunque preuidimus. Denique iuxta plenam satisfactionem nil eis  conuenientius est, qui tam pernicioso et omni pena plectendo scelere penitudinem gerunt, quam perseuerans castitas non solum corporis sed et mentis.



CAPUT Iu. De episcopo semel electo.

Post mortem uero episcopi qui semel in loco eius electus fuerit, si in nullo a sacris canonibus deuiat, et electio eius non a secularibus quibusque, sed a clero Ecclesie cum consensu primorum ciuitatis ipsius fuerit composita, et sanctorum Patrum in eo consentiant promulgationes, et tam fidei dogmatibus quam bonis concordat moribus, nulla debet ulterius ratione remoueri. Alioquin ut preuaricatores et tergiuersatores qui hoc tentauerint, a sacris regulis  arguentur. Et precipue qui contra suam professionem uel subscriptionem ierint, canonicis legibus arctabuntur.



CAPUT u.

De chorepiscopis, de quibus consulis utrum presbyteros et diaconos ualeant consecrare, sacri te canones satis poterunt edocere. Quomodo autem chorepiscopos posse dicimus ecclesias consecrare, quas nulli episcoporum licet sine nostro precepto secundum sanctas regulas dedicare? Non ergo chorepiscopis dabimus. Unde uos episcopos, tanquam terminos a patribus positos transferentes merito reprehendimus. Preterea quis infantes debeat consignare sanctus Innocentius ostendit, dicens: »De consignandis  uero infantibus manifestum est non ab alio quam ab episcopo fieri licere.« Et rursus: »Hoc autem, inquit, solis pontificibus deberi ut uel consignent, uel Paraclitum Spiritum tradant, non solum consuetudo ecclesiastica demonstrat, uerum illa lectio Actuum apostolorum que asserit Petrum et Ioannem esse directos, qui iam baptizatis tradant Spiritum sanctum.«



CAPUT uI.

 Porro de presbytero, quod non possit restaurationem post lapsum recipere, ut multa pretereamus, beatus papa declarat, Gregorius ad Sabinianum inter cetera scribens Iadertinum episcopum: »Presbyterum uero, inquiens, de quo nos fraternitas tua latoris presentium  relatione consulit, nulla ratione in sacro ordine post lapsum aut permanere, aut reuocari posse cognoscas.«

Hec quidem, frater carissime, in multis occupati uix ad tua consulta rescripsimus. Cetera uero que communi consulant utilitati, cum Arsenio uenerabili episcopo, apocrisiario et misso apostolice sedis, quem illas in partes direximus, cum Deo duce peruenerit, satis ualetis abundeque tractare, cui et nostra credere, et tua nobis exponenda, cum redierit, poteris sine ulla contrectatione committere. Optamus fraternitatem tuam in Christo nunc et semper bene ualere.



CAPUT uII.

Si quis ex propria cognatione sanguinem occisionis fuderit, sacri canones usque ad mortem abiici,  et inter rebelles deputari sanxerunt.





LXXXIII. AD LUDOuICUM GERMANIAE ET CAROLUM CALuUM REGES. Reprehendit quod episcopos in Urbem ad synodum non miserint. Ut Lotharium de diuortio commonere pergant. De episcopis in Coloniensi et Cameracensi ecclesia consecrandis, et de Rothado Suessionensi.
[Apud Mansi, ibid.]

NICOLAUS episcopus, seruus seruorum Dei, dilectissimis filiis LUDOuICO et CAROLO glorosissimis regibus.

Credimus ex Dei dono, filii karissimi, processisse, quod unanimes effecti uos de corde puro et conscientia bona, et fide non ficta iunxistis. Unde fit,  ut uno animo, et uno ore per uos glorificetur Deus et Pater Domini nostri Iesu Christi, et ad sancte catholice et apostolice Ecclesie, regnique uestri decus coniunctio uestra proficiat ad salutem. De epistolis autem nostris, quas suscipientes archiepiscopis et episcopis, regnorum uestrorum, imo et Lotharii regni pariter archiepiscopis et episcopis, secundum tenorem illarum dedistis, grates excellentie uestre retulimus. Sed quia eos ad synodum nostram, et pro angustia temporis, et pro iniuria transitus, occurrere non ualere dixistis, merito dure tulimus, cum tanta temporis angustia non immineret, ut saltem de uobiscum conuersantibus binos mittere nequiuissetis, precipue tu, fili mi Carole  rex, qui regnum tuum per maximum spatium longius quam fratris tui Ludouici dilecti filii nostri gloriosi regis ab hac sancta sede in occidentalibus partibus secus mare Oceanum disparari fateris. Non enim credibile potest existere, ut adeo longius disparetur regnum tuum, ut, sicut supra meminimus [edit. Rom. inserit: saltem de uobiscum conuersantibus, uel, etc.], uel binos unius, aut duarum metropoleon legatos omnium uices agentes dirigere non ualuisses. Reprehensibile denique ualde esse constat, quod subintulisti, dicendo maiorem partem episcoporum omnium die noctuque, cum aliis fidelibus tuis, contra piratas maritimos inuigilare, ob idque episcopi impediantur uenire: cum militum Christi sit Christo seruire, militum uero seculi, seculo; sicut  scriptum est: Nemo militans Deo implicat se negotiis secularibus . Quod si seculi milites seculari militie student, quid ad episcopos et milites Christi, nisi ut uacent orationi? Sperabamus te, fili carissime, in talia non prorumpere, qui, Deo gratias, clarus in cunctis haberis. Aditus autem ueniendi ad tantum negotium antistitibus illis denegari non debuit. Et si forte denegare uellent, quoquomodo, si monitis nostris parere delegissent, aditus illis et transitus patefieret. Si uenissent collectis operariis, hoc utique ne fieret melius corrigeremus. Quia illis inde, et nobis hinc Deus in conuentu nostro medius tribuerat, ut et nostris et uestris deinceps aditus denegari non posset. Nam nec de nostris melius dicere possumus, nec peius de uestris, quia  quid nobis impediat longum est enarrare. Quod si intercapedine temporis ad Clusas pro Deo aliquid tolerassent, lucrum pro tentationibus et laboribus a Domino magnum reciperent. Sed quia occasione transitus suffugiunt nos licet coacti adhuc hec grauamina sustinebimus: uos tamen uidebitis. Sed intelligi datur eos monitis nostris non uelle parere, propter illud quod in litteris uestris subditur. Dicunt enim post aliquanta, ut episcopos de regnis uestris ad synodum Romam mittendi necessitas non postulet. Unde si uos fortasse aliter dicitis, nos illud dicimus, quod diuinitus reuelatur, quia cum nouitatum mala multiplicari uideamus, si ex diuersis prouinciis fratres in inuicem conuenissent iuxta priscum morem, et nos consensu illorum, reuelante Domino,  que decernenda sunt decernemus, et ipsi necessitates suas referentes, et nos nostras exponentes, que decreta fuissent melius in omnium notitiam facerent peruenire, qui semper synodalem conuentum a nobis aggregari petierant: sicque fieret, ut secundum qualitatem morbi medicina conficeretur, et ad sananda uulnera longe lateque effunderetur. Salomon quidem uerbis nostris consentit, cum dicat: Salus ubi multa consilia . An nescitis nonnullos ex nonnullis prouinciis presules ita fecisse? Quod facilius scire potestis, si uultis; licet uos, si uultis, minime lateat. Denique tam prudentes, tamque precipuos, et preclaros, ac quos Deus in caritate uera cuniunxit, uiros reprehendere nolumus: quin potius ut dilectissimos  filios paterno amore excolimus, et ut in unitate fidei permaneatis, cunctipotentis clementiam exoramus. Quod si cui ex confratribus nostris episcopis talia nobis misissent, habueramus qualiter illos reprehendere et redarguere deberemus, excepto si regalem magnitudinem uestram sibi impedire dixissent, in uobis hoc pendere et corrigi debere uideretur. Ecce episcopis regnorum uestrorum impedimentum preparatur ne ueniant: Lotharii autem episcopi, qui frater istius est quid obsistit, nisi quia de uestris sumant occasionem, et sicut uestri, ita et illius negligentes appareant? Nam inter cetera plurimum nunc in causa eiusdem Lotharii, de quo subinferemus, profuerat si uenissent: quia auditis decretis et institutis lucidius cuncta referrent, ita ut  nubilum aliquid minime remaneret. Fortasse etenim hec illorum dilatio, et absentia magis obfuit in eius emendatione, quam obstinatio, quia si absentia et dilatio non esset, obstinatio utique iam saltem coacta cessaret. Sed his omissis, ad uestra consulta stylum nostrum reflectamus. Dicitis enim uos prefatum commonuisse Lotharium. Sicut in commonitorio nobis a uobis directo legere preualuissemus; et eumdem sepe uobis mandasse asseueratis, quod Romam pergere uelit, et per nostram dispositionem de causa sui coniugii facere. Sed heu! dictis [al., his dictis, HARD.] opus non accommodastis, quia sepius de directione commonitorii mentione facta idem commonitorium abfuit, et nobis frustratis nequaquam comparuit. Quod si habuissemus, certamen  uestrum super his cognosceremus: sed cum illud defuerit, nescimus si labor uester fructuosus fuit. Ipse quidem Lotharius nobis, ut uobis, uicibus per imperiales legatos mandauit, quod Romam uellet uenire. Cui interdiximus, et omnino interdicimus, ut iter talis qualis nunc est non arripiat, eo quod sancta Romana Ecclesia talem respuat et contemnat, et in hoc perseueret, quod late in toto diffusum est orbe. Nam uerso diu lumine per apices uestros, anhelando prestolabamur locum attingere, qui nos uel uerbo aliquo modo [al. abest uox, modo, HARD.] opis annueret, quo possemus aliquam letitiam presumere. Sed perscrutatis omnibus, ac ad calcem usque relectis, post lectionem ipsa que inerat letitia abscessit, et nos dolor continuus illico possedit, quia  in cunctis sumus frustrati, et quod non optabamus, derelicti. uerumtamen quoniam circa missam [hoc est circa festum, HARD.] sancti Ioannis, de quo diximus, Lotharium, dispositum habetis denuo commonere, non moleste tulimus. Forsitan omnipotens Deus cor eius ad sibi placita inclinare dignabitur, et de preuaricatore tandem faciet conuertendo dilectum. Si autem subdole Theutbergam, ut eam perdat, uelle repetere dicitur, si ipsa tales elegerit, per quos sibi securitas certissima fiat, ecce bene. Sin autem, idem Lotharius prebeat sacramentum, quo polliceatur eam digno matrimonio recipere, et ut uxorem legitimam decenter uenerari et colere, ac deinceps incolumen conseruare. De penitentia autem  eius nostro iudicio reseruantes statuimus, ut si predicte Theutberge captiose aliqua alia crimina, postquam eam a se repulit, obiicere uoluerit, hoc expurgetur sacramento, si ita necessitas compulerit. Quod si innupta manere decreuerit et uiro suo reconciliari noluerit, sancimus ut cogatur in amplexus uxorios redire; quia utriusque se separandi non fuit uoluntas. Nam si utrique in diuortio consenserint, et Lotharius iam omnino copulam concubitus non repetierit, hoc fieri non prohibemus: quia Dominus de dimittenda uxore causam tantum fornicationis excepit. Igitur si Lotharius, quem hactenus conuerti prestolati sumus, et uindictam in eum, ne sanguis effunderetur, et ne bella excitarentur, propalare distulimus, cornu extulerit, et nostris uestrisque monitis  obedire neglexerit; de cetero talis habendus est, qualem illum per epistolam nostram Rhadoaldo dudum episcopo, et Ioanni episcopo missam nos habere iam cognouistis. Sed, filii dilectissimi, et singulariter a nobis diligendi, ecce Arsenium uenerabilem episcopum ad hoc uobiscum pertractandum, et monitionibus corrigendum, cum apostolicis epistolis illuc destinauimus. Quarum exemplaria, ne authentice istarum, aut intercepte, aut a quibus fortasse dehonestate, aut perdite, aut etiam propter quod uobis dubietas credendi generaretur, pro libitu aliter habite fuissent, magnitudini uestre per hunc gerulum transmisimus. Tunc si authenticas ita se habere repereritis, assensus uester eidem Arsenio prebeatur. Sin autem, excepto de Rhotado et Albuino,  illi uos credere non oportet. Et quidquid illis in partibus actum fuerit, sub gestorum insinuatione nobis, antequam illud per alios cognoscamus, optime munitum, ut melius laborare possimus, dirigere petimus, nequaquam omittite. Sunt et alia quamplurima, que uobis nos mandare ualde oportuerat: sed quia tam clarissimis et prudentissimis pauca sufficiunt, et hic gerulus nobis erat incognitus, atque hoc eum latebat, preter hec scribere desiimus. Porro de Ecclesia Coloniensi, de qua nos consuluistis, decernimus ut ibi consecretur antistes. De Cameracensi uero, quod statutum habemus, uolumus obseruari: uidelicet ut si tibi electio canonica fuerit, consecrari debeat in ea episcopus. Ad extremum, quod silere non possumus, quin imo super dictis  uestris obstupescimus, de Suessionica scilicet Ecclesia, de qua, fili mi Carole, quod loquimini, per os alterius loquimini, quam etiam per triginta circiter annos ab infructuosa ficulnea Rothado [al., Rothaldo, et sic ubique inferius, HARD.] inutiliter occupatam, excepto solo nomine, pastorali dicitis uacasse sollicitudine: miramur cur tantus rex suasoriis uerbis cedit, et non magis nos qualiter de Rhotado obediat letificare procurat. Desine ergo, fili, et deprecatoria uerba pelle a corde, incipeque nostris monitis parere, ut excellentissima gloria uestra cum exsultatione fructificet, et cum gaudio manipulos colligat. Tamen qualiter de illo sublimitatem uestram oporteat facere, aliis litteris nostris liquidius cognoscere  ualebitis. Quibus cognitis, credimus, ut quod petimus obtineamus: et quod decreuimus, ratum coram oculis Dei, et coram uobis esse uideatur. Apud nos namque idem Rothadus fructuosa ficulnea manet: tamen post renouatum iudicium eius, si fructuosa est, an infructuosa, patenter declarabitur, habitis omnibus secundum quod de illo statuimus. Hanc autem epistolam ideo more solito scribi non fecimus, quia et legatus uester sustinere non poterat, et ob festa paschalia scriniarios nostros, eo quod debitis uacabant occupationibus, habere ut debuimus non ualuimus. Rogamus preterea et expresse uos adiuramus, ut que superius exarata sunt, non simplicitate sermonis, sed ex quanta mestitia ut compunctione processerint, interiori oculo, non exteriori  tantum, attendatis: et omnes necessitates nostras in his consideretis, dolore patris miserabiliter moti ut filii karissimi. Diuina maiestas ad exaltationem sancte sue Ecclesie uos conseruet incolumes.





LXXXIu. AD LUDOuICUM II IMPERATOREM. Fragmentum.--- Non aliorum, sed primatis sui iudicio quisque se subiiciat.
[Apud Mansi, ibid.]

Denique Suffredus, si tale in se crimen nouerat, quo recte posset episcopatu priuari, uel infirmitate se sentiebat forsitan pregrauari, que impeditus nullis posset proximis sua prelatione prodesse, primatis  sui debuerat, et non aliorum dieceseos antistitum, prestolari iudicium. Quod si quelibet ambiguitas, uel aliqua fortasse super eius examinatione, uel episcopatus abrenuntiatione oborta fuisset contentio, ex more ad sedem apostolicam referri conuenerat, et nostra in his omnibus debuerunt cuncti decreta penitus exspectare. Quod quia omissum hactenus dolemus, dilectissimam mihi gloriam uestram uehementer efflagito, ut iam dictus Suffredus episcopus proprio restituatur episcopio, et si aliquid reprehensione dignum gessit, postea uel correctione, uel digna animaduersione diffiniatur.





LXXXu. AD SALOMONEM BRITANNORUM REGEM ET EIUS CONIUGEM. Recusat mittere pallium Festiniano Dolensi episcopo, donec authenticis scriptis de illius iure conuincatur.
[Apud Mansi, ibid.]


SALOMONI Britannorum regi, eiusque coniugi GYEMBRET.

Proposuerat quidem apostolatus noster per singula glorie uestre suggestionibus respondere; sed utrum fuerint suggestiones, quas quidam presbyter et alii Britannice gentis homines in scripto nobis detulerunt, apertio ipsius scripti et impressio sigilli, que pagine deerat, nos ambiguos reddit. Unde uestra prudentia curet necesse est iam post hec sua scripta proprio signo nobis impressa atque . . . munita mittere, ut  nichil addi, nichil minui, nichil immutari, preter quod a uobis in his inseri iussum fuerit, subdole queat. Unde quia que postulasse credimini, pia sunt, dilectioni uestre super his breui stylo, quod diuinitus fuerit inspiratum, reserare curabimus. Igitur deprecamini nos ut pallium fratri et cepiscopo nostro Festiniano, qui ecclesie S. Sanxonis preesse dignoscitur, dirigamus, quod interim ideo non facimus, quia, sicut olim nos scripsisse meminimus, ut pro tante dignitatis gratia nulla solemnis uidetur fuisse emissa petitio, nec obseruata postulatio ordine legitimo consequenti. Ergo et multa pretereamus, acto iam tempore studeatis, qui tanti apud nos meriti esse peroptat, et tale opitulante Domino munus adipisci desiderat, scripta illa que ab apostolica sede predecessores  eius in acceptione pallii perceperunt, transmittere, quatenus eisdem scriptis que a predecessoribus meis data sunt, diligenter inspectis, per eorum quoque et nos uestigia innoffensis gressibus incedamus. Mittat etiam et alia scripta pariter, et idoneum ex proprio clero legatum: scripta siquidem fidei catholice documenta, et obseruandarum B. Petri apostolorum principis cathedre decretalium sanctionum promissa circumferentia; legatum uero, qui iureiurando, positis super sacrum Euangeliorum codicem manibus, affirmet, antistitem suum ita credere atque ita deinceps obseruaturum esse sicut illa scripta nobis ab eo missa testari uel continere noscuntur. Quoniam ita est apostolice sedis auctoritas et sancte Romane, cui Deo disponente presumus, Ecclesie irrefragabilis  obseruatio. Is autem, qui fuerit, ita properet omni ex parte munitus, ut si necesse est, saltem triginta hic ualeat demorari diebus, quatenus quod utilitas et mos ecclesiasticus dictat, affectus recedendi non adimat. Ad ultimum sane monemus ut quotiescunque nobis epistolam uestram mittitis, talem hominem hanc deferentem dirigatis, qui nulla inquietudine stimuletur, sed tandiu apud nos moretur, quousque de quibus consulitis prouida consideratione ac sufficienti spatio rescribere ualeamus. Datum uII Kalendas Iunii, indict. XIII.





LXXXuI. AD MICHAELEM IMPERATOREM. Reprehendit imperatorem, qui superbia et arrogantia inflatus multa insolentia scripserat. Deinde ostendit depositionem Ignatii nullius esse momenti, quoniam a suspectis, excommunicatis et inferioribus episcopis fuerat damnatus. Preterea commemorat multa de priuilegiis Romane Ecclesie, iubet ad se uenire Ignatium et Photium, aut eorum legatos, si ipsi non possunt. Monet imperatorem, ut suis preceptis obtemperet: eum obiurgat quod Ignatium in concilio deponi curauerit, primusque illius depositioni subscripserit.
[Apud Mansi, ibid.]


NICOLAUS episcopus, seruus seruorum Dei, piissimo et dilectissimo filio imperatori [edit. Rom., superatori] gentium, atque tranquillissimo imperatori MICHAELI a Deo protecto semper Augusto.

 Proposueramus quidem, antequam Michel gloriosus protospatharius legatus uester Romam ueniens epistolam nobis claritatis uestre detulisset, talia uobis scripta per missos nostros, que iam et parata erant, transmittere, qualia grauissimus [gratissimus] filius a diligente patre ac Dei cultore, imperatores a sedis apostolice presulibus soliti erant suscipere. At uero prefato uiro perueniente, epistolamque nobis uestre glorie, que tota blasphemiis, tota erat iniuriis plena, porrigente, mutata est in luctum cithara nostra , et organum nostrum in uocem flentium . Quoniam exspectauimus tanquam de bona uite uuas, suscepimus autem labruscas: ideoque mutauimus stylum, et ostenso uulneri congrua preuidimus adhibere medicamenta.  Igitur ad potentiam uestram inspirante Domino scripturi, nostreque menti affectus industrie uestre reseraturi, necnon et pro sancta Ecclesia catholica et apostolica  apud uos interuenturi, et epistole uestre assertionibus  responsuri, nichil opportunius, nichil aptius, nichil profecto salubrius arbitramur  quam pre omnibus flagitare suppliciter eum, per quem reges regnant, et legum conditores iusta decernunt, et in cuius manu corda sunt regum, et ex quo regnat omnis qui pie regnat; et imperat omnis, qui eidem Regi regum et Domino dominantium non repugnat, Dominum uidelicet nostrum Iesum  Christum, cui omnis rationabilis creatura ministrat: nimirum cui et insensibiles uenti, et mare imperanti obediunt, quatenus et labia nostra ad annuntiandum laudem suam aperiens, dilatatum quoque os nostrum pastu doctrine salutaris adimpleat, et que per nostri apostolatus officium auribus uestris exterius dicimus, per se quoque nutu sue aspirationis interius mentibus uestris aspiret. Quia incassum terra cordis uomere nostre lingue proscinditur, nisi celestis roris aspersione intrinsecus infundatur. Deus est enim, qui incrementum dat , et qui docet hominem scientiam .

Putas, imperator, non bene facimus? quod uos ab iniuriis scribentes inchoaueritis, nos ab orationibus: uos a conuiciis in nos, imo contra primam  et magistram Ecclesiarum omnium loquentes exordium feceritis; nos in laudibus, et in nomine Domini ad potentiam uestram sermonem habituri os aperuerimus? uidemus enim gigantem allophylum contra puerum sanctum, et citharedum nostrum Dauid furore plenum, et blasphemias eructantem primo impetu populo Dei terrorem non modicum intulisse . Sed exspecta paululum, et ecce uidebis illum in nomine Domini percussum, et iam a dicto hymnidico et laudes et psalmos, ac orationes Domini maiestati humiliter effundente, gladio suo prostratum. Et quidem nos iniurias nobis specialiter irrogatas, et maxime pro iustitia laborantibus, et a iustitie impugnatoribus ingestas, libenter  ferimus. Discipuli enim sumus illius, de quo apostolorum princeps ait: Qui cum malediceretur, non maledicebat: et cum pateretur, non comminabatur . De talibus enim ueritas loquitur: Si patremfamilias Beelzebuth uocauerunt: quanto magis domesticos eius?  Et rursus eos, qui propter nomen illius persecutionem, et maledicta toleraturi erant, beatos esse pronuntiat, dicens: Beati estis cum maledixerint uobis, et persecuti uos fuerint, et dixerint omne malum aduersus uos mentientes propter me . Ubi ergo, teste conscientia, Deus in causa est, ibi omnino beatitudo speranda: et ubi mendacium seuit, ibi conuicia nulla timenda. Sicut ergo nos propter Deum etiam a non uera dicentibus iniurias nobis illatas equanimiter  ferimus; ita quoque oportet pietatem uestram sacerdotibus, qualescunque sint, propter eum cui deseruiunt, reuerentiam potius, quam iniurias exhibere. Sed de his iam cum sancto papa uobis loquamur Gregorio : Nam in diuinis eloquiis sacerdotes aliquando dii, aliquando angeli uocantur. Nam et per Moysen de eo, qui ad iuramentum deducendus est, dicitur: Applica illum ad deos , uidelicet ad sacerdotes. Et rursum, scriptum est: Diis non detrahes , scilicet sacerdotibus. Et propheta ait: Labia sacerdotis custodient scientiam, et legem requirent ex ore eius, quia angelus Domini exercituum est .

Quid ergo mirum, si illos imperialis pietas honoret, quibus in suo eloquio honorem tribuens, eos  aut angelos, aut deos ipse etiam appellat Deus? Ecclesiastica quoque testatur historia , quia cum pie memorie Constantino principi scripto oblate accusationes contra episcopos fuissent, libellos quidem accepit, et eosdem qui accusati fuerant, episcopos conuocans, in eorum conspectu libellos, quos acceperat, incendit dicens: uos dii estis, a uero Deo constituti; ite, et inter uos causas uestras deponite, quia dignum non est, ut nos iudicemus deos. In qua sententia sibi magis ex humilitate, quam illis aliquid prestitit ex reuerentia impensa. Ante eum quippe pagani in republica principes fuerant, qui uerum Deum nescientes, deos ligneos et lapideos colebant, et tamen eorum sacerdotibus honorem maximum tribuebant.  Quid igitur mirum, si Christianus imperator ueri Dei sacerdotes honoret, dum pagani, ut prediximus, principes honorem impendere sacerdotibus nouerunt, qui diis ligneis et lapideis seruiebant? Hec ergo non tantum specialiter, quantum generaliter pro omnibus asserimus sacerdotibus: quoniam adhuc nescimus, quis in terribili Dei iudicio qualis futurus sit. Etenim Paulus egregius predicator dicit: Nolite iudicare ante tempus, donec ueniat Dominus, qui et illuminabit abscondita tenebrarum, et manifestabit consilia cordium (. Hoc tamen breuiter dicimus, quia, licet peccatores et indigni, plus tamen de uenturi Domini misericordia, quam de uestra pietate presumimus.  Nam sunt multa, que de iudicio illius homines ignorant: quia fortasse que uos laudatis, ille reprehendet, et que uos reprehenditis, ille laudabit. Non ergo quales sint sacerdotes Domini, sed quid de Domino loquantur, est uobis magnopere preuidendum. Nec in uicariis beati Petri apostoli uobis est attendendum, qui sint, sed quid pro correctione ecclesiarum, quid pro salute uestra satagant. Neque enim illos inferiores dicetis Scribis et Phariseis sedentibus super cathedram Moysi: de quibus Dominus precepit dicens: Quecunque dixerint uobis facite et obseruate: secundum opera uero eorum nolite facere . Ergo, imperator, considera, si illos dixit audiendos, qui super cathedram Moysi sedebant, quanto potius his, qui super cathedram  Petri resident, esse existimetis obaudiendum? Et si illorum non opera, sed dicta facere et obseruare iubet, quanto potius horum, quicunque sint ipsi, dicta et monita custodienda sunt, et amplectenda? Quid autem nos mali uolumus [forte, uolumus? Quid frustra, etc. HARD.], quia frustra indignamini? et contra Euangelium, quod dicit: Qui dixerit fratri suo, Fatue, reus erit gehenne ignis , nos leuitatis nomine lacessendos opinamini: uobis nichil, nisi quod est salubre: nichil nisi quod sit Deo acceptum, offerre studentes? Scimus tamen nos a phreneticis [ut in comment. Galas. ad Faust.: Sic phrenetici solent, etc., HARD.], quos portamus, et sputa perpeti, et colaphis cedi, et eis quod ad salutem pertinet nichilominus exhibere. Nam et in eorum  loco per abundantiam gratie Dei sedemus, qui propter ueritatem laborantes, a Constantinopolitanis sepe talia pertulerunt, qualia nunc nos ferre dignoscimur, que sufficienter  ostendemus in subditis: neque enim fas esse iudicamus, ut ad imitationem inferiorum [edit. Rom. addit., ac infirmorum] tales nos sinamus credi, quales a uobis cernimus predicari. Exemplum sequentes Saluatoris, qui cum a Iudeis, Demonium habes, audiret, hoc humiliter dicens: Ego demonium non habeo , refutauit. Ita quoque nos, cum de nobis, que uera non sunt, audimus, ueraci ac rationabili responsione a nobis illa remouere satagimus.

uerumtamen que ad Ecclesie Romane iniuriam,  que ad ipsius priuilegiorum imminutionem, que ad sedis apostolice presulum derogationem scripsistis, quanta possumus constantia retundemus, et nullis terroribus, nec ullis detractionibus uestris repressi, quanta possumus uirtute destruere, utpote ueritatis inimica, studebimus. Dixistis enim, quod nullus antecessorum nostrorum a sexta synodo meruerit a uobis, quod nos meruisse dignoscimur: quid tamen meruerimus euidenter nullatenus indicastis, nisi forte litteras predicatorias hoc dicto uelitis intelligi nos a uobis nunc tantum meruisse suscipere, a sexta synodo propter aliquod dogma, uel disciplinam quamlibet ecclesiasticam. Et hoc dicitis quasi nostrum fuerit opprobrium, eo quod sedem apostolicam in  nullo querere antecessores uestri dignati fuerint, cum magis eorum fuerit dedecus: quia per tot annorum curricula diuersarum hereseon morbis languentes medicinale remedium non quesierint: quin potius medicinam sponte a nobis sibi porrectam quasi desperati, uel quasi cor impenitens gerentes, ab ipsis faucibus proiecerint; dum tante salutis oblate ministros duplici modo interemerint: quoniam aut participes illos sui erroris effectos spiritaliter occiderunt, sicut tempore reuerende memorie Cononis pape contigit, qui post sextam synodum exstitit: aut certe corporaliter illos non consentientes sibi necauerunt, sicuti sub uenerabili papa Gregorio factum est, qui post sextam synodum fuit, quando pro zelo fidei, et sanctarum imaginum reuerentia  religiosi uiri, ac Dei famuli directi in exsilium missi sunt, et bona confessione huius mundi finierunt uitam.

Denique a sexta synodo imperatores, aut heretici, aut, licet perpauci catholici: fuerunt et heretici quidem, si mittere ad nos dedignati sunt, non est mirum: nouerant enim per gratiam Dei se nos nunquam penitus sibi sociaturos. Fuit autem quando nos sibi sepe sociari tentantes cum magno sunt dedecore et opprobrio repulsi, et digna constantia a nobis, et non a Constantinopolitana Ecclesia crebro retusi. Quando uero catholici fuerunt, et pium dogma, uel ecclesiasticam correctionem defendere uoluerunt, nostrum presidium quesierunt, sicut synodus sub Constantino et Irene facta indicat : in cuius initio, id est in epistola beate memorie presulis Adriani, quantum idem pontifex illam presumptionem, qua ex laicis quidam subite tonsurantur, et in episcoporum numerum exaceruate prosiliunt, damnauerit, si diligenter inquisieritis, profecto inuenietis, si tamen non falsata Grecorum more, sed sicut a sede missa est apostolica penes Ecclesiam Constantinopolitanam hactenus perseuerat, et epistole diuerse sanctissimis pontificibus Leoni scilicet et Benedicto decessoribus nostris misse testantur. Ergo cum ita sint hec, que de multis partim commemorauimus, non iam uerum est illud, quod dicitur, a sexta synodo non [forte, nos, HARD.] meruisse suscipere quod nunc a uobis ipsi meruimus.

 Preterea scripsistis iussisse uos quosdam, qui sub nobis existunt mitti ad uos, quod longe est a piorum imperatorum affectu, quorum sicut locum tenetis, utinam ita et pietatem sectemini, quod longe, inquam, est a principibus sedis apostolice reuerentiam obseruantibus. Non quippe hoc dixit Honorius, qui reuerendo presuli Bonifacio scribit, dicens : Petimus uti quotidianis orationibus apostolatus tuus, studium, ac uotum suum circa salutem, atque imperium nostrum dignetur impendere. Non, inquam, hoc dixit ualentiniani et Marciani pia dualitas ad beatum papam Leonem scribens: Et tuam, inquiens, sanctitatem principatum in episcopatu diuine fidei  possidentem sacris litteris in principio iustum credidimus alloquendam, inuitantes atque rogantes ut pro firmitate et statu nostri imperii eternam diuinitatem tua sanctitas deprecetur. Non hoc dixit Iustinianus, qui dicit sancto pape Ioanni, etiam promulgatis legibus id interserens . Petimus uestrum paternum affectum, ut uestris ad nos destinatis litteris, manifestum nobis faciatis, quod omnes qui predicta recte confitentur, suscipit uestra sanctitas, et eos qui Iudaice ausi sunt rectam denegare fidem, condemnat. Et rursus: Petimus, inquit, uestram beatitudinem orare pro nobis, et Dei nobis acquirere prouidentiam. Non hoc dicit Constantinus, qui Dono pape scribens etiam iurando benignitatem, et honorem  circa sedem exhibet apostolicam in his uerbis: Per Deum, inquiens, omnipotentem, non est apud nos partis cuiuslibet fauor, sed equalitatem utrisque partibus conseruabimus, nullatenus necessitatem facientes in quocunque capitulo eis, qui a uobis diriguntur quoquomodo, sed et omni honore cum competenti munificentia, et susceptione dignos eos habebimus: et si quidem utrinque conuenerint, ecce bene: sin autem minime conuenerint, iterum cum omni humanitate eos ad uos dirigemus. Et post pauca: Inuitare enim et rogare possumus ad omnem emendationem, et unitatem omnium Christianorum, necessitatem uero inferre nullatenus uolumus. Non hoc alius Constantinus, et Irene Augusti dicunt, qui ad Adrianum papam scribentes, aiunt: Rogamus  uestram paternam beatitudinem, magis quidem Dominus Deus rogat, qui uult omnes saluos fieri, et in agnitionem ueritatis uenire , ut det seipsam, et nullam tarditatem faciat, et ascendat huc. Et paulo post: Si non potuerit, inquiunt, ascendere huc, eligat uiros pretiosissimos, et dirigat una cum syllabis, etc. O imperator, saltem nunc non agnoscitis quam a priorum imperatorum pietate in hac re differatis, et quam uos uestra ab eorum discrepet diuinitus inspirata modestia? Illi quippe: Petimus, inuitamus, ac rogamus, ecce sparsim ad sedis apostolice presules, sed pari pietate clamant. uos autem quasi non mansuetudinis et reuerentie, sed solius imperii eorum heredes effecti, et in causa pietatis illos imitari nolentes precepisse, iussisse,  ac imperasse uos, ut quosdam subiectorum nostrorum ad uos mitteremus, asseritis: et hoc ipsum uos quidem egisse nescimus, cuius instigationibus fascinati, et obliuioni traditi dicitis: porro factum a uobis nulla recordatione recolimus; nusquam enim nobis tale quid iussisse uos  hactenus reminiscimur, nusquam uos ad tantam circa sedem beati Petri apostolorum principis irreuerentiam deuenisse cognouimus. Reuoluentes enim epistolam, quam tunc per uenerabiles episcopos et Arsam uirum gloriosum spatharium miseratis, nil iussisse uos nobis, sed potius obsecrasse, atque rogasse nos omnino reperimus. In quo datur intelligi, cum nunc aliter perhibeatis, aut uos oblitos eorum fuisse, que antea  miseratis, aut certe penituisse pro his, que humiliter petiueratis. In tantam uero furoris abundantiam prorupistis, ut lingue Latine iniuriam irrogaretis, hanc in epistola uestra barbaram et Scythicam appellantes ad iniuriam eius qui fecit eam; omnis enim operis derogatio ad opificis redundat iniuriam. O furorem! qui nec lingue nouit parcere, quam Deus fecit, et que inter ceteras in nomine Domini hortante Apostolo; Confitetur, quia Dominus noster iehsu Christus in gloria est Dei Patris . Et que cum Hebrea, atque Greca in titulo Domini a reliquis discreta, insignem principatum tenens omnibus nationibus predicat Iesum Nazarenum regem Iudeorum quem titulum multi Iudeorum corrumpere uoluerunt , sicut uos nunc  huius celeberrime lingue tentatis insigne destruere, sed minime potuerunt; scriptum quippe diuinitus in libro psalmorum fuerat : Ne corrumpas tituli inscriptionem, uel quia Christiani sunt, quorum linguam barbaram, uel Scythicam appellatis, gloriam uestram, quare non pudeat, obstupescimus. Cum enim barbari omnes et Scythe, ut insensata animalia uiuant, Deum uerum nesciant, ligna autem et lapides adorent, in eo ipso quo uerum Deum colit lingua Latina, quantum barbaram, uel Scythicam linguam antecedat, agnoscitur. Iam uero si ideo linguam barbaram dicitis, quoniam illam non intelligitis, uos considerate quia ridiculum est uos appellari Romanorum imperatores, et tamen linguam non nosse Romanam.

 Ad extremum autem, si iam sepe nominatam linguam ideo barbaram nuncupatis, quoniam a translatoribus in Grecam dictionem mutata, barbarismos generat, non lingue Latine, sed culpa est, ut opinamur, interpretum, qui quando necesse est non sensum e sensu, sed uiolenter uerbum edere conantur e uerbo. Ecce enim in principio epistole uestre imperatorem uos nuncupastis Romanorum, et tamen Romanam linguam barbaram appelare non ueremini. Ecce quotidie, imo uero in precipuis festiuitatibus inter Grecam linguam ueluti quiddam pretiosum hanc quam barbaram et Scythicam linguam appellatis, miscentes, quasi minus decori uestro facitis, si hac etiam non bene, ac ex toto intellectu in uestris obsequiis, ac officiis non utamini. Quiescite igitur  uos nuncupare Romanos imperatores; quoniam secundum uestram sententiam barbari sunt, quorum uos imperatores esse asseritis.

Romani quippe hac lingua, quam barbaram uos et Scythicam uocatis, utuntur. Quiescite iam utpote tante detestationis dictionem in uestro palatio memorare, et adhuc si pleniter illam exsecramini, etiam ab ecclesiis uestris remouere satagite.

Istius enim dictione lingue Constantinopolitana Ecclesia lectionem apostolicam et euangelicam in stationibus fertur primitus recitare: sicque demum Greco sermone propter Grecos utique ipsas lectiones pronuntiare: sed quia tantum hec impietas Ecclesie Constantinopolitane hactenus defuisse putatur,  ut tota ibidem nequitia suppleatur: hoc restat a uobis solummodo perficiendum. uerum de hoc nos respondisse sufficiat, non tam iniuriam lingue defendere procurantes, quam mutate mentis uestre inconstantiam exaggerantes.

Ceterum dicitis non ideo ad nos misisse uos, ut secundum iudicium Ignatius sustineret, ad quod ueraciter respondemus: ideo uos misisse procul dubio, quia posterior hoc probat euentus. Nisi enim uoluissetis, nec id fieri sineretis. Imo nos, ut uerius dicatur, non ideo misimus, ut interim quodlibet Ignatius frater et cepiscopus noster subiret iudicium, sed ut causa illius diligenter inuestigata, et ad liquidum reperta, iuxta illud beati Iob dicentis: Causam quam nesciebam, diligentissime inuestigabam ,  plena nobis ac incunctanti relatione patesceret; sicque demum iuxta sacros canones missorum nostrorum relationibus certificati, si decerneremus mittendos esse qui presentes cum episcopis iudicarent habentes nostram auctoritatem, a quo destinarentur, esset in nostro arbitrio; si uero crediderimus episcopos sufficere, ut negotio terminum imponerent, faceremus quod sapientissimo iudicio iudicaremus? Si autem Ignatius, ut fertis, iam iudicatus erat, quamobrem illum secundo iudicio [deesse uid. iudicari, HARD.] uoluistis contra illud quod scriptum est: Non iudicabit bis in id ipsum?  Sed in hoc manifeste datur intelligi, non uos bonam conscientiam gessisse, quando iterato illum ad tribunalia concilii [concilia] pertraxistis: sed quasi non perfecte, neque legitime depositum  presentia [forte, in presentia, et mox, damnationi, HARD.] missorum nostrorum, tanquam maioris auctoritatis existentium damnatione subiicere contendistis: dicentes uero quod synodice fuerit condemnatus, fortasse quia non addidistis canonice diuinitus actum est. Congregatio enim malignantium, non canon iuste iudicantium illum damnationi subegerat, imo uero afflictioni et tribulationi subdiderat.

Etenim illi, qui tunc conuenerunt contra iam dictum uenerabilem uirum, aut suspecti, et ab heri et nudiustertius inimici eius erant, aut excommunicati, aut depositi, aut subiecti ipsius, aut certe inferioris dignitatis exstiterunt. Quorum omnium nullus personam legitimorum iudicum habere sine dubio poterat, uel accusatorum in omnibus duntaxat  negotiis: que sigillatim Deo docente, ac summatim omnia ita se habere monstrare conabimur.

Igitur quia suspecti, et inimici iudices esse non debeant, et ipsa ratio dictat, et plurimis probatur exemplis. Nam quid gratius et amabilius dare quis inimico potest, quam si ei ad impetendum commiserit, quem ledere forte uoluerit? Quod prouide Constantinopolitana synodus canonum suorum sexto dignoscitur prohibere capitulo, quod tamen non apud nos inuentum, sed apud uos haberi perhibetur. uerum nouimus nos apostolicis imbuti documentis, etiam sententiis uti paganorum, quanto magis Christianorum, atque catholicorum? et contra ipsos quorum nec uitam sequimur, nec mentem erroneam  imitamur? Denique apostolus Paulus de libris paganorum aliqua in suis scriptis posuit, ut est illud ad Titum: Cretenses semper mendaces, male bestie, uentres pigri, cupidi . Et iterum in Actibus apostolorum de Deo ait: In quo uiuimus, mouimur, et sumus : nunquid ideo etiam cuncta recipienda sunt, que cum his pariter sunt prolata? Ait autem predictus canon: Quoniam multi ecclesiasticum ordinem confundere ac subuertere uolentes amore inimicitie, et calumniose causas quasdam contra dispensatores ecclesiarum orthodoxos episcopos confingunt, nichil aliud quam fedare sacerdotum existimationes, et turbationes peccatorum populorum conficere conantes: propter quod placuit sancte synodo episcoporum, qui Constantinopolim concurrerunt,  ne sine discussione admittantur accusatores, nec omnibus precipiatur accusationes facere contra dispensatores ecclesiarum.

ueniamus ergo et ad sanctam Chalcedonensem synodum, et quid nobis de Athanasio Parrhenorum episcopo referat , audiamus. Is enim antistes tertio euocatus ad synodum, quia non occurrit, a patriarcha suo canonice condemnatus exstiterat: sed solum quia cum uocaretur ad synodum, quod suus inimicus esset ipse, qui iudicabat, clamauit: a sancta Chalcedonensi synodo ad causas illatas sibi examinandas reseruatur, et nisi denuo conuincatur, recipere ecclesiam propriam iudicatur. Quod si Athanasius a patriarcha suo depositus, quia de inimicitia ipsius conquestus est, iterato ad iudicium renouandum  dirigitur, et nisi manifesta sibi officiant crimina, sue reddi ecclesie precipitur: quanto magis Ignatius, qui non a patriarcha, sed ipse potius existens patriarcha minime debuit ecclesia propria inimicis et suspectis iudicibus decernentibus exspoliari? Quod quamuis factum sit, multo magis quam Athanasius inimicorum soluto iudicio, sua oportuerat ab ecclesia recipi.

ueniat et facundissimus noster papa Gelasius , hereticorum expugnator fortissimus, et quod de Constantinopolitanis more solito tunc egrotantibus dixit, etiam nobis edisserat: Quero, inquit, tamen ab his iudicium, quod pretendunt, ubinam possit agitari, an apud ipsos, ut iidem sint inimici testes et iudices? Sed et tali iudicio nec humana debent committi negotia: quod si  iudicio ubi iidem sunt inimici qui iudices, nec humana debent committi iudicia; quanto minus diuina, id est ecclesiastica? Qui sapiens est intelligat. Et reuera hinc Iustinianus imperator pius legibus suis promulgasse dignoscitur  dicens: Licet ei, qui suspectum iudicem putat, antequam lis inchetur, eum recusare, ut ad alium recurratur. Nam quodammodo naturale est suspectorum iudicum insidias declinare, et inimicorum iudicium semper uelle refugere. Hinc sanctus Athanasius inimicorum sepe declinauit insidias: hinc sanctus Ioannes os aureum concilii contra se congregati renuit intrare collegium. Quinimo hinc psalmista Dauid, et Elias eximius prophetarum Saulis uel Achab  refugiunt prorsus insaniam .

Quod autem hi qui a iam fato fratre et comministro nostro Ignatio depositi, excommunicati, uel anathematizati fuerant, nullam aduersus eum intorquere damnationem potuerint, ex prolato secunde uniuersalis synodi capitulo declaratur, cum dicitur : Si uero ecclesiasticum fuerit crimen, quod episcopo illatum exstiterit, tunc probari oportet accusantium personas, ut primo quidem hereticis non liceat accusationes contra orthodoxos episcopos pro ecclesiasticis negotiis facere. Sed ne hos hereticos esse denegetis, audite sequentia. Hereticos autem, inquiunt, dicimus tam eos, qui olim ab Ecclesia proiecti sunt quam qui post hec a nobis anathematizati sunt. Porro si adhuc nec sic creditis, audite  quod subditur: Preter hos autem, aiunt, et eos qui fidem quidem sanam simulant confiteri. Schismaticos etiam, et eos qui seorsum a communicantibus nobis episcopis collectas faciunt. Deinde uero, et si quidam ab Ecclesia super causis quibusdam reprehensi fuerunt, et proiecti aut excommunicati siue ex clero, siue ex laicali ordine, nec his licere accusare episcopum, antequam proprio crimine primitus exuantur.

Similiter autem et eos qui sub accusatione priori consistunt, non ante esse acceptabiles in accusationem episcopi, aut aliorum clericorum, quam innoxios semetipsos illatorum sibi ostenderint criminum.

Quid autem periculi regule huius immineat contemptoribus, non ignoratis. Preterea quis de considentibus ibidem non de predictis exstitit hereticis  atque schismaticis? Nonne Gregorius Syracusanus millies condemnatus? Nonne Eulampius, Petrus, item Petrus, qui pro nefandis actibus suis et ore confessis depositionem, deinde anathema inciderunt? et alii quos enarrare longissimum est. Ecce quales inter ceteros erant, qui contra prefatam regulam centum quinquaginta Patrum, os contra uenerandum patrem suum aperire non sunt reueriti. Et cum essent ligati ligare; et cum essent mortui, et in suis penetralibus iam fetidi, uirum per totum mundum redolentem mortificare conati sunt, et male opinionis nidoribus aspergere tentauerunt.

Sed iterum uidete Romane sedis pontificem a uobis quidem derogatum, sed a totius Christianitatis unanimitate ueneratum, et magne synodi Ephesine  presulem Celestinum, quid censeat de his, qui depositi et excommunicati a Nestorio fuerant, postquam depositus coram oculis summi arbitri iam esse credebatur. Et multo magis hoc de fratre et consacerdote nostro Ignatio esse censendum arbitramini, qui non a prelato quolibet sicut isti, sed a se deiectis talia pertulit. Ait enim episcopis orientalibus scribens : Si quis uero aut ab episcopo Nestorio, aut ab aliis, qui eum sequuntur, ex quo talia predicare ceperunt, uel excommunicatus, uel exutus est, seu antistitis, seu clerici dignitate; hunc in nostra communione et durasse et durare manifestum est. Nec iudicamus eum remotum: quia non poterat quemquam eius remouere sententia, qui se iam prebuerat  ipse remouendum. Item idem ad clerum Constantinopolitanum aperte inquit : Sedis nostre sanxit auctoritas, nullum siue episcopum, siue clericum, seu professione aliqua Christianum, qui a Nestorio, uel eius similibus, ex quo talia predicare ceperunt, uel loco suo, uel communione deiecti sunt, uel deiectum, uel excommunicatum uideri: sed hi omnes in nostra communione et fuerunt et hucusque perdurant: quia neminem uel deiicere, uel remouere poterat, qui predicans talia titubabat.

Intellexistisne, imperator, ex superius memoratis non potuisse, ut non dicamus prelatum suum, saltem quemlibet remouere, qui fuerant olim ipsi remoti, nec deiicere quemquam iam ante prostrati? Ad infirmandam quoque sententiam damnatorum, etiam  illud ualere credimus, quod sancta synodus ad prefatum papam , que apud se gesta sunt, referens, pro Ioannis Antiocheni amputanda antistitis exaggerata presumptione, quosdam eorum, qui contra sanctum Cyrillum et Memnonem latrabant, sine ciuitatibus uacantes autem, et ecclesias non habentes: alios uero ante multos annos pro acerbis causis depositos a suis metropolitis, inter alios plurimos fuisse suggessit. Quibus per omnia uestrates, ut ita dicamus, depositores Ignatii comparari plurima ex parte non immerito possunt: ibi namque et sine sedibus, et uagi, atque pro suis acerbis facinoribus a propriis metropolitis inuenti sunt episcopatu priuati. Ibi etiam communione extorres, et anathematis damnationis consortes  fuisse probantur. Unde miramur quomodo excommunicati ad iudicandum recepti sint, cum secundum apostolicos canones sine commendatitiis litteris in communione sola recipi prohibeantur . Absurdum etenim est ut cui non licet etiam cum minimis iuxta sacras regulas communicare, liceat penes uos etiam de maioribus iudicare.

Sed iam de hoc plenissime, Deo auxiliante, dicamus; et quod a subiectis suis prelatus non debeat sui dispendium perpeti, aut calumniis impeti demonstremus. Quod quia Ignatius, frater et cepiscopus noster, inique pertulit, omni lamentatione plorandum est: et certe patres a filiis honorari non solum diuinis , uerum etiam humanis legibus precipiuntur. Et si hoc carnales, quanto potius spiritales  digna penitus a filiis debent ueneratione potiri? Quanto enim spiritus carnem precellit, tanto magis ea que sunt spiritualia carnalibus oportet omnibus anteponi.

uerum si hoc Ignatii subditi dedignati sunt attendere, saltem scelus Iudeorum in Christum patratum perhorruissent committere: nec acuerent linguas suas aduersus patrem ac magistrum suum ipsi, sicut serpentes, nec esset gladius in labiis eorum, nec fierent dentes eorum arma et sagitta, et lingua eorum machera acuta, formidantes scilicet ne de se Salomon sapientissimus dixisse uideretur: Generatio que patri suo maledicit . Et rursus: Generatio que pro dentibus gladios  habet, et commandit molaribus suis ; et iterum: Oculum, qui subsannat patrem, effodiant eum corui de torrentibus, et comedant illum filii aquile . Denique si Cham, uidens patris uerenda, risit potius quam  cooperuit, maledictionem in filio percepisse legitur: quanto potius hi qui uerecundiam patris non solum, si quelibet fuit, minime cooperuerunt, sed et riserunt, et falso ad subsannationem sui moris homines prouocauerunt; atque, quod est deterius, patenter contra ipsum de pharetra iniquitatis sue sagittam iudicii produxerunt? Non sic econtra filii sobrii, non sic, sed auersi operuerunt. Quod moraliter egregius doctor papa Gregorius interpretatus, ait : Auersari dicimus quod reprobamus. Quid est ergo, quod filii  uerenda patris superiecto dorsis pallio auersi uenientes operiunt, nisi quod bonis subditis sic prepositorum suorum mala displicent, ut tamen hec ab aliis occultent? Operi mentum auersi deferunt, quia diiudicantes factum, et uenerantes magisterium, nolunt uideri quod tegunt.

Sed hec dicentes, nolite nos estimare cuiuscunque proximorum nostrorum, que sunt digna reprehensione uelle defendere; sed quod ita uelim filios circa spiritalem patrem, et discipulos erga magistrum deuotos ac sobrios esse ut nulla penitus temeritate ad eorum uitam, ut non dicamus, diiudicandam, sed nec saltem tenuiter reprehendendam prosiliant. Quoniam, docente prefato papa in libro Regule pastoralis : Admonendi sunt subditi,  ne prepositorum suorum uitam temere iudicent, si quid eos fortasse agere reprehensibiliter uideant, ne unde recte mala redarguunt, inde per elationis impulsum in profundiora mergantur. Admonendi sunt, ne cum culpas prepositorum considerant, contra eos audaciores fiant; sed sic que ualde sunt eorum praua, apud semetipsos diiudicent, ut tamen diuino timore constricti ferre sub eis iugum reuerentie non recusent.

Quod melius ostendimus, si Dauid factum ad medium deducamus. Saul quippe persecutor cum ad purgandum uentrem speluncam fuisset ingressus, illic cum uiris suis Dauid inerat, qui iam tam longo tempore persecutionis eius mala tolerabat; cumque eum uiri sui ad feriendum Saul incenderent, fregit  eos reprehensionibus, quia manum mittere in christum Domini non deberet. Qui tamen occulte surrexit, et oram chlamydis eius abscidit . Quid enim per Saul nisi mali rectores? Quid per Dauid nisi boni subditi designantur? Saul igitur uentrem purgare, est prauos prepositos conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare. Quem tamen Dauid ferire metuit: quia pie subditorum mentes ab omni se peste obtrectationis abstinentes prepositorum uitam nullo lingue gladio percutiunt, etiam cum de imperfectione reprehendunt. Qui et si quando pro infirmitate  sese abstinere uix possunt, ut extrema quedam atque exteriora mala prepositorum, sed tamen humiliter loquantur, quasi oram chlamydis silenter incidunt: quia uidelicet dum prelate dignitati saltem innoxie et latenter derogant, quasi regis superpositi uestem fedant; sed tamen ad semetipsos redeunt, seque uehementissime uel de tenuissima uerbi laceratione reprehendunt. Unde bene et illic scriptum est: Post hec Dauid percussit cor suum, eo quod abscidisset oram chlamydis Saul . Facta quippe prepositorum oris gladio ferienda non sunt, etiam cum recte reprehendenda iudicantur. Si quando uero contra eos, uel in minimis lingua labitur, necesse est ut per afflictionem penitentie cor prematur, quatenus ad semetipsum redeat, et cum preposite  potestati deliquerit, eius contra se iudicium a quo sibi prelata est, perhorrescat.

Nam cum prepositis delinquimus, eius ordinationi, qui eos nobis pretulit, obuiamus. Unde Moyses quoque cum contra se et Aaron conqueri populum cognouisset, ait: Nos enim quid sumus? nec contra nos est murmur uestrum, sed contra Dominum . Hinc etiam predicator ueritatis Paulus apostolus subditis suis, et quibus Christi Euangelium predicabat dicit: Mihi autem pro minimo est, ut a uobis iudicer . Hinc Sixtus apostolice sedis antistes Euphemium episcopum damnasse describitur , nichil aliud in depositione illius obiiciens, nisi quod Polychronium Hierosolymitanum episcopum pontificem suum accusauerit.  Et quidem Polychronius a legatis sedis apostolice, eo quod sedem Hierosolymitanam primam esse mendaciter affirmabat, et per simoniacam heresim ordinationes fecisse probatus est, ecclesie priuatus est gubernaculis, et urbe reiectus. Sed et Euphemius nichilominus quia hunc presumptuose  accusauerat, damnationi a synodo subiectus est.

Et quoniam linguam suam contra sibi prelatum erexerat, anathema suscepit; adeo ut Leo Ecclesie Romane diaconus ei diceret: Ex te enim damnaberis, quoniam pontificem, qui te consecrauit cepiscopum condemnabas et accusabas. Qui cadens in terram ante omne concilium episcoporum ibi confitebatur se peccasse, Abundio episcopo misso ab urbe  Roma, dicente: Non licet quemquam accusare pontificem suum, quoniam iudex non iudicabitur. Quo audito, ualentinianus Augustus , cuius uos in hoc imitatores esse debetis, gauisus est in damnatione episcopi Euphemii, qui exstitit accusator Polychronii pontificis sui.

Consonat autem huic necessarie sententie sanctus Siluester, et magni Constantini baptizator Augusti, dicens: Neque ab Augusto, neque ab omni clero, neque a regibus, neque a populo, iudex iudicabitur: haud dubium, quin ecclesiasticus Pelagius quoque presul apostolicus cuidam regi Francorum scribens, sic dicit [a 1Kb] : Cum celsitudini uestre multa dona misericordia  diuina contulerit, pro amore tamen quem Ecclesie eius sinceriter exhibetis, fecit uos multis regnantibus clariores: quoniam inter alias regni uestri curas tranquillitate sancte Ecclesie precipuam sollicitudinem uos certum est exhibere.

Que cum ita sint, miramur quia quantum nobis presentium portitorum suggestio patefecit, passi estis subripi uobis et Sabaudum fratrem et cepiscopum nostrum Arelatensis ciuitatis antistitem, cuius Ecclesia in regionibus Gallicanis primatus priuilegio et sedis apostolice uicibus decoratur, ad petitionem episcopi ab ipso ordinati in iudicium sequentis ciuitatis episcopi, quod nulla ecclesiastica lege uel ratione conceditur, iudicandum iuberetis occurrere, ut ipso de conculcato loci sui preiudicio conquerente, ille qui usurpauit, necesse sit de illicita presumptione  culpari. Pro quibus Christianitatis uestre confidentia freti, paterno studio postulamus ut si quid tale factum est, congrua satisfactione celeriter amputetur, nec ullum sui exemplum in perturbatione Ecclesiarum, quas uobis Deus credidit, relinquere concedatur; et huiusmodi causis sollicitam uos in reliquo decet exhibere cautelam, ne quid contra ecclesiasticas regulas petentibus concedatis: quia quod bene cognitum est religiose menti uestre, non aliter Deo nostro recte potest regalis deuotio famulari, nisi prouidentia eius ecclesiasticorum ordinum seruetur integritas.

Preterea suauissimus Pater et papa noster Gregorius, de quo supra diximus, clero Mediolanensis  Ecclesie pro eligendo sibi episcopo litteris precipiens, ait : Pensantes ergo, que cunctis expediunt, et quem uobis gratia diuina pretulerit, integerrimam semper in omnibus obedientiam prebete; iudicari namque a uobis ultra non debet semel prelatus; sed tanto nunc subtiliter iudicandus est, quanto postmodum iudicandus non est. Consecrato autem uobis Deo auctore pastori tota uos mente committite, atque in illo omnipotenti Deo, qui uobis hunc pretulit, deseruite. Quibus omnibus rite collectis, satis euidenter, ut opinamur, ostensum est non posse legitime subiectos de prelati sui uita iudicare; nec preter heresim cuiuscunque sit meriti temere reprehendere.

Sed si adhuc placet aliquid de hoc nosse quod  delectet, antiqui Patris et uenerabilis doctoris Areopagite Dionysii ad Demophilum uerba uobis recitari precipite: qui etiam in causa pietatis delinquentem sacerdotem nefas sancit a minoribus, uel ab inferioribus iudicari, ne fiat in Ecclesia Dei aliquid inordinatum, et status eius in aliquo confundatur. uerum hucusque quod a suis suffraganeis atque subditis frater et comminister noster Ignatius non debuerit iudicari, sed nec facile reprehendi, breuiter comprobauimus. Nunc autem diuina inspiratione non nos pigebit, nec nobis impossibile erit ostendere uobis , non posse quemquam rite ab his qui inferioris dignitatis uel ordinis sunt, iudicialibus  submitti diffinitionibus. Siquidem tempore Diocletiani et Maximiani Augustorum, Marcellinus episcopus urbis Rome, qui postea insignis martyr effectus est, adeo compulsus est a paganis, ut in templum eorum ingressus, grana thuris super prunas poneret. Cuius rei gratia collecto numerosorum concilio episcoporum, et inquisitione facta, hoc se idem pontifex egisse confessus est [a 1Kb] . Nullus tamen eorum proferre in eum sententiam ausus est, cum ei sepissime omnes perhiberent: Tuo ore iudica causam tuam, non nostro iudicio; et iterum: Noli, aiunt, audiri in nostro iudicio, sed collige in sinu tuo causam tuam; et rursus: Quoniam ex te, inquiunt, iustificaberis, aut ex ore tuo condemnaberis; et iterum dicunt: Prima sedes non iudicabitur a quoquam.

 Hinc etiam superius memoratus confessor Christi Siluester fecit gradus in gremio synodi , ut non presbyter aduersus episcopum, non diaconus aduersus presbyterum, non subdiaconus aduersus diaconem, non acolythus aduersus subdiaconem, non exorcista aduersus acolythum, non lector aduersus exorcistam, non ostiarius aduersus lectorem det accusationem aliquam, neque presul summus a quoquam iudicabitur, quoniam scriptum est: Non est discipulus supra magistrum . Sed et cum quidam tempore quodam contra Sixtum papam tentassent quedam non boni rumoris obiicere, et in concilio, cui et ualentinianus Augustus intererat, dictum fuisset  non licere aduersum pontificem dare sententiam: surrexit idem protinus imperator, et in arbitrio prefati pontificis tribuit iudicare iudicium suum. Etenim nullus pontificum minorum uel inferiorum urbium subactus iudiciis inuenitur.

Unde Ioannes Antiochenus tertie uidelicet sedis episcopus, inter cetera legitur in Ephesina synodo usque ad correctionem damnatus , quia Cyrillum Alexandrinum secunde scilicet sedis episcopum, irregulariter damnationi presumpsit addicere, eadem uenerabili synodo ad Celestinum summe sedis presulem taliter in scriptis postulante, ac dicente: Indignetur ergo tua religiositas competenter pro his, que facta sunt; si enim data fuerit uolentibus licentia et maiores iniuriis sedes afficere, et  contra eas in quibus non habent potestatem, contra leges sic et contra canones proferre sententias, ibunt ad ultimam confusionem Ecclesie res.

Deinde uero in sancta Chalcedonensi synodo cum a iudicibus Basilio episcopo Seleucie obiiceretur, quare in damnatione Flauiani subscripserit, et ipse responderit: Quoniam in iudicio centum uiginti, aut triginta episcoporum traditus, necessitatem habui parere his, que ab illis ordinabantur, et Dioscorus ad hec diceret ei: Erubescens homines preuaricatus es quod bonum est, et fidem spreuisti; non audisti quod scriptum est: Non erubescas in ruinam tuam; prefatus Basilius episcopus respondit: Si  apud iudices habuissem martyrium, sustinuissem. Etenim Constantinopoli ostendi fiduciam meam, a patre autem, qui iudicatur iustus, non utitur [HARD. legit, qui iudicatur, iustis non utitur]; filius enim patri etiam iusta dicens, moriatur.

Denique in Epistola legimus ad Hebreos quod minor a maiore benedicatur; restat profecto ut exigente ratione etiam maledicatur. Siquidem hec utique prenoscentes periculosa tempora illi qui ante nos fuerunt, prouidam in Ecclesiis consuetudinem tradiderunt; hodieque in Ecclesia Romana, que magistra est omnium Ecclesiarum, impretermisse seruatur, ita ut nullus sacerdos, maiore suo non innuente consacerdote, cuilibet rei benedicere nitatur; sed et anterior stans ad pronuntiandam aliquam lectionem, benedictionem quidem postulat,  sed ei quislibet inferior non audet penitus benedicere: cur hoc? Nunquid benedicere peccatum est? absit. De maledicis enim, non benedicis, dicit Apostolus: Quia regnum Dei non possidebunt ; sed per hoc innuitur quante censure freno inferiores quique ad suos iudicandos prepositos cercendi sunt, si hi nec etiam benedicendi ius ullum penitus obtineant. Et reuera, ut superius ex Euangelio, beato Siluestro commemorante, iam diximus: Non est discipulus supra magistrum , si ad benedicendum non, quanto minus ad maledicendum? In tantum autem hanc presumptionem sancti Patres apud Chalcedonem detestati sunt, ut Dioscorum Alexandrinum antistitem inter cetera idcirco  potissimum sine ulla restitutione damnauerint, quia in contumacia permanens, erga prime sedis Romane priuilegium, resipiscere a suis superstitionibus, ut seruaretur a prima sede apostolica, noluit, et ponens in celum os suum, et lingua eius transeunte super terram , excommunicationem in sanctum Leonem papam dictauit; ita ut in sententia contra ipsum prolata, hoc uideantur memorare precipue dicentes, quoniam secundis excessibus priorem iniquitatem ualde transcendit. Presumpsit enim et excommunicationem dictare aduersus sanctissimum et beatissimum archiepiscopum magne Rome Leonem. Nunquid ibi  legitur inquisitionem fuisse factam, utrum iuste, an iniuste ipsam iam fatum Dioscorum excommunicationem dictasse?  [pro, iam fatus Dioscorus . . . . dictasset. HARD.] Non plane, sed absque omni controuersia hoc in eo ulti sunt, quia cum esset inferior, potiorem quibuslibet conatus est lacessere contumeliis; teste Anatolio Constantinopolitano presule, qui dicit: Propter fidem non est damnatus Dioscorus, sed quia excommunicationem fecit domino archiepiscopo Leoni. uoluerunt enim in domo Dei nichil fieri preproperum, nichil confusum, nichil inordinatum. Unde apte quoque in Africano concilio diffinitum est capitulo 53 ita: Unusquisque nostrum ordinem sibi decretum a Deo cognoscat, et posteriores anterioribus deferant, nec eis inconsultis aliquid agere presumant. Et supra memoratus Gelasius papa, multarum destructor hereseon,  in decretali epistola ad uniuersos dicit episcopos per Dardaniam constitutos : Si certe de dignitate agitur ciuitatum secunde sedis et tertie, maior est dignitas sacerdotum quam eius ciuitatis, que non solum inter sedes minime numeratur, sed nec inter metropolitanorum iura censetur. Et item idem in tomo ad Orientales episcopos: Precipue, inquiens, cum de secunde sedis ageretur antistite, nec ab inferiore qualibet, sed a prima sede iure possit absolui: inferior quippe potiorem absoluere non potest; sola ergo potior inferiorem conuenienter absoluit. Hinc liquido peruidetur quia quem non potest absoluere, non potest iudicio inferior potiorem ligare.

Porro cum Theodoricus hereseos Ariane fece pollutus, papam Symmachum usque ad damnationem,  multis hunc accusantibus, impetere uoluisset , et quotquot potuit ex Liguria, Aemilia, ualeria, et ex diuersis regionibus, atque de Sicilia insula huius rei gratia episcopos Romam colligi precepisset; et his ad se uenientibus dixisset: Plura ad se de pape Symmachi actibus horrenda fuisse perlata, et in synodi oportere, si uera esset inimicorum eius obiectio, indicatione constare; memorati pontifices, quibus allegandi imminebat occasio, suggesserunt: Ipsum, qui dicebatur impetitus, debuisse synodum conuocare; scientes quia eius sedi primum Petri apostoli meritum, uel principatus, deinde secuta iussionem Domini conciliorum uenerandorum auctoritas, ei singularem in Ecclesiis tradidit potestatem, nec ante dicte sedis  antistitem minorum subiacuisse iudicio. Et rursus: Causas, inquiunt, Dei ipsius esse iudicio committendas, qui ualet corpus occidere, et animam mittere in gehennam ; qui dicit: Mihi uindictam et ego retribuam ; apud quem conscientia nuda est, cui non absconduntur occulta. Et iterum, idem ipsi dicunt: Quod dicebatur maiori iudici, seruabamus instruentes eos, quia per nos illis Christus innotuit, non esse ouium lupi insidias preuidere, sed pastoris.

Ad postremum uero isti ipsi uenerabiles presules cum uidissent, quod non sine sui discrimine potuissent contra caput obices manus suas erigere, quidquid de prefati Symmachi sanctissimi pape actibus delatum fuerat, totum Dei iudicio reseruarunt; ita,  ut singuli quique in subscriptione sua hoc patenter indicent, cum dicunt: Laurentius episcopus Ecclesie Mediolanensis huic statuto nostro, in quo totam causam Dei iudicio commisimus, subscripsi. Similiter Petro episcopo Ecclesie Rauennatis, et ceteris episcopis subscribentibus: nimirum quoniam sicut magnus Christi confessor Ennodius Ticinensis episcopus, qui ab Hormisda apostolice memorie Constantinopolim missus innumeras miserias a Grecorum uesania, pro Christi fide et statu Ecclesie non semel pertulit , ex propheta de his meminit: Nunquid gloriabitur securis contra eum qui secat in ea; aut exaltabitur serra contra eum qui trahit eam?  His ita ex diuina  Scriptura, et probabihum Patrum doctrina commemoratis, sole clarius exhibuimus, non posse quemquam, qui minoris auctoritatis est, eum qui maioris potestatis est iudiciis suis addicere, aut propriis diffinitionibus subiugare. uerum de hoc generaliter nos hucusque dixisse sufficiat.

Ceterum, ut calamum ad Constantinopolitanos presules specialiter extendamus, aut nunquam omnino, aut certe uix horum aliquis sine consensu Romani pontificis reperitur eiectus, qui tamen hactenus inter depositos annumeretur, et non ab hereticis, uel tyrannis pulsus aut interemptus commemoretur. Denique, ut ex his paucos commemoremus, nonne Maximus, postquam multum a Damaso papa  laboratum  est, Constantinopoli pulsus est? Nonne Nestorius, nonne Acacius, nonne Anthimus, Sergius, Pyrrhus, Paulus, Petrus, sedis apostolice discurrentibus consultationibus, ac decretis eiecti sunt? Cur ergo, cum ita sit, in solo Ignatio Petri memoriam despicere ac obliuioni tradere studuistis, nisi quia pro uoto cuncta facere uoluistis, constituentes synodum Ephesine secunde crudelitate consimilem? quamuis ibi Alexandrinus erat, qui cum ceteris sibi sociatis compatriarchis aduersus sanctum Flauianum agebat.

Hic autem, ut de patriarchis omittamus, nec unius episcopus ciuitatule, aut quilibet ignote persone aduersus tantum pontificem exstitit sententie promulgator, qui non de suffraganeis et subiectis eius fuerit. Sed dicitis fortasse non fuisse in causa  Ignatii sedem apostolicam conuocare necesse, quia non hunc ullus hereseos error inuoluerat. O pietatis intuitum ita recte Deum colentis, et magis suam iniuriam quam sui Dei et Domini uindicantis! Nonne magis oportuit circa eum magnanimitatem ostendere, et regularem uos obseruare censuram? quoniam a Deo nec per heresim, nec per illum omnino schisma discessit, quam si cunctis pollens uirtutibus omnipotenti minime Domino per orthodoxam fidem penitus adhesisset? Congregastis concilium aduersus eum, et ad imperii uestri nutum cuncti sunt famulati minores, et ad uotum secularium, ut cum pace uestra dicamus, de solio imperiali descendentes, cathedram presularem, ut ita fateamur, ascendistis, et pro desiderio hostium eius augustalium obliti  sceptrorum, quemdam regem Isrel imitantes, aduersus illum sacerdotalis ministerii arripuistis officium; presertim cum imperium uestrum suis publice rei quotidianis administrationibus debeat esse contentum, nec usurpare que sacerdotibus Domini solum conueniunt .

Dicite, quesumus, ubinam legistis imperatores antecessores uestros in synodalibus conuentibus interfuisse? nisi forsitan in quibus de fide tractatum est, que uniuersalis est, que omnium communis est; que non solum ad clericos, uerum etiam ad laicos et ad omnes omnino pertinet Christianos? uos autem non solum synodo in causa sacerdotis collecte interfuistis, uerum etiam numerosa secularium  millia ad uidendum eius opprobrium aggregastis, cum magis debueratis in hoc imitari Constantinum pium Augustum, de quo scriptum est quod dixerit: Quia si uidissem aliquem eorum, qui religioso circumamicti sunt habitu, turpitudinem aliquam operantem, chlamydem meam explicassem, et cooperuissem eum, ne uideretur a quoquam. Sed in uiro hoc omnia hec obliuioni traduntur: fit plausus de Domini sacerdote scurris et histrionibus. Heu quomodo obscuratum est aurum, libet cum Ieremia clamare; mutatus est color optimus, dispersi sunt lapides sanctuarii in capite omnium platearum .

Deinde uero contra ritum ecclesiasticum, contraque uenerandas leges producitur accusator de imperialibus  edibus, et cui imperari potest, ad falsum dicendum testimonium adhibetur. Fiunt suspecti iudices et mercenarii, et lupi custodes qui uidebantur esse pastores, non ascendentes ex aduerso potestatibus mundi, iuxta Ezechielem: Nec opponentes murum pro domo Domini , sed descendentes in infernum uiuentes , hoc est scientes. Submittitur minorum, inferiorum et subiectorum deliberationibus, cum sacris canonibus precipientibus, et exemplis sanctorum Patrum, semper ubi est maior auctoritas sit eundum, et in omnibus controuersiis ad potioris sedis iudicia dirigatur. Quod non solum a catholicis, uerum etiam ab ipsis constat obseruatum hereticis. Alioquin acephalum liquet esse concilium, ubi de tanta persona agitur, et  maiorum non exspectatur sententia, cum nec in causa clericorum inferioris gradus, solius episcopi sui iudicium tantummodo presto sit.

Sed ne sine auctoritate canonica quidquam prosequi uideamur, nunc Chalcedonensis concilii sanctiones ad memoriam reducamus, que ita decernunt: Si clericus habet causam aduersus episcopum proprium, uel aduersus alterum, apud synodum prouincie iudicetur; quod si aduersus eiusdem prouincie metropolitanum episcopus, uel clericus habet querelam, petat primatem dieceseos, aut sedem regie urbis Constantinopolitane. In quo hic tenor obseruandus est, ut si uidelicet clericus, aut episcopus aduersus metropolitanum habet querelam, et tanta urgetur necessitate, uel si hoc graue non ferat, ubicunque  sit positus, primatem dieceseos petat; quod si iuxta Constantinopolitanam urbem quisquam eorum constitutus, et solius presulis eius iudicio uelit esse contentus, petat eamdem regiam urbem. Cum enim dixisset: Petat primatem dieceseos, preceptum posuit eadem sancta synodus regulamque constituit. Cum uero disiunctiua coniunctione addidisset: Aut sedem regie urbis Constantinopolitane, liquet profecto quia hoc secundum permissionem indulsit. Ergo saltem nunc non uidetis ad maiora semper esse properandum? et quanto magis ad potioris auctoritatis iudicium tenditur querimonia, tanto adhuc amplius maius culmen petendum est, quousque gradatim perueniatur ad eam sedem, cuius  causa, aut a se negotiorum meritis exigentibus, in melius commutatur, aut solius Dei sine questione reseruatur arbitrio.

Quem autem primatem dieceseos sancta synodus dixerit, preter apostoli primi uicarium, nullus penitus intelligitur. Ipse est enim primas, qui et primus habetur, et summus: que uiritim, si locus exegerit, in subditis demonstrabimus. Ne uero moueat quia singulari numero dieceseos dictum est, sciendum est quia tantumdem ualet dixisse primatem dieceseos quantum si perhibuisset dieceseon: plene sunt enim sancte Scripture tali forma locutionis. Denique scriptum est: Fons ascendebat e terra, irrigans uniuersam superficiem terre . Qui enim non ait, Unus fons ascendebat e terra, sed ait,  Fons autem ascendebat e terra, pro numero plurali posuit singularem, ut sic intelligamus fontes multos per uniuersam terram loca uel regiones proprias irrigantes: sicut dicitur miles, et multi intelliguntur; sicut dicta est locusta et rana in plagis quibus Aegyptii percussi sunt , cum esset innumerabilis locustarum numerus et ranarum, ita et hic diecesim singulariter dixit; sed hanc propter unitatem pacis et fidei pluraliter intelligi uoluit.

Illud autem ridere libuit, quod quasi ad maiorem firmitatem, concilium aduersus Ignatium fratrem et comministrum nostrum congregatum, equalis numeri cum sancta olim synodo in Nicea a sanctis fratribus celebrata fuisse perhibetis: quod si ideo est admittendum, quia equalis numeri cum  sancta Nicena synodo habetur, necesse est ut aut septimam aut octauam hanc synodum uocitetis; necesse est etiam ut tot instabilitate illius synodos colligatis, quot pro Nicene synodi sequendis decretis constat fuisse concilia congregata. Quid autem proficit solo numero conuenientium personarum sanctam synodum uos fuisse secutos, et moribus hanc esse crudeliter persecutos? Utinam non essent tot numero, sed tamen existerent tales meritis quales erant quibus Christus aiebat: Nolite timere, pusillus grex, quia complacuit Patri meo dare uobis regnum . Non ergo totidem presules, sed merita non minora synodum synodo Nicene possunt facere parilem, magisque illud aduertendum est quia ibi contra unius nuncupati presbyteri uesaniam, non  solum multarum regionum pontifices, uerum etiam et patriarche presedisse referuntur. Hic autem in patriarche negotio non solum ullus patriarcharum, sed nec ullus alterius dieceseos inuentus est quisquam episcopus, sicut iam significauimus.

Numerus igitur pusillus nec obest, ubi abundat pietas; nec multiplex prodest, ubi regnat impietas. Quinimo quanto numerosior est congregatio malignorum, tanto ualidior est ad sectandum suorum praua uotorum; nec gloriandum est in multitudine, ubi non contra mundi rectores tenebrarum harum contra spiritalia nequitie certamen assumitur; sed aduersus carnem et sanguinem, id est aduersus homines, totius belli pondus inducitur; nisi enim  Psalmista nosset quamdam non bonorum multitudinem, nequaquam Deo supplicando diceret: Disperge illos in uirtute tua . Dispersio enim minorationem facit, minoratio uero abolitionem generat. Nolite ergo gloriari in multitudine, quia non multitudo sed causa damnationem, uel iustificationem adducit. Neque enim Ignatium iustiorem dixerimus iam memorato Dauid rege, et propheta Domini, qui dicebat: Multiplicati sunt super capillos capitis mei, qui oderunt me gratis . Sed quid de homine dicimus, cum de Deo nimirum, ex cuius persona hec Psalmista dicebat, in passione ipsius, sicut Euangelium attestatur, tale quid nichilo minus agnoscamus?

Quod autem scripsistis uos idcirco quosdam nostrorum  adesse uoluisse, quoniam dicebamur cum expugnatoribus sacrarum imaginum concertare, noua profecto adinuentio est. Nam apud uos presentia est missorum nostrorum pro imaginibus sacris, nec digne decertatum est, nec impugnatores earum hactenus errare desierunt; sed sicuti usque ad illud tempus apud uos super hac causa strepitus et blasphemie non cessarunt, ita et nunc ibidem profana predicantur et hucusque sacrilega pronuntiantur. Unde apparet legatos nostros non causa pietatis a uobis, sed crudelitatis argumento fuisse quesitos. uerum ad quid fuerint petiti, res ipsa declarat, uidelicet, sicut iam dictum est, ut quod de Ignatio iudicandum erat, et acceptum apud omnes, et fixum semper maneret, ut pote quod tante auctoritatis uicarii  iudicassent. Nos enim nec saltem tenuis rumor aspersit aliquando cum praua sapientibus sapere, quanto minus concertare? Siquidem nusquam frigidus, nusquam tepidus labor sanctorum apostolice sedis presulum circa debitam sacrarum imaginum reuerentiam et competentem uenerationem apparuit. Nec defuerunt harum impugnatoribus decessorum nostrorum certamina, qui hoc egerunt scriptis, hoc diuersis laboribus, hoc etiam suis increpationibus apud mundi huius principes, ut talis error eminus pelleretur; quamuis dixeritis, non nostri eguisse uos ad expugnandos hereticos pro eo quod iam fuerit huiusmodi heresis in Nicea secundo conuocata synodo, et a magno Methodio deinde subuersa, quasi non et ipsi secundo in Nicea collecte synodo apostolica  nostra sedes presederit, et prima contra mala sentientes spiritalem sagittam emiserit. Et rursum, quasi non et uenerande memorie Methodius in Grecia persecutione feruente, hic apud beatum Petrum, et apud nos, ubi olim Athanasius, ubi Paulus, ubi plurimi cum illis, et preter illos, ubi denique semper catholicis subuenitur, consecuti sint requiem, donec apprehenderet campum certaminis iam satiatus lacte matris huius omnium sancte uidelicet Romane Ecclesie catholicum dogma defendere fuerit eruditus. Et quasi non hinc auctoritatem predicandi sumpserit, nec hic infulis sacerdotalibus ditatus exstiterit, ad extremum quasi non hinc constantiam Petri, et omnia Pauli ad debellandos Iconomachos  arma portauerit, id est loricam iustitie, calceatos pedes in preparatione Euangelii pacis, scutum fidei, galeam salutis, et gladium spiritus, quod est uerbum Dei. Non ergo dicatis non eguisse uos in causa pietatis Romane Ecclesie, que collecta concilia sua auctoritate firmat, sua moderatione custodit. Unde quedam eorum, quia consensum Romani pontificis non habuerunt, ualetudinem perdiderunt.

Quomodo non egeat quelibet synodus Romane sedis, quando in Ephesino latrocinio cunctis presulibus, et ipsis quoque patriarchis prolabentibus, nisi magnus Leo, imitator scilicet illius leonis, de quo scriptum est: uicit leo de tribu Iuda , diuinitus excitatus, os aperiens, totum orbem et ipsos quoque Augustos concuteret, et ad pietatem commoueret,  religio catholica penitus corruisset? Nam et in causa sacrarum imaginum ante sanctissimum Methodium, quinimo et ante synodum in Nicea sub Irene congregatam, cum adhuc hoc schisma nouiter esset exortum, et Constantinopolitanos pene cunctos more pestilentie inuasisset, Romani presules, Gregorius inter ceteros et Stephanus, conuocatis episcopis Occidentalium regionum, inueniuntur fortiter dimicasse, et hoc funditus condemnasse. Hec quidem primordiis epistole imperii uestri respondimus, non quantum poteramus adhuc, sed quantum sufficere credidimus ad conuincendam stoliditatem eorum qui talia sapiunt qualia in epistola uestro signo signata et nobis missa resonare uidebantur. Non enim nos ex pio corde, uel ore uestro tam profana tamque peruersa  processisse putauimus.

Ad reliqua uero, que ex eadem epistola uestra plurima ex parte remanebant, rescribere his pro causis omisimus, uidelicet quoniam tanta nos Pater celestis secundum beneplacitum suum egrotatione quasi filios suos corripuit, ut non solum que ad respondendum propositionibus uestris idonea esse perspeximus, ualeremus exponere, uerum etiam eadem ipsa qualiter dictarentur, nulli, egritudine nimia pressi, quiuerimus edicere. Et quia legatus uester tanta est impatientia usus, ut antequam nos ex ualidissima infirmitate respirare aliquantulum cognouisset, nullam moram passus, mox et iam nobis inconsultis, Urbe, quam uos quidem inueteratam, sed Honorius pius imperator eternam uocat, discesserit;  ob nichil aliud, nisi quia iam tempus hiemis imminebat, et periculum sui, uel militum uestrorum, qui secum erant, uehementissime formidabat; apud quem uix obtinere potuimus ut saltem dum hec scriberentur  in Ostia positus exspectaret.

Tertio, quia cum eadem que superfuerunt in ipsa epistola, ad que nichil respondimus, sed potius philosophando contempsimus, plena essent omni prauitate atque blasphemia, et contra ipsam dispositionem Dei, in qua Ecclesie sedisque Romane priuilegia cunctarum Ecclesiarum priuilegiis sua ineffabili prouidentia pretulit, uenena diffunderent, non uestra  esse uerba, sicut prediximus, que tam perperam sonabant, credidimus; ac per hoc his que in ambiguum uenerant, non potuimus tanquam indubitatis responsa, uel apologetica scripta remittere. uerumtamen si uestra fuerunt uerba que in despectum beati Petri apostolorum principis, imo Dei, cuius ordinationi resistitis, scripta, et quasi detrahentia priuilegiis huius sacratissime Ecclesie missa sunt; fateor non uos studiose sacras regulas, non uenerandarum synodorum actiones, non piorum imperatorum leges, non ueraces probabilium uirorum historias lectitasse, quas tam [forte uerius, tamen] conati estis in derogationem Ecclesie tante inutiliter ac incompetenter atque incongrue memorare. Sed rogamus omnipotentem Deum ut qui sue cognitionis  uobis reserauit mysterium, tribuat quoque nosse ad plenum suas dispositiones, quibus sancta Ecclesia [sancte Ecclesie], moderatur arcanum, et que sint, uel quanta, et qualia priuilegia Ecclesie Romane, et ex quo ceperint exordium, et quis eius summe auctoritatis auctor existat uobis clementer aperiat.

Quod si a nobis queritis scire, ut pote a ministris Christi, et dispensatoribus mysteriorum eius, uobis euidentius ostendemus; si uero nosse paruipenditis, et solum contra priuilegia Ecclesie Romane nisus uestros erigitis, cauete ne super uos conuertantur. Durum quippe est uobis  contra stimulum calcitrare. Porro si nos non audieritis, restat ut sitis apud nos  necessario, quales Dominus noster iehsu Christus hos haberi precepit, qui Ecclesiam Dei audire contempserit, presertim cum Ecclesie Romane priuilegia, Christi ore in beato Petro firmata, in Ecclesia ipsa disposita antiquitus obseruata, et a sanctis uniuersalibus synodis celebrata, atque a cuncta Ecclesia iugiter uenerata, nullatenus possint minui, nullatenus infringi, nullatenus commutari, quoniam fundamentum quod Deus posuit, humanus non ualet amouere conatus; et quod Deus statuit, firmum, ualidumque consistit. Illeque potissimum peccat, qui Dei ordinationi resistere tentat. Priuilegia, inquam, istius sedis uel Ecclesie perpetua sunt; diuinitus radicata atque plantata sunt; impingi possunt, transferri non possunt; trahi possunt, euelli non possunt.  Que ante imperium uestrum fuerunt, et permanent, Deo gratias, hactenus illibata, manebuntque post uos, et quousque Christianum nomen predicatum fuerit, illa subsistere non cessabunt immutilata.

Ista igitur priuilegia huic sancte Ecclesie a Christo donata, a synodis non donata, sed iam solummodo celebrata et uenerata; per que non tam honor quam onus nobis incumbit, licet ipsum honorem non meritis nostris, sed ordinatione gratie Dei per beatum Petrum et in beato Petro simus adepti, nos cogunt nosque compellunt omnium habere sollicitudinem Ecclesiarum Dei; cui sancto scilicet Petro  addita est societas beatissimi Pauli, uasis electionis, magistri ueritatis, cui iugiter imminebat omnium Ecclesiarum sollicitudo .

Hi ergo, tanquam duo luminaria magna celi in Ecclesia Romana diuinitus constituti, totum orbem splendore fulgoris sui mirabiliter illustrarunt, et Occidens eorum presentia, ueluti rutilante sole, tam per se nitorem dante quam per discipulos suos, quasi quosdam radios lucis, micante, factus est Oriens; quique non postquam mortui sunt, Romam a principibus sunt delati, ut Romane Ecclesie maiorem conferrent priuilegiorum honorem, sicut apud uos non rationabiliter, sed potentialiter actum est, uidelicet ut Ecclesie cetere patronis suis priuarentur, et sola Constantinopolis spoliis et opibus,  quas uiolenter abstulit, ditaretur; sed Romam in carne uenientes, uite uerbum euangelizantes, ab ea erroris caliginem amouentes, ueritatis lumine mentes hominum illustrantes, et in ea uno eodemque die martyrium consummantes, sanctam Romanam Ecclesiam roseo cruore suo consecrauerunt; et hanc non habentem maculam, aut rugam, aut aliquid huiusmodi exhibentes, Deo Domino dedicauerunt. Sicque demum Alexandrinam Ecclesiam suam fecerunt, per beatum scilicet Marcum, unius horum filium ac discipulum. Hereditas quippe filii in potestate parentis existit, et gloria discipuli ad magistrum sine cunctatione refertur.

Fecerat autem beatissimus Petrus presentia corporali et Ecclesiam Antiochenam iam suam, que,  sicut beatus papa dicit Innocentius , urbis Rome sedi non cederet, nisi quod illa in transitu meruit, ista susceptum quippe beatum Petrum apud se consummatumque gauderet. Per has igitur tres precipuas Ecclesias, omnium Ecclesiarum sollicitudo beatorum apostolorum principum Petri ac Pauli procul dubio moderamen exspectat. Pro quibus patribus nos diuinitus, incremento gratie ministrato, nati sumus filii et constituti, licet [licet indigni, licet, etc.] eis longe meritis impares, principes super omnem terram, id est super uniuersam Ecclesiam. Terra enim Ecclesia dicitur, sicut scriptum est: Non sic impii, non sic: sed tanquam puluis, quem proiicit uentus a facie terre . Que, sicut sanctus Augustinus exponit,  Ecclesia intelligitur. Heredes quippe horum effecti, facultatem potestatis, quam a Domino perceperunt, et onus sollicitudinis nichilo minus capessere nos oportet.

Proinde animaduertendum est quia non Nicena, non denique ulla synodus, quodquam Romane contulit Ecclesie priuilegium, que in Petro nouerat, eam totius iura potestatis pleniter meruisse, et cunctarum Christi ouium regimen accepisse; sicut beatus presul Bonifacius attestatur [a 1Kb] , uniuersis episcopis per Thessaliam constitutis scribens: Institutio uniuersalis nascentis Ecclesie de beati Petri sumpsit honore principium, in quo regimen eius et summa  consistit. Ex eius enim ecclesiastica disciplina per omnes Ecclesias, religionis iam crescente cultura, fons emanauit. Nicene synodi non aliud precepta testantur; adeo ut non aliquid super eam ausa sit constituere, cum uideret nichil supra meritum suum posse conferri. Omnia denique huic nouerat Domini sermone concessa. Si omnia, ergo defuit nichil quod non illi concesserit.

Denique si instituta Nicene synodi diligenter inspiciantur, inuenietur profecto quia Romane Ecclesie nullum eadem synodus contulit incrementum: sed potius ex eius forma, quod Alexandrine Ecclesie tribueret particulariter, sumpsit exemplum. Hec igitur, et his similia, nos pro cunctis Ecclesiis sollicitos reddunt; hec etiam de Constantinopolitana  Ecclesia impigram curam arripere uehementer hortantur; hec, inquam, Ignatium patriarcham nulla regula nulloque ordine ecclesiastico dictante deiectum, tanquam fratrem adiuuare compellunt. Nam et inter cetera is per quem nobis precipue ista sunt priuilegia collata: Tu aliquando conuersus, audiuit a Domino, confirma fratres tuos .

Si quidem et ideo in culpam cecidit ut sciret qualiter aliorum infirmitatis misereri debuisset. Hec priuilegia Photium, uiuente Ignatio, in caulas Dominicas non per ostium, sed aliunde ascendentem, et pastorem impellentem, et oues dispergentem nobis et ab honore, quem irregulariter usurpauit, et a communione Christianorum amouere diuinitus inspirata iusserunt. Quod autem perhibet excellentia  uestra noluisse uos ut a missis nostris Ignatius iudicaretur, eo quod fuerit iam iudicatus et condemnatus; fatemur ueraciter quia nec illud ulla ex parte uidetur fuisse canonicum, nec hoc ipsorum iudicium fieri precepimus, nec factum admisimus. uerumtamen cui magis placuit euidenter intelligitur, cum patratum uos scribendo roborassetis, quod nusquam aliquando factum ab imperatore recolitur, et omnes in eo scribere imperassetis. Nos autem non solum factum minime recepimus, uerum etiam doluimus, et a nostro consensu procul amouimus; quinimo auctoritate et exemplo antecessorum nostrorum in irritum duximus. Quod si tempus indulgeret, quod dicimus facile probare ex monumentis poteramus ecclesiasticis. Patratores autem presumpti iudicii,  iudicio in quo iudicauerunt iudicati sunt, secundum Euangelium; et mensura in qua mensi fuerunt dimensum est eis . Nos quippe illos, non ut Ignatii ad patriarchalem sedem promotionem uel ingressum inquirerent aut iudicarent destinauimus, sed ut circumstantiam deiectionis eius ediscerent, nobisque ueritatem repertam repedantes intimarent, direximus.

Quod nostre, Deo gratias, liquido testantur epistole, quas ternas per Zacariam et Petrum atque Leonem, Deo amabiles scriniarios sancte Romane Ecclesie, uno textu scribi precepimus et coram sancta Ecclesia, que apud nos est, dispertiti sumus;  et unam quidem apud nos retinuimus pro futura scilicet cautela, et propter questionem que oriri poterat in posterum. Quod ecce impresentiarum, proh dolor! cernimus; aliam uero dilecte sublimitati uestre direximus. Porro tertiam eisdem legatis nostris tribuimus, ut illam uelut specular pre oculis habentes, in ea meditarentur quid agere debuissent, atque recordarentur quid sibi a nobis constiterat esse preceptum.

Et si fortasse uestra magnitudo dedignaretur sibi missam epistolam in episcoporum ostendere cetu, iussimus eis ut illam, quam sibi specialiter dederamus, quamque unius forme cum reliquis duabus esse nouerant, in eo conuentu, in quo causam deiectionis Ignatii preceperamus inquirere ac diligenter  inuestigare, impretermisse legerent, et in auribus omnium recitarent, licet ipsi contrarii facti sint eorum omnium que sibi fuerant imperata. Quamobrem et nunc, quia quedam scripta dicuntur apud uos esse, tanquam ex nomine nostro missa, que nos omnino non misimus, idcirco et hanc, quam mansuetudini uestre dirigimus, in altero tomo scribi precepimus; et hanc quidem Petrus, qui unius predictarum trium sciptor exstitit; quam uero penes nos retinemus, prefatus Leo, Deo amabiles scriniarii sancte Romane Ecclesie, quorum fides nobis probata est, scripsisse noscuntur.

Porro scripsit nobis imperium uestrum ut Theognostum, qui a fratre et cepiscopo nostro Ignatio super quasdam prouincias exarchatus pondus accepisse  dignoscitur, necnon et alios monachos sibi tanquam uestre augustialis iniuriatores excellentie destinemus. In quo cum tamen ipsi iniuriatores uestri non fuerint, quid aliud nisi ut quanta pena [quante pene, HARD.] et quibus tormentis subiiciantur hi qui ex parte Ignatii sunt, et apud uos in ditione uestra consistunt, liquidius agnoscamus. Quando hi non utique ad epulas, non ad infulas alicuius honoris percipiendas profecto queruntur, sed potius ad puniendum, quos forte nec uidistis, nec cuius moris sint penitus agnouistis. Denique quidam eorum ab ineunte etate Rome diuinis obsequiis famulati sunt, et non iustum credimus huiusmodi tormentis fore subdendos. Theognostum autem non de uobis sinistra, sed potius grata predicare  testamur. Quamobrem ergo eum queratis ignoramus, nisi forte quia illinc fugatus, hic apud nos requiem, quemadmodum innumeri Christiani, aliquantulam reperit.

Siquidem tanta millia hominum protectioni ac intercessioni beati apostolorum principis Petri, ex omnibus finibus terre properantium, sese quotidie conferunt, et usque in finem uite sue apud eius limina semet mansura proponunt, ut preter illud quo uas e celo submissum, in quo cunctorum ostensa sunt eidem beato Petro horum omnium rectori animantium genera, catholicam signat Ecclesiam: etiam ipsa sola Romanorum urbs, apud quam eiusdem apostoli corporalis presentia sedule ueneratur  ipsius uasis cuncte [f., cunctas., HARD.] dignoscatur in se continere uniuersorum animalium  nationes. Suscepit ergo ac continet in se Romana Ecclesia, quod Deus uniuersalem Ecclesiam suscipere ac continere precepit. Decentissimum quippe est atque conuenientissimum ut apud se Petrus quod sibi specialiter ostensum atque preceptum est, exhibeat; sicque demum quod in generali Ecclesia facilius credendum sit, innuat. Sane intuendum est quia et hoc uas, in quo omnia genera erant animantium, Petro specialiter ostensum est; et ut ea mactaret et manducaret, illi soli iussum est. Et post resurrectionem ut rete plenum diuersis piscibus ad littus traheret, a Domino ipsi proprie soli preceptum est,  . Ipsum enim, cuius nos, licet immeriti, uicem suscepimus, principaliter ac specialiter uniuersalis Ecclesie curam diuinitus accepisse, etiam nobis tacentibus, credimus quod uestra sapientia iam animaduertat. Putasne ergo, imperator, iustum esse ut tradamus aliquem eorum, quos nunc commemorauimus, principibus; quorum aulas, dignitates, honores et beneficia contempserunt, uel quorum forte indignationes aut persecutiones sustinuerunt? Absit. Nolumus enim, Deo auctore, nec Iude proditori similes inueniri, nec paganorum excedere profecto nequitiam. Ipsi enim nichil tale agere penitus patiuntur, quale nos perpetrare cohortamini uos.

Denique cum quidam antecessorum uestrorum  quemdam uenerabilem uirum ab Agarenorum principe, multis oblatis muneribus, sibi mitti poposcerit, non solum minime impetrauit, uerum etiam, ut fertur, ab eo quem querebat, pudorem conferentia scripta recepit. Quamuis, Deo gratias, et per principalem beatorum apostolorum Petri ac Pauli, de qua supra partim exposuimus, potestatem et ius habeamus, non solum monachos, uerum etiam quoslibet clericos de quacunque diecesi, cum necesse fuerit ad nos conuocare, atque ecclesiasticis exigentibus opportunitatibus inuitare. Hoc quidem nostrum; uestrum autem et piorum imperatorum non est ullum penitus querendi monachos ministerium, nisi ad miserendum, et orationes eorum submisse poscendum. Quod si forsitan opinamini Theognostum  apud nos Photio detrahere, Ignatiumque iugiter commendare, scitote ueraciter quia nichil ipse de utroque loquitur nisi quod in propatulo est quod mundus dicit, quod omnis Ecclesia clamat, quod ipsi per innumeros homines Romam ab Alexandria, ab Hierosolymis, a Constantinopoli, a confinibus eius, ab Olympo monte, atque a ceteris mundi partibus aduentantes agnouimus: ad extremum quoque quod nos per missos uestros et diuersa scripta patenter intelleximus. Quid ergo quis peccat, si ea dicit que uos dixisse constat? Ecce enim scripta uestra missa ad antecessorem nostrum, que penes nos recondita seruantur, quosdam partis Gregorii Syracusani, congregatis episcopis, etiam absente  fratre nostro Ignatio, uos anathematizasse testantur. Quid ergo quispiam delinquit? uel nos in quo, rogamus, offendimus  si quod scripsistis credidimus, et quod dixistis nos quoque nunc dicimus? Postremo, nisi correxerimus consilium nostrum, uidelicet ut illud iuxta consilium uestrum dirigamus, uel si non effecti similes uobis, sicut ipsi caput, ita quoque nos membra tradamus, interminationibus crebris deterrere nos, et minitari uidemini, tanquam sitis patrie et urbi nostre ultimum exterminium illaturi. Que nos Christo propitio atque custode , sicut hactenus non timuimus, nec modo timemus, credentes super muros eius angelorum custodiam; imo uero scientes quod Saluator positus sit in ea murus et antemurale , id est apostolorum munimentum intercessionum. Neque enim non legimus, aut obliti sumus minarum Sennacherib regis Assyriorum, et seruorum eius contra urbem Ierusalem et populum eius, que non minores nec pauciores minis uestris fuerunt. Et rursus miserationum Domini recordamur, et qualiter centum octoginta quinque millia hominum de castris Assyriorum interierint , et urbs cum habitatoribus suis euaserit, in mente recolimus, et gratias agimus, et spem sumimus, ac fiducialiter de domo Domini, si uirtutem  ipse donauerit, cultum Baal amouere curauimus: quoniam ipse est nunc qui tunc ipse et in secula; nec minor misericordia, nec infirmior omnipotentia. Ergo, ne uelit minari puluis et uermis scriptum est: Quid superbit terra et cinis?  Ne uelit ampulla in aquis inflari, quia post pauxillum et ecce non est. Quid gloriatur in malitia, qui potens est in iniquitate?  Quid facturus est: occisurus est  hominem? quoniam amplius non habet quid faciat : hoc et unus fungus facit malus. O imperator in hoccine redacta est malitia hominis in iniquitate potentis, ut fungo malo comparetur? Heu quam inutilem potentem, heu superuacue gloriantem!

Porro uestra potens uirtus in Domino potius glorietur,  in bonitate laudetur, in iustitia exaltetur: non minas nobis, non terrores uelit incutere. Nescitis enim secundum Salomonem quid superuentura pariat dies : et iuxta psalmographum: Dominus dissipat consilia gentium, reprobat autem cogitationes populorum, et reprobat consilia principum ; presertim cum inter nos et uos non modica sit intercapedo, que quotidie populos non pauxillas uobis iniurias, imo discrimina inferentes producit, et de his uos conueniat potius quam de nobis ulcisci. Nos enim apici glorie uestre non damna, non conuicia, non prorsus ullas, quod absit, iniurias irrogauimus. uerumtamen quandiu subsistemus, ministerium nostrum honorificabimus, dispensationem  nobis creditam exercebimus, antecessorum uestigia nostrorum sectabimur, ecclesiarum cunctarum sollicitudinem baiulabimus in eo, qui nos confortabit Domino nostro Iesu Christo. Quid seuiunt homines? quid mali fecimus nos? Certe non Cretam inuasimus, non Siciliam exterminauimus, non innumeras Grecis subiectas prouincias obtinuimus: postremo non ecclesias sanctorum, interfectis numerosis hominibus, ac suburbana Constantinopoleos, que et muris eius pene contigua sunt, incendimus. Et uere de istis nulla fit ultio qui pagani sunt, qui alterius fidei sunt, qui inimici Christi sunt, qui ueritatis ministris iugiter aduersantur; et nobis, qui gratia Dei Christiani sumus, qui ex parentibus Christianis existimus, atque catholicis, qui unius eiusdemque  fidei dogmata credimus, qui serui Christi uocamur, qui ueritatis cultores, quantum possumus esse desideramus; mine pretenduntur, terrores promittuntur, etiam nonnulle molestie irrogantur. Non est iste ordo laudabilis, non est ista commutatio imitabilis, ut qui innumera mala ingerunt, impuniti euadant; et qui nichil mali gesserunt, pro his talia recipiant; et qui Christum blasphemant, dimittantur; et qui Christum celebrant, huiusmodi minis subiiciantur. Sed habemus ad quem respiciamus nos, habemus in quo consolemur. Fecerunt enim hoc et Iudei, latronem dimittentes, et Saluatorem tenentes; occisorem iustificantes, et uiuificatorem condemnantes; Barabbam liberantes, et Christum morti subdentes .

 Sed his tandem omissis ad ea, que cum uniuersa sancta Ecclesia, que apud nos est, dispensatorie considerauimus, stylum iam dirigemus, et cum beato Gelasio nostre sedis antistite consulte dicemus: Necessaria rerum dispositione constringimur, et apostolice sedis moderamine conuenimur sic canonum paternorum decreta librare, et retro presulum, decessorumque nostrorum precepta metiri, ut que presentium necessitas temporum restaurandis ecclesiis relaxanda deposcit, adhibita consideratione diligenti, quantum potest fieri, temperemus . Et quoniam de persona Ignatii, atque Photii nichil discretius, atque mitius, necnon et salubrius arbitramur, quam ut uterque Romam ad renouandum examen ueniat,  hoc magnopere uolumus, et ut uos annuatis salubriter admonemus. Sed hoc secundum indulgentiam concedimus, non licentiam id efficiendi pro libito cuiuslibet tribuimus.

Quoniam cum secundum canones, ubi est maior auctoritas, iudicium inferiorum sit deferendum, ad dissoluendum scilicet, uel ad roborandum: patet profecto sedis apostolice, cuius auctoritate maior non est, iudicium a nemine fore retretandum, neque cuiquam de eius liceat iudicare iudicio. Siquidem ad illam de qualibet mundi parte canones appellari uoluerunt, ab illa autem nemo sit appellare permissus. Iuxta quod et Bonifacius, atque Gelasius sanctissimi presules, non suis adinuentionibus, sed  Ecclesie Romane consuetudinem non ignorantes dicunt: Bonifacius quidem Rufo, et ceteris episcopi per Thessaliam, et alias prouincias constitutis scribens: Nemo, ait, unquam apostolico culmini, de cuius iudicio non licet retractare, manus obuias audacter intulit. Nemo in hoc rebellis exstitit, nisi qui de se uoluit iudicari. Gelasius autem in commonitorio Fausto magistro fungenti legatione Constantinopolim dato: Nobis, inquit, opponunt canones dum nesciunt quid loquantur; contra quos hoc ipso uenire se produnt, quod prime sedi sana, rectaque suadenti parere fugiunt. Ipsi sunt canones, qui appellationes totius Ecclesie ad huius sedis examen uoluere deferri. Ab ipsa uero nusquam prorsus appellari debere sanxerunt, ac per hoc illam de tota  Ecclesia iudicare, ipsam ad nullius commeare iudicium. Nec de eius unquam preceperunt iudicio iudicare, sententiamque illius constituerunt non oportere dissolui cuius potius sequenda decreta mandarunt. Ergo de iudicio Romani presulis non retractando, quia nec mos exigit, quod diximus comprobato: non negamus eiusdem sedis sententiam posse in melius commutari; cum aut sibi subreptum aliquid fuerit, aut ipsa pro consideratione etatum uel temporum seu grauium necessitatum dispensatorie quiddam ordinare decreuerit. Quoniam et egregium apostolum Paulum quedam fecisse dispensatorie legimus, que postea reprobasse dignoscitur. Quando tamen illa Romana uidelicet Ecclesia discretissima consideratione fieri delegerit, non quando ipsa que  pene [bene] sunt diffinita retractare uoluerit.

Porro ne dicatis preter Ecclesie legem Ignatium, uel Photium Romam uenire sanxisse; scitote nos antiqui patris et predecessoris nostri Iulii in hoc esse secutos exemplum, qui iuxta quod in epistola sua reperitur , his, qui conuenerant Antiochie, hoc precepisse dignoscitur: et Theodoritus historiographus in his hoc ipsum uerbis ostendit : uerum, inquiens, Eusebius eiusque consortes calumnias in Athanasium factas Iulio Romano pontifici destinauerunt, qui ecclesiasticam sequens legem, etiam ipsos Romam uenire precepit, et uenerabilem Athanasium ad iudicium regulariter euocauit; ille continuo euocatione suscepta uenit.

 Quod si ac hoc dicitis, Ille quidem uocauit, sed ipsi uenire contempserunt, Audite sequentia, et uidebitis utrum in laudem, an in uituperium ista sit illis reputata contemptio. Subiunxit enim idem historiographus dicens: Calumniarum uero sarcinatores Romam quidem profecti non sunt, scientes facile suum posse capi mendacium. Ne ergo dicatis nos preter Ecclesie legem prefatos Romam uenire sanxisse: quoniam  beatus Iulius et accusatum et accusatores Romam uenire precepit, et uenerabilem Athanasium ad iudicium regulariter euocauit. Sed ille, qui bonam conscientiam gerebat, nichil reluctans uenit: illi uero, qui malam, contempserunt; scientes profecto,  sicut ibi legitur, facile suum posse capi mendacium. Quod nos quoque in Ignatio, ac Photio modo probabimus, quia conscientia se remordente, qui pauet, nobis obedire contemnet. Si tamen Ignatius, qui omni est humano destitutus presidio, uestrum non impedimentum passus, sed potius fuerit misericorditer uestro qualiter uenire possit, adiutus auxilio.

Porro, si uenire illi per se nequeunt, primo quidem ipsi, cuius rei causa uenire non ualent, nobis per satisfactorias suas litteras indicent; deinde ueniant de his, qui cum Syracusano Gregorio sunt quotquot uoluerint, uices ceterorum tenentes, qui ipsius sunt partis. Mittantur etiam de parte Ignatii archiepiscopi quidam Antonius Cyzici, Basilius  Thessalonice, Constantinus Larisse, Theodorus Syracusanorum, Metrophanes Smyrne, et Paulus episcopus Ponti Heraclie, Hegumeni autem Niceta Chrysopoleos, Nicolaus Studii, Dositheus Osiidii atque Lazarus presbyter, et monachus qui dicitur Cazaris; qui nisi fuerint missi, suspectos uos reddetis: quia hos in quibus certificari possimus, a nostris obtutibus subtrahere studiose curatis. Et ideo neminem ceterarum partium admittemus, nisi forte quos ex latere uestro destinatos esse ueraciter ualeamus agnoscere. Quibus ex utraque parte conuenientibus, et coram nostra presentia, ac fratrum et cepiscoporum nostrorum auditis, quid questionis inter utramque partem emerserit, facilius agnoscamus, et canonice finiamus. Mittat nichilominus et  Photius ex sua parte quos decreuerit, qui modum promotionis sue irreprehensibilem et canonicum, si possunt, edoceant. Necnon et imperialis apex uester, si libet, suos e latere mittat aulicos, qui in presentia positi, quem iustitia et rectitudo utrisque partibus finem dederit, patenter agnoscant, uestreque pietati renuntient. Hi uero, qui ex latere uestro mittendi sunt, tales sint, qui et Deum timeant, et non sint ecclesiasticarum inexpertes traditionum, atque ueritati obedienter et facile acquiescant.

uerum quia sunt quidam ex his, quos Romam uenire precipimus, qui nulla sua habentes solatia, nisi aliorum freti subsidiis, omnino tantum iter arripere nequeant, idcirco quasi presentialiter clementiam uestram exoramus, ut quibus egent ad tam difficile  atque prolixum iter, pro dilectione Dei misericorditer prestare dignemini. Credimus enim acceptum esse uobis istud consilium, nec moleste feret honor regius uester, qui iustitiam diligit, pro his que taliter efficienda decreuimus: Quoniam iustitia sepius uentilata clarius splendescit in lucem. Proinde materiam, per quam ueritas possit fieri manifesta, confidimus, quod pietas uestra benigne cupiat adiuuare. Cum autem legati uestri uenerint, mittite quesumus et epistolas authenticas, quas per Rhadoaldum, et Zacariam dudum episcopos misimus uestre scilicet eminentie atque synodo, que tunc pro sacris imaginibus esse colligenda putabatur, quatenus si tales permaneant apud uos, quales a nobis constat fuisse  transmissas, apud nos inuestigentur: sicque de cetero falso dicentium, alia nos scripsisse preter que misimus, labia conticescant. Si uero quedam in eis habentur inserta, que nos scribi non iussimus, nec mitti uoluimus, diligenter scrutemur, et cuius culpa sit actum, reperiamus. Est enim apud nos socia illarum duarum, quam apud nos  retinuimus pro futuro scilicet testimonio, uno tenore cum ipsis duabus exposita, et eisdem syllabis contexta per omnia.

Precamur etiam dilectionem uestram, ut nobis actionum authentica, in quibus continetur, qualiter Ignatius primitus sit existimatus depositus, destinare dignemini: et monumenta gestorum, que per Leonem a secretis misistis, quesumus ipsa nobis  authentica transmittite, tam illa uidelicet, ubi de tyrannica exspoliatione Ignatii refertur, quam illa in quibus de imaginibus est agitatum, licet pene nichil, et a paucioribus presulibus, quam in Ignatii putata depositione fuissent inuenti. In quo datur intelligi, quod maius studium fuerit arreptum in lesione hominis, quam in laude Dei.

Iam uero si monitis nostris obedieritis, et que intimauimus adimplere studueritis, fauente Domino, auctoritateque sanctorum principum apostolorum potiti, licentiam Christianissime, ac mansuetissime sublimitati uestre concedemus, cum sancta catholica et apostolica Ecclesia, specialiter autem nobiscum, et cum consacerdote nostro Ignatio, et cum parte ipsius, communionis gratie participandi, excepta  communione Gregorii Syracusani, et partis eius, atque consentaneorum ipsius communione. Porro, si fortassis excellentie uestre non placet, quod superius scripsimus pro mittendis ex utrisque partibus legatis, scitote nos nil conuenientius, aut commodius, quam hoc fieri posse penitus inuenisse.

Quamuis et ad hoc ipsum pro uestro imperiali amore, ne uobis existimemur in nullo satisfacere uelle, condescendamus: Atque ne minus pacem Ecclesie nos uelle sectari, quam semper uoluimus, opinemini. Siquidem  nulla regula, nullaque consuetudo demonstrat, sedis apostolice semel prolatam sententiam, ipsa non annuente, ultra posse mutari. Nihil preterea est, quod uos auertere debeat, si placet, credite, quominus prefatos uiros  in nostram presentiam dirigatis ad inquirendam scilicet iustitiam et ueritatem. Testis enim est nobis omnipotens Deus: quia non est in mente nostra quelibet intentio uel desiderium, nisi diligenter inuestigandi et inueniendi quid equitas unicuique parti tribuat, et quid Ecclesie presenti statui et futuro conueniat. Non ergo putetis nos aut Ignatio uelle fauere contra iustitiam, aut Photium impugnare canonibus sibi non resistentibus. Certe perfectorum Christianorum est, non solum nulli uelle nocere, uerum etiam ledenti se malum pro malo non reddere . In quo ergo coram Deo loco, uel inter quos computaremur, si nil nobis contrarietatis irroganti inimicitias inferre appeteremus?  Igitur dignetur credere pietas uestra, quoniam nec isti uolumus in sua iustitia contraire, nec Ignatio, non suffragantibus canonibus, et ecclesiasticis traditionibus, auxiliari.

Credimus autem in Domino, qui dixit de tenebris lucem splendescere, et qui dat homini scientiam: quoniam si partes, quas diximus, ad illius limina peruenerint, qui mentientes Ananiam et Sapphiram gladio sancti Spiritus interemit , si qua sunt incerta et abdita, reuelabuntur, et manifesta fient: quia nos semper hoc in uoto habemus, et inhianter desideramus, ut equalitatem utrisque partibus seruantes, nichil nisi quod sacri canones, nisi quod equitas dictauerit, adiuuante Domino, statuamus, nullius detrimentum uolentes, quanto minus periculum anhelantes?  Quamobrem ergo iam quia sic se ueritas habet, contra partem Gregorii Syracusani simus commoti, et in flagello profecti, si uultis agnoscere, dignanter audite: uidelicet quoniam non surdi fuimus auditores sancti euangeliste, qui nobis refert, quod Redemptor noster flagellum fecerit de resticulis, et templum ingressus omnes in eo diuerso modo male operantes ex ipso proiecerit . Quod cernentes apostoli, potuerunt utique minus adhuc perfecti mirari, ueluti forsitan nunc uos, quomodo tanta facilitate sacerdotes et cunctos malos operarios foras e templo pepulerit. Sed postea recordati sunt quia scriptum erat: Zelus domus tue comedit me . Neque itaque inimicitie, non humanum odium, non ullum  malignum  desiderium nos contra prefate partis homines impulit, sed zelus domus Dei, zelus paternarum traditionum, ordo ecclesiasticus, antiqua consuetudo, atque sollicitudo, quam circumferimus, cunctarum ecclesiarum Dei: necnon et priuilegia proprie sedis, que in beato Petro suscepta diuinitus, et in Ecclesiam Romanam deriuata, uniuersalis celebrat et ueneratur Ecclesia, sicut prediximus, nos accendunt, et silere, ac desides esse nequaquam permittunt.

Ergo cum ita sit, quoniam, ut ueritatem dicamus, per omnia ita est, et si tempus indulgeret, mille que dicimus ualeremus testimoniis demonstrare, et uobis ex probabilium scriptis uirorum iudiciis ostendere multiplicibus: nolite indignari, nolite aduersus  nos frustra causari, nolite peruersorum hominum uerba libenter audire, sed potius nos audite. Nolite nobis minas pretendere, quoniam nec illas, Domino protegente, metuimus, nec per has precepta uestra, nisi diuinis fuerint iussis ornata, faciemus. Parati autem sumus propter ueritatem, sanguinem nostrum effundere, et siquidem plebem diuinitus nobis commissam, nec uobis, nec ulli uestrum, propitio Christo, trademus.

uestrum autem est considerare, utrum quod meditamini ualeatis necne perficere. Cogitate itaque dies antiquos, et annos eternos in mente habetote : et quid imperatores, qui persecuti sunt Ecclesiam Dei, et maxime Ecclesiam Romanam: id  est Nero, Diocletianus, Constantinus, Anastasius, et ceteri moris eorum pertulerunt, et ubi modo sint attendite diligenter, et quantum sit in Ecclesia Dei exsecrabilis fama eorum, et nomen detestabile sapienter aduertite. Quanta autem Dei cultorum Augustorum, qui Ecclesiam Dei exaltauerunt et precipue Romanam, Constantini uidelicet et Constantis, Theodosii quoque maioris et ualentiniani, et ceterorum laus in uniuersali Ecclesia polleat, et eorum preconia ubique personent, et nomen eorum inter sacra mysteria impretermisse commemoretur, attentius et sedule recordamini: sicque nos audire illos imitantes satagite: Patres enim uestri per gratiam Christi sumus, et uos tanquam carissimos diligimus filios: nec possumus uobis nisi uiam ueritatis  ostendere: terrenam gloriam uestram augeri diuinitus exoptamus. Sed quid peccamus, si celestem, ac eternam uos capessere nichilominus exoramus?

Quapropter attendat clementia uestra, quantus fuerat erga sedis apostolice reuerentiam antecessorum uestrorum piorum duntaxat imperatorum, et precipue quos longe superius memorauimus, amor et studium: qualiter eam diuersis priuilegiis extulerint, donis ditauerint, beneficiis ampliauerint: qualiter illam litteris suis honorauerint , orationes petiuerint, fidem sectandam decreuerint: qualiter etiam legibus suis pro adunandis ei ecclesiis promulgauerint, pro colligendis conciliis, ac proferendis  sententiis non imperauerint: sed precati et hortati solum exstiterint, et que illi decreuerunt, ipsi consenserint, et que illi damnauerunt, ipsi respuerint. Sic ergo, fili carissime, sic et tua sublimitas non ex parte ingratorum et inobedientium filiorum existens, quod absit, sed hos inter ceteros Dei cultores Augustos imitata, que decreuimus de Constantinopolitana Ecclesia, obedienter attendat. Ista quesumus suadentibus sepius nobis pietas uestra nos minime spernat, pre oculis habitis Domini uerbis, dicentis: Qui audit uos, me audit, et qui uos spernit, me spernit, et qui me spernit , etc. Denique et concordans Apostolus Domino nostro: Quapropter, inquit, qui hec spernit, non hominem spernit, sed Deum, qui dedit Spiritum suum sanctum  in nobis . uerum si uos nos spernendos esse ducitis, nos tamen non possumus ea, que Dei sunt, spernere et negligere, quo minus et saluti uestre consulamus, et de acceptione talenti crediti nostrum periculum declinemus, dispensatione nobis celestis seminis iniuncta: ue si non sparserimus! ue si tacuerimus! 

Quod cum electionis uas formidet et clamet, quanto magis cuilibet exiguo metuendum est? Proinde, sicut non leue discrimen incumbit pontificibus siluisse pro diuinitatis cultu et Ecclesie correctione quod congruit, ita his, quod absit, non mediocre periculum est, qui cum debeant parere, despiciunt. Et si cunctis generaliter sacerdotibus diuina tractantibus  fidelium conuenit corda submitti; quanto potius sedis illius pontifici consensus est adhibendus, quem cuncte Ecclesie generalis iugiter pietas celebrauit? Ubi clementia uestra euidenter aduertit, nunquam quouis penitus humano consilio eleuare se quemquam posse contra illius priuilegium, uel confessionem, quem Christi uox pretulit uniuersis, quem Ecclesia ueneranda confessa semper est, et habet deuota primatem: impelli non ualent humanis presumptionibus que diuino sunt iudicio constituta. Desinant ergo rogamus, temporibus uestris quidam per occasionem perturbationem ecclesiasticam precipitanter appetere, et que non liceat ambire: alioquin et quod male appetiuerint, non perfruentur, et ipsam quoque Christianitatem, nisi  resipuerint, prorsus amittent. uos autem, quesumus, nolite preiudicium Dei Ecclesie irrogare: illa quippe nullum imperio uestro preiudicium infert, cum magis pro stabilitate ipsius eternam diuinitatem exoret, et pro incolumitate uestra et perpetua salute iugi deuotione precetur. Nolite que sua sunt usurpare: nolite que ipsi soli commissa sunt uelle surripere: scientes, quia tanto nimirum a sacris debet omnis mundanarum rerum administrator esse remotus, quanto quemlibet ex catalogo clericorum, et militantium Deo nullis conuenit negotiis secularibus implicari. Denique hi, quibus tantum humanis rebus et non diuinis preesse permissum est, quomodo de his, per quos diuina ministrantur, iudicare presumant, penitus ignoramus.

 Fuerunt hec ante aduentum Christi, ut quidam typice reges simul et sacerdotes existerent: quod sanctum Melchisedech fuisse sacra prodit historia: quodque in membris suis diabolus imitatus, ut pote qui semper que diuino cultui conueniunt, sibimet tyrannico spiritu uindicare contendit, ut pagani imperatores iidem et maximi pontifices dicerentur. Sed cum ad uerum [nempe, Christum, HARD.] uentum est, eumdem regem atque pontificem, ultra sibi nec imperator iura pontificatus arripuit, nec pontifex nomen imperatorium usurpauit. Quoniam idem mediator Dei et hominum homo Christus iehsu sic actibus propriis, et dignitatibus distinctis, officia potestatis utriusque discreuit, propria uolens medicinali humilitate sursum efferri, non humana superbia  rursus in inferna demergi, ut et Christiani imperatores pro eterna uita pontificibus indigerent, et pontifices pro cursu temporalium tantummodo rerum imperialibus legibus uterentur: quatenus spiritalis actio carnalibus distaret incursibus.

Et ideo militans Deo minime se negotiis secularibus implicaret , ac uicissim non ille rebus diuinis presidere uideretur, qui esset negotiis secularibus implicatus, ut et modestia utriusque ordinis curaretur, ne extolleretur utroque suffultus, et competens qualitatibus actionum specialiter professio aptaretur. Quibus omnibus rite collectis, satis euidenter ostenditur a seculari potestate nec ligari prorsus, nec solui posse pontificem, quem constat  a pio principe Constantino, quod longe superius memorauimus, Deum appellatum, nec posse Deum ab hominibus iudicari, manifestum est. Sed et Theodosius minor sancte synodo scribens Ephesine prime, dicit: Deputatus est igitur Candidianus magnificentissimus comes strenuorum domesticorum transire usque ad sanctissimam synodum uestram, et in nullo quidem que faciende sunt de piis dogmatibus questiones, seu potius expositiones communicare. Illicitum namque est eum, qui non sit ex ordine sanctissimorum episcoporum, ecclesiasticis intermisceri tractatibus.

Quid preterea hinc Romani presules sentiant, quid Latini, Grecique doctores hinc exponant, quid denique Maximus uenerabilis monachus, et  in illo tempore apud uos pene solus catholicus in disceptatione sua perhibeat, quoniam longum est scribere, interrogate seniores, qui tamen moribus seniores sunt, et dicent uobis. His itaque manifeste repertis, apparet comministrum nostrum Ignatium per imperialem tantummodo sententiam nullo modo potuisse prorsus expelli. In cuius damnatione, quia presulum quoque assensus est subsecutus, apparet id causa fuisse patratum adulationis, non legitime sanctionis. Siquidem in tantum uestra sententia presulum precessit sententiam, ut non solum uestro sit iussu a credita sibi ante omnem interrogationem idem antistes pulsus ecclesia, uerum etiam postea in damnatione ipsius  quod nunquam, ni fallimur, aliquando fuit actum, primi et ante omnes scripseritis episcopum. His ita prelibatis sub conspectu Dei, pure, sincereque pietatem uestram deprecamur, obtestamur, exhortamur, ut petitionem nostram non indignanter accipiatis.

Rogamus denique, ut nos in hac uita potius audiatis deprecantes, quam, quod absit, in diuino iudicio sentiatis accusantes. Et ideo nolite, precamur, irasci si uos tantum diligimus, ut regnum, quod temporaliter assecuti estis, uelimus uos habere perenne: et qui imperatis seculo, possitis regnare cum Christo. Nam qua fiducia, rogamus, illic Dei premia petituri estis, cuius hic Ecclesie detrimenta non prohibetis? Non sint grauia, quesumus uos, que pro uestre  salutis eternitate dicuntur. Scriptum legitis: Meliora sunt uulnera amici, quam fraudulenta oscula inimici . Deus omnipotens cor imperii uestri ad intelligenda que dicimus, clementer aperiat, et nobis obedire in his de quibus scribimus, impetrare nutu intime inspirationis sue dignetur, Christianissime et dilectissime fili.

Quisquis autem hanc epistolam nostram Constantinopoli legerit, et augustissimo filio nostro imperatori Micheli quidquam ex his, que in ea scripta sunt occultauerit, si locum apud illum potest inuenire sufficientem, anathema sit . Quisquis etiam interpretatus eam fuerit et ex ea quidquam mutauerit, uel subtraxerit, aut superaddiderit, preter  illud quod idioma Grece dictionis exigit, uel interpretantis scientia [lege ut in epist. 10: interpretanti scientiam, etc. HARD.] intelligendi non tribuit, anathema sit.

Hec quidem, que hucusque per periochas nouem sunt scripta, prius acta, et a nobis per quosdam fraterne generalitati uestre intimanda sunt missa, preter epistolam illam apostolatus nostri, quam Micheli excellentissimo imperatori per quemdam ipsius legatum, qui se protospatharium appellabat, nomine Michelem, transmisimus. Postea uero cum cognouissemus, quia penes hos, qui nolunt sanis acquiescere monitis, nichil solum scribendo proficiebamus, ratum duximus, per legatos nostros, et iteratas litteras ea rursus que uidebantur Ecclesie  profutura mandare, huius rei gratia direximus Constantinopolim Donatum sanctissimum episcopum, et Leonem uenerabilem presbyterum, atque filium nostrum Marinum diaconum: quatenus hi, qui litteris admoniti parere refugiunt, ueritati, saltem uerbis salutaribus conuenti, discant tandem diuinis institutionibus minime resultare. Quibus in scriptis dedimus, que habentur in subditis, queque per tres periochas distinguenda fore decreuimus. Prima utique harum est, que et decima huius est periocha uoluminis, continens epistolam ad iam memoratum Augustum transmissam, et alteram ad episcopos, ac ceteros ordines Constantinopoli subiectos. Secunda uero periocha est, que huius corporis undecimum complet locum, habens in se duas epistolas: unam  Photio, et alteram Barde fautori eius descriptam. Porro tertia est, que et duodecima istius est codicis periocha, circumferens in se fratri et cepiscopo nostro Ignatio, et matri imperatoris, atque uxori eius singulas missas epistolas: necnon et epistolam uniformem, quam quibusdam claris urbis Constantinopolitane senatoribus singillatim scribendam, atque mittendam fore preuidimus.





LXXXuII. AD REMBERTUM ARCHIEPISCOPUM HAMMABURGENSEM. Pallii usum concedit.
[Apud Lappenberg, Hamburgisches Urkundenbuch, Hamburgi 1842, p. 29 seqq.]

 NICOLAUS episcopus, seruus seruorum Dei, reuerentissimo et sanctissimo confratri nostro RIMBERTO, archiepiscopo Hammaburgensi.

Si pastores ouium solem geluque pro gregis sui custodia die ac nocte ferre contenti sunt, et ut ne qua ex eis aut errando pereat, aut ferinis laniata morsibus rapiatur, oculis semper uigilantibus circumspectant: quanto sudore, quantaque cura debemus esse peruigiles, nos, qui pastores animarum dicimur, attendamus et susceptum officium exhibere erga custodiam Dominicarum ouium non cessemus, ne in die diuini examinis pro nostra desidia ante summum pastorem negligentie reatus excruciet. Unde modo honoris reuerentia sublimioris inter ceteros  iudicamur. Pallium autem fraternitati tue ad missarum solemnia celebranda concedimus, quod tibi non aliter, Ecclesie tue priuilegiis in suo statu manentibus, uti largimur, nisi solummodo in die sancte ac uenerande resurrectionis Domini nostri Iesu Christi, seu in natalitiis sanctorum apostolorum, atque beati Baptiste Ioannis, necnon in assumptione beate Dei genitricis Marie, simulque in Dominice Domini Dei nostri natiuitatis die, pariterque in solemnitatis Ecclesie tue die, uerum etiam et in ordinationis tue natalitio concedimus die, sicuti a beatissimo predecessore nostro domino Gregorio, huius alme sedis presuli, sancitum est. In secretario uero induere tua fraternitas pallium debeat, et ita ad missarum solemnia proficisci, et nichil sibi  amplius ausu temerarie presumptionis arrogare, ne dum in exteriori habitu inordinate aliquid arripiatur, ordinate etiam, que licere poterant, amittantur. Cuius quoniam indumenti honor modesta actuum uiuacitate seruandus est, hortamur ut et cuncta ornamenta conueniant, quatenus auctore Deo recte utrobique possis esse conspicuus. Itaque uita tua filiis tuis sit regula; in ipsa, si qua fortitudo illis iniecta est, dirigatur, in ea, quod imitentur, aspiciant; in ipsa se semper considerando proficiant, ut tuum, post Dominum, uideatur esse, bene quod [f., esse bonum quo] uixerint. Cor ergo neque prospera que temporaliter blandiuntur, extollant, neque aduersa deficiant, sed quidquid illud fuerit, uirtute patientie deuincatur. Nullum apud te locum odia, nullum fauor  indiscretus inueniant; districtum mali cognoscant; insontem apud te culpabilem suggestio mala non faciat, nocentem gratia non excuset; remissum te delinquentibus non ostendas, ne quod ultus non fueris, perpetrari permittas. Sit in te et boni pastoris dulcedo, sit et iudicis seuera districtio, unum scilicet quod innocenter uiuentes foueat, aliud quod inquietos feriendos a prauitate compescat. Sed quoniam nonnunquam prepositorum zelus, dum districtus malorum uult uindex existere, transiit in crudelitatem correptio, iram iudicio refrena et censura discipline sic utere, ut et culpas ferias, et a dilectione personarum, quas corrigis, non recedas. Misericordem te, prout uirtus patitur, pauperibus exhibe, oppressis defensio tua subueniat, opprimentibus  modesta correctio contradicat, nullius faciem contra iustitiam aspicias, nullum querentem iusta despicias. Custodia in te equitatis excellat, ut nec diuitem potentia sua aliquid apud uos extra uiam suadeat rationis audere, nec pauperem de re sua faciat humilitas desperare. Quatenus Deo miserante talis possis existere, qualem sacra lectio precipit dicens: Oportet episcopum irreprehensibilem esse. Sed his omnibus uti salubriter poteris, si magistram caritatem habueris, quam qui secutus fuerit a recto aliquando tramite non recedit. Ecce, frater carissime, inter multa alia ista sunt sacerdotii, ista sunt pallii, que si studiose seruaueris, quod foris accepisse ostenderis, intus habebis. Fidem autem  tuam, quam intus epistolis breuiter ascripsisti licet latius explanare debueras, Redemptori tamen nostro gratias agimus, quod eam in ipsa iam breuitate rectam esse cognouimus. Sancta Trinitas fraternitatem uestram gratie sue protectione circumdet, atque ita in timoris sui uia nos dirigat, ut post uite huius amaritudines ad eternam simul peruenire dulcedinem mereamur.

Scriptum per manum Zacarie, scrinarii sancte Romane Ecclesie, in mense Decembre, indictione XIu.





LXXXuIII. AD BERNARDUM ILLUSTREM uIRUM FILIUM BERNARDI QUONDAM BARCINONENSIS COMITIS. Fragmentum.--- Illum ob depredationes multas corripit.
[Apud Mansi, ibid.]


Cure quam pro cunctis Dei Ecclessiis circumducimus officium nos cogit pro uniuersorum Christianorum salute fore sollicitos. Quamobrem et de te quoque prouidentiam agentes, audimus, quod non optabamus, ita te contra Deum efferri ut Christianum populum depredans in regno filii nostri gloriosi regis Caroli numerosa mala exerceas, adeo . . .





LXXXIX. AD HINCMARUM ARCHIEPISCOPUM RHEMENSEM. Synodum pro causa Wlfadi, et sociorum eius, apud Suessionem conuocari iubet.


NICOLAUS episcopus, seruus seruorum Dei, reuerentissimo et sanctissimo confratri nostro HINCMARO archiepiscopo Rhemensi.

Multorum a partibus Galliarum ad limina uel sedem confluentium apostolicam relatione didicimus, sanctitatem tuam quosdam clericos, qui de consecratione fuerant Ebbonis quondam Rhemensis antistis, propriis gradibus pepulisse. Quorum deiectionem audientes, quia etiamsi nullo speciali priuilegio ad hanc curandam principaliter incitaremur, oppressis tamen subuenire, et ad exemplum Dominicum elisos erigere et compeditos soluere nos oportet  , opere pretium duximus in archiuis sancte Romane, cui Deo auctore deseruimus, Ecclesie studiosius querere, et si scripto forte memoria quelibet apud nos, siue de illis, siue de ordinatore ipsorum esset recondita, diligenter inuestigare, quod et fecimus. Siquidem ex his quibusdam Deo reuelante repertis, nichilominus etiam concilii quod nobis ipse misisti, uidelicet in quo presignati clerici degradati sunt, acta relegimus. Sed his omnibus, id est tam illis monumentis, que penes nos habentur, quam his que sanctitas tua nobis destinauit, rite collectis, enucleanterque recensitis, nondum liquido patet eosdem clericos regulariter gradu proprio caruisse. uerum nos nec hos interim iustificamus, nec  pro hoc quemlibet condemnamus, nec facile uocem istorum spernimus, nec reuerentiam tuam improuide reprehendimus. Illud quidem, ne obturare aures ad clamores pauperum, id est humilium, dignoscamur: hoc uero, ne de incognitis immature iudicare quippiam uideamur. Proinde necessario presentis epistole salubribus fraternitatem tuam hortamur affatibus, uti commemoratos uiros, Wlfadum scilicet, collegasque ipsius, clementi animo et tranquilla studeat ad se magnanimitate uocare, depositaque omni funditus animositate, de restitutione ipsorum secum fraterne tractare, atque misericorditer consummare contendat. Laudabilius quippe iudicauimus, ac coram Deo acceptius esse credidimus, si respectu diuinitatis interrogata conscientia solus illorum  restaurationem sine quauis ipse refragatione admiseris, quam si prius renitens, detecta tamen iustitia cum multis hanc postea fueris amplexatus. Iam uero si flecti ad hoc te munda conscientia non permittit, precipimus fratres nostros, Remigium Lugdunensem, Adonem uiennensem, Wenilonem Rothomagensem, una cum ceteris archiepiscopis et et episcopis Galliarum et Neustrie, quibus tamen possibilitas est, in idipsum cum beatitudine tua, et suffraganeorum tuorum, apud Suessionem urbem dieceseos tue pariter conuenire. Ad quorum uenerandum conuentum Wlfadum quoque, cum iam presignatis paribus eius, uos accersire procul dubio uolumus. Siquidem omnibus, uidelicet tam archiepiscopis et episcopis, quam ipsi Wlfado et sociis  eius, nostras hoc iubentes litteras destinauimus. Ubi canonice per ordinem cuncta, que in eis gesta sunt, examinantes et subtilius inuestigantes, si de illorum reformatione iustum quid uel pium senseritis, sine contradictione perficite, et eos in suis ordinibus restituite. Preterea si disceptantibus, uel fortassis alia atque alia decernentibus uobis, prefati deiecti sedem appellauerint apostolicam, et eius speciali se iudicio damnari uel absolui petierint, precipimus ut si sanctitas tua, uel si Wlfadus, aut socii eius, ad nos uenire per se non possunt, uicarios uestros ad hoc negotium uentilandum et finiendum, mox post consummatum concilium Xu Kalendas Septembres presentis XIu indictionis auctoritate nostra collectum, uestras presentaturos personas,  nullam penitus excusationem pretendentes, utrique ad sedem B. Petri emittatis. In quo ne forte sinistra cogitatio subrepat, dicens eosdem remotos clericos nullam iam uocem proclamationis habere, pro eo quod anni metas tempus deiectionis eorum excesserit: sciendum est, nichil tale in canonibus, ubi de appellationibus ad Romanum presulem legitur, penitus reperiri: alias autem et istos forsitan intra annum prouocasse clarebit. Denique, sicut epistola penes nos inuenta sancte memorie quarti pape Leonis innuit, sedem apostolicam eos appellasse iam non incunctanter agnouimus. Quamuis longe inter se diuersa sit omnimoda depositio, de qua nunc agitur, et suspensa excommunicatio, cuius  uocem proterue utique clamantem, non humiliter petentem, post annum non audiendam quedam regula statuit. Quia uero nonnulli, Pharaonem ministrosque ipsius imitantes, sepe cum senserint oppressos quosque atque deiectos, de suis necessitatibus, sicut olim Isrel filios, uociferari, iniquis eos operibus opprimunt, et oneribus exquisitis affligunt: idcirco coram Deo sanctitatem tuam admonemus, ut cum fortassis nostris apicibus animati, crebro dicti uiri deiectionis sue causam uenire ad examen obtinuerint, nullam ex his quilibet indignationem tuam sustineat, nullum ad cepta peragenda per suggestionem reuerentie tue patiatur incommodum. Sed dicturus es, sedis apostolice te priuilegia confirmantia que de ipsis statuta sunt uiris habere.  Bene, argute. Sed si penes te, sicut exemplaria que apud nos reiacent, fideliter reseruantur, et ea diligenter relegeris, profecto reperies quia summa firmitasque ipsorum in apostolice sedis reseruata sit arbitrio potestatis. Nimirum que sic aliena iura custodit, ut sua non minuat: sic honorem debitum dat, ut suum non tribuat alienis: sicque dilectionem tuam rexit ab hoste, ut ipsa se flagitantium exhiberi nequeat hostis. Unde sicut nos contra cunctos aduersantes tibi, Deo iuuante, clypeum protectionis nostre parati sumus opponere: ita fraternitas tua studeat his qui apostolorum suffragia postulant, benigno semper fauore succurrere, et arma que contulimus sic pro te sint ualida, ut totius pro nobis, ubi necesse est, non contra nos, roboris firmitatem obtineant.  Agat igitur in his fraternitas tua, ut preter debitam obedientie reuerentiam, quantus sit in mente tua circa nos amor, qui auro et lapidibus pretiosis potior est, luce clarius innotescat, et per horum exhibitionem det speciale sue caritatis indicium: et que intus nonnunquam solummodo flagrat, in his proprie nunc radios sue claritatis foras emittat. Porro scito nos fratri et cepiscopo nostro Remigio Lugdunensi antistiti precepisse, ut te prius adiens nostras dilectioni tue litteras porrigat: et sic demum, si restitutioni prefatorum consentire solius tue auctoritatis ausu uereris, ad conuocandum statutum sententia nostra iam designatum concilium epistolas nostras sibi delatas quibus a nobis destinate sunt mittere satagat. Quidquid uero in concilio  fuerit a uobis examinatum atque repertum, sub gestorum serie discretioni nostre, sicut ueneranda decreta statuunt, mittere, et nostre auctoritati que salubria uidebuntur roboranda, plena fidelique relatione dirigere. Ad extremum uero prouide, ne ullo pacto quod de prefatis remotis clericis sanximus estimes negligendum cum a nobis incunctanter nosse poteris, si contemptum fuerit, omnimodis ulciscendum, quippe quos nec caritas fraternitatis, nec dispensatio loci, cui Deo auctore presidemus, quousque regularem finem opitulante ipso capiat, a nobis patitur omittendum. Optamus sanctitatem seu fraternitatem tuam in Christo bene ualere. Data III Nonas Aprilis, indictione XIu.





XC. AD HERARDUM ARCHIEPISCOPUM TURONENSEM. Precipit ut nisi Hincmarus Wlfadum et socios suis gradibus ultro restituat, concilium Suessione ad Xu Kalend. Septembres conuocetur, in eoque restituatur.
[Apud Mansi, ibid.]


NICOLAUS episcopus, seruus seruorum Dei, reuerentissimo et sanctissimo confratri nostro HERARDO Turonensi archiepiscopo, seu omnibus uenerabilibus episcopis dieceseos tue.

Multorum a partibus Galliarum ad limina uel sedem confluentium apostolicam relatione didicimus, fratrem nostrum Hincmarum Rhemensem archiepiscopum  quosdam clericos, qui de consecratione fuerant Ebbonis precessoris sui, propriis gradibus pepulisse. Quorum deiectionem audientes, quia etiamsi nullo speciali priuilegio ad hanc curandam principaliter incitaremur, oppressis tamen subuenire, et ad exemplum Dominicum elisos erigere, et compeditos soluere nos oportet ; opere pretium duximus in archiuis sancte Romane, cui Deo auctore deseruimus, Ecclesie studiosius querere, et si scripto forte memoria quelibet apud nos, siue de illis, siue de ordinatore [ordinatione] ipsorum, esset recondita, diligenter inuestigare, quod et fecimus. Siquidem ex his quibusdam Deo reuelante repertis, nichilominus etiam concilii, quod nobis ipse misit frater et cepiscopus noster Hincmarus, uidelicet in  quo presignati clerici degradati sunt, acta relegimus. Sed his omnibus, id est tam illis monumentis que penes nos habentur, quam iis que idem antistes nobis destinauit, rite collectis, enucleanterque [enucleate] recensitis, nondum liquido patet eosdem clericos regulariter gradu proprio caruisse. uerum nos nec hos interim iustificamus, nec pro hoc quemlibet condemnamus: nec facile uocem istorum spernimus, nec reuerentiam iam dicti fratris improuide reprehendimus. Illud quidem, ne obturare aures ad clamores pauperum, id est humilium, dignoscamur: hoc uero, ne de incognitis immature iudicare quidpiam uideamur. Proinde necessario epistole nostre salubribus eumdem communem fratrem nostrum hortati sumus affatibus, uti commemoratos uiros,  uulfadum scilicet collegasque ipsius, clementi animo et tranquilla studeret ad se magnanimitate uocare, depositaque omni funditus animositate, et de restitutione ipsorum secum fraterne tractare, atque misericorditer consummare contenderet. Laudabilius quippe iudicauimus, ac coram Deo acceptius esse credidimus, si respectu diuinitatis interrogata conscientia, solus illorum restaurationem sine quauis ipse refragatione benignus admitteret, quam si prius renitens, detecta tamen iustitia, cum multis hanc postea sequeretur. Iam uero, si hunc flecti ad hoc munda conscientia non permittit, precepimus uos, una cum ceteris archiepiscopis et episcopis Galliarum et Neustrie, quibus tamen possibilitas est, in  idipsum, cum predicto fratre et cepiscopo nostro Hincmaro et suffraganeis eius, apud Suessonicam urbem pariter conuenire. Ad quorum uenerandum conuentum Wlfadum quoque cum iam presignatis paribus eius uos accessere procul dubio uolumus. Siquidem omnibus, uidelicet tam ipsi crebro nominato antistiti, ac reliquis archiepiscopis et episcopis, quam Wlfado et sociis eius, nostras hoc iubentes litteras destinauimus. Ubi canonice per ordinem cuncta que in eis gesta sunt examinantes, et subtilius inuestigantes, si de illorum reformatione iustum quid uel pium senseritis, sine contradictione perficite, et eos in suis ordinibus restituite. Preterea si disceptantibus, uel fortassis alia atque alia decernentibus uobis, prefati deiecti sedem appellauerint apostolicam,  et eius speciali seiudicio damnari uel absolui petierint, precepimus, si sepedictus frater et cepiscopus noster Hincmarus, uel Wlfadus aut socii eius, ad nos uenire per se non possunt, uicarios suos ad hoc negotium uentilandum et finiendum, mox post consummatum concilium Xu Kalendas Septembris presentis XIu indictionis auctoritate nostra collectum, eorum presentaturos nobis personas, nullam penitus excusationem pretendentes, utrique ad sedem beati Petri transmittant. In quo ne forte sinistra cogitatio subrepat, dicens eosdem remotos clericos nullam iam uocem proclamationis habere, pro eo quod anni metas tempus deiectionis eorum excesserit, sciendum est nil tale in canonibus, ubi de appellationibus ad Romanum presulem legitur, penitus inueniri.  Alias autem et istos forsitan ante annum prouocasse clarebit. Denique, sicut epistola penes nos inuenta sancte memorie quarti pape Leonis innuit, sedem apostolicam eos appellasse iam nos incunctanter agnouimus. Quamuis longe inter se diuersa sint omnimoda depositio, de qua nunc agitur, et suspensa excommunicatio, cuius uocem, proterue utique clamantem, non humiliter petentem, post annum non audiendam quedam regula statuit. Sed ad hec crebro dictus antistes dicturus est, sedis apostolice se priuilegia, confirmantia que de ipsis statuta sunt uiris, habere. Bene et argute. Sed si penes illum sunt exemplaria, sicut iactat, que apud nos fideliter reseruantur, et ea diligenter relegerit, profecto reperiet, quia summa firmitasque ipsorum in apostolice  sedis reseruata sit arbitrio potestatis. Nimirum que sic aliena iura custodit, ut sua non minuat: sic honorem debitum dat, ut suum non tribuat alienis: sicque dilectionem eius texit ab hoste, ut ipse hanc flagitantium exhiberi nequeat hostis. Nam et arma illi a nobis collata ita uolumus pro eo sint ualida, ut potius pro nobis, ubi necesso est, non contra nos firmitatem obtineant. Siquidem etiam ab eo priuilegiorum apostolice sedis decreto non habito, que sanctitas eius statuit, nos uiolanda non ducimus, nisi forsan sacris legibus inueniantur aduersa. Porro scitote nos fratri et cepiscopo nostro Remigio Lugdunensi antistiti precepisse, ut si restitutioni prefatorum frater cepiscopus noster Hincmarus uonsentire  solius sue auctoritatis ausu ueretur, ad conuocandum statutum sententia nostra iam designatum concilium, epistolas nostras sibi delatas uobis, quibus a nobis destinate sunt, mittere satagat. Quidquid uero in concilio fuerit a uobis examinatum atque repertum, sub gestorum serie discretioni nostre, sicut ueneranda decreta statuunt, mittite, et nostre auctoritati que salubria uidebuntur roboranda plena fidelique relatione dirigite. Optamus fraternitatem uestram in Christo nunc et semper bene ualere. Data III Nonas Apriles, indictione XIu. Et hoc tenore constantes misse sunt aliis episcopis diuersarum prouinciarum.





XCI. AD FESTINIANUM EPISCOPUM DOLENSEM. Redarguit eum quod sibi cum debita reuerentia non scripserit, mandatque ut Turonensem Ecclesiam metropolitanam agnoscat, nisi contrarium scriptis authenticis probet.
[Apud Mansi, ibid.]


Dilectionis uestre, quanquam sine impressione signaculi nominis alicuius, susceptis apicibus, multo aliter quam apostolatus nostri monueramus litteris, in eis uos scripsisse, imo egisse cognouimus. Nam in fronte pagine uestre uestrum apostolico nomini non ueriti estis preponere, temeritate potius quam simplicitate prorsus utentes. Sed cum iam pro hoc ipso factum uestrum reprehenderimus, ualde miramur cur non resipiscitis, modum uestrum  minime transcendentes, et quo non congruit, gressus ducentes: pro quibus sine congrua inuectione, non iam euaderitis, nisi nos utrum a uobis, an non iidem apices destinati essent, qui signo uestro carere uidebantur, intentio dubios redderet, et apostolica mansuetudo correctionis adhuc tempus more solito protelaret; quod tamen euidenter, quantum correctioni ecclesiastice pro tam presumptiua factione subiacere pauescitis. Monueramus siquidem uos, qui pallii usum queritis Dolensi Ecclesie destinari, ut scripta illa que ab apostolica nostra sede predecessores uestri in susceptione pallii perceperant, nobis direxissetis; quatenus nos, eisdem diligenter inspectis, per decessorum nostrorum uestigia gauderemus, subiungentes, ut epistole,  quatenus magis creduli redderemur, cum episcopali et regia bulla signate, et missus uester idoneus scripta ipsa subsequerentur; sed uos fare id distulistis. Postremo contentione apud Britannos, quis fuerit metropolitanus, oborta, statuimus, ut ad Turonicam sedem, quam metropolim uestram esse plurium iudicia demonstrant, recurreretis, aut ad apostolatum nostrum destinare contenderetis, quatenus que fuerit apud uos metropolitana Ecclesia appareret. Sed neutrum horum perficere uoluistis. Quapropter quia Turonensis Ecclesia, quantum comperimus, metropolis uestra est, restat, necesse est ut ipsam uestri sequantur episcopi, ipsamque in suis negotiis adeant, et ipsius iudicium exquirere  non detrectent, sicut se habent monumenta decessorum nostrorum pontificum et priorum exempla euidenter ostendunt. Quia uos, qui tantum septem episcopos habetis, que causa ecclesiastice traditionis uos sinat habere metropolim, ignoramus; precipue cum episcopus non a septem, sed a duodecim audiri precipiatur; et cum alicuius negotii inter uos causa uentilanda emerserit, que duodenario numero episcoporum debeat audiri, cum ob diuisionem regni uicini non possint uocari antistites; unde fit ut damna Ecclesie pro talibus generentur, quemadmodum factum in illis de episcoporum deiectione reminiscimur regionibus. uos tamen ne uocemini metropolitanus, quousque scripta decessorum uestrorum presulum, que in acceptione  pallii uestri perceperunt predecessores, nobis mittatis: quia si pallii munus ab hac sancta sede uestra promeruit Ecclesia, sine scriptione aliqua, quam in archiuis uestris recondere debuistis, tante dignitatis donum concessum minime uobis fuit. Scripsistis preterea nobis ut huius Romane sancte Ecclesie presul Seuerinus Restoaldum decessorem uestrum, sicut in nostris legitur gestis, in archiepiscopum consecrasset, et Adrianus cuidam Iuthinaleo pallium dedisset. Sed nos utrorumque gestis reuolutis nichil in eis super his penitus ualuimus reperire. Tamen ut anceps intentio e medio auferatur, si adeo contentiosius agere uultis, ut Turonensem sedem uestram metropolim non esse dicatis; sancimus, ut diximus, mandantes fratri et  cepiscopo nostro Heraldo, qui ei presidet, ut ad nostrum pontificium legatum suum transmittat; cum eo strenuos uestros dirigatis legatos, pariterque scripta, que protulimus, destinantes, quatenus utriusque partibus coram nobis auditis, equa lance causa librata, que sit apud uos metropolitana Ecclesia luce clarius agnoscatur. Datum XuI Kalendas Iunias, indict. XIu.





XCII. AD SALOMONEM REGEM BRITANNORUM. Recusat mittere pallium Festiniano Dolensi episcopo, donec authenticis scriptis de illius iure conuincatur.
[Apud Mansi, ibid.]

 Lectis glorie uestre litteris, quas nostro presulatui sine impressione signaculi alicuius dirigere uisi estis, reperimus in eis uos nobis mandasse, quod et ante uos sepe mandastis, scilicet ut pallium Festiniano uenerabili Dolensi antistiti ab apostolica sede, cui diuinitus presumus, mitteremus. Sed antequam ad hec consulta aliqua rescriberemus, conuenerat nobis pro hoc quod nomen uestrum apostolico nomini scribendo preposuistis uos modesta increpatione corrigere. Tamen quia apostolica mansuetudo neminem repentina unquam inuectione redarguit, et per negligentiam forte scriptoris hoc euenisse utcunque cognouit, distulit uos modo pro meritis cercere, quod tantum uolumus emendetis,  quantum correctioni ecclesiastice pro tam presumptiua factione subiacere formidatis. De pallii uero directione, quam dicitis, simulque Turonensi metropoli, sepius uobis ea que rationis sunt scripsimus; sed sicut in litteris uestris relegimus, ad scripta nostra auris non cordis inclinastis intuitum. Restat ergo ut tandem que sit apud uos antiquitus metropolis intueamini. Metropolis enim uestra est, sicut dudum uobis significauimus, Turonensis Ecclesia, ut sese habent munimenta predecessorum nostrorum, et priorum exempla ostendunt, ad quam uestre regionis episcopos oportet recurrere, et eius iudicii sententiam, reseruata sedis apostolice potestate, exquirere modis omnibus, non detrectare. Quoniam reprehensibile esse uidetur ut ob  diuisionem regni quis sibi talia, qualia inter uos audiuntur, uindicare nitatur. Quapropter, fili mi, ne prebeatis ista uolentibus assensum, sed et alios ad uerba uestra per exemplum obedientie accendatis; et sicut ait Apostolus, humiliamini sub potenti manu Dei, ut uos exaltet in tempore tribulationis . Quia si monitis nostris obedientes exstiteritis, omnibus bonis replebimini, et post finem huius seculi regnum quod uiuit in eternum, orantibus sanctis apostolis, capietis. Porro si aliquas auctoritates habetis que apud Britannos metropolim fuisse declarent, aut decessorum nostrorum pontificum quecunque scripta id ostendentia retinetis, ad nos ea dirigite. Mittat etiam et Turonensis Ecclesia nobis similiter, si habet, auctoritates, que illam suffraganeam  suam exstitisse, testentur, quatenus utrisque partibus auditis, inter utramque que sit metropolis cognoscamus. Quia sicut uos clamatis, et illa clamat, metropolitanatus iura apud Britannos regni istius tenuisse atque tenere. Aut si forte sepedicta Ecclesia auctoritates, aut uestra quas habuit perdidit, amissionis illius modum reserare, aut ex utriusque partibus idoneos precipuosque legatos, qui sciant plenam de omnibus reddere nobis rationis integritatem, nobis transmittite, ut, sicut prediximus, inter uos, adiuuante Domino, finem ponamus.





XCIII. AD UNIuERSOS EPISCOPOS. Iterum admonet de sententia excommunicationis, quam aduersus Waldradam eiusque complices promulgarat.
[Apud Mansi, ibid.]


NICOLAUS episcopus, seruus seruorum Dei, reuerentissimis confratribus nostris archiepiscopis et episcopis per Italiam, Germaniam, Neustriam et Gallias constitutis.

Decreueramus quidem circa Waldradam mecham, et pertinaciter in impenitentia permanentem, uindicte modum minus districte quam misericorditer temperare, et iuxta quod merebatur, non ita  pro tanto scelere sententiam in eam iuste punitionis proferre, nisi obstinato animo perenniter in mechie uolutabro permanere proposuisset, et nullis sacris monitis, nullis nostris seu uestris tam crebris exhortationibus se paratam exhibere. [a 1Kb] Quia tamen non sua uoluntate factum sit, Deo, qui cor considerat, et fidelibus eius per omnia manet certissimum: cum sua sponte hactenus, si potuisset, imo perpetuo in tanto flagitio permansisset, nisi nostra super hoc abolendo fuisset cum uirtute summi opificis incessabilis diligentia, et socii eius, proh nefas! scilicet secum admittentis quomodocunque inclinatior exstitisset obedientia. Patet profecto ita esse que dicimus, cum hactenus culpam suam necdum cognouerit, nec confessa sit, iuxta quod scriptum  est: Dic tu iniquitates tuas primus, ut iustificeris : nec missa nobis, qui causam ipsius exsequendam cepimus, lamentationum legatione, ueniam postulauerit, premissoque penitentie remedio congruam meruerit indulgentiam, Salomone dicente: Qui celat delicta, non dirigetur; qui autem confessus fuerit, et dimiserit ea, misericordiam consequetur . Postremo cum recto itinere nos illi fuerat adeundum, et sedis beati Petri suffragia requirenda, quatenus iuxta quod statutum fuerat, nos de eius negotio Deo placita consideratione definiremus: postea retro est conuersa post satanam, et in prouinciam ut principaretur in ea iter reflexit: licet industria legati nostri ad Italiam denuo reuocata sit, et quasi nichil fuerit operata,  unde in Christi sit Ecclesia non modicum scandalum generatum, gloriam mundi sectatur, reique publice dominatur, ac quod est grauius, etiam piis locis atque religiosis personis preesse dignoscitur; et a Theutberge regine cepta interitus meditatione, sicut nonnulli testantur, minime cessat, dum ea nimirum loca repetere affectat, in quibus facilis ipsius ad regem Lotharium, et eiusdem regis ad eam possit esse accessus. Et ut breuiter cuncta complectar, de die in diem, qualiter ad pristinas uoluptates redeat, uariis argumentis exquirit. uerumtamen ut cum egregio Apostolo summatim dicamus quod contra eam contraque eius similes sepius replicandum est, quia secundum duritiam suam et cor impenitens thesaurizat sibi iram in die ire : idcirco  nos eam, quousque de factis suis Ecclesie Christi, nobisque precipue, qui eius principaliter curam gerimus, quique causam ipsius exsequi ac inuestigare cepimus, satisfecerit, donec etiam omnem a se sinistram suspicionem consilium nostrum suscipiens adimat, a pretiosi corporis et sanguinis Domini perceptione, atque ab omnimodo sancte Ecclesie consortio sancti Spiritus, beatorumque apostolorum Petri et Pauli iudicio, et nostre mediocritatis auctoritate, fecimus cum uniuersis complicibus et communicatoribus fautoribusque suis prorsus extorrem. Hanc autem sententiam Iu Nonas Februarias a nobis promulgatam meminimus, eamque scripto  uobis destinauimus. Sed quia ignoramus utrum ad uestram notitiam peruenerit, idcirco reuerentie uestre iterato illam pandere procurauimus. Nam dum adhuc negotium pendet, et ceptum bonum perfectionem non habet; imo dum diuersis indiciis datur intelligi, quod anhelitus prauorum ad priora nequitie semper intendat, procurare magnopere necesse est, ne nouissimus error nobis torpentibus peior priore succedat. Siquidem et frustra speculatores dicimur, si uenientem lupum a longe non cernimus. Frustra enim episcopi, id est, superinspectores uocamur, si futurum exitum per antecedentia signa minime contemplamur; precipue cum iam quod uidemus experti simus, et futurarum certitudinem preteritarum gignat exhibitio rerum. Unde saltem  de Theutherge regine illatis quotidianis insidiis uestra caritas doleat, et eximio Dominici corporis membro totius mentis affectu compatiatur: et ne labor noster inanis constituatur, spiritualia nobiscum uestra fraternitas aduersus iam fatam mecham et communicatores eius, arma sustollat, et in parochia sua, ubi plebem Dominicam gubernat, uel ubi eam fore contigerit, excommunicatam hanc fautoresque suos uiua uoce subsistere, donec nostro speciali iudicio digne se penitentie submittat, publice ac audacter asseueret. Porro si cuiusquam fortassis adinuentionis intentionisque fuerit dicere, quod non solum illa mulier, sed et Lotharius rex in hoc deliquisset, ideoque simili penitentia deberet arctari, utrum instruendo se, an exprobrando nobis, talia  loquatur, licet nulli iactanter hec proferenti nobis necesse sit respondere; congruit tamen, ut a cuius auctoritate sanctio ista digreditur, in eius prerogatiue affluentia, quisquis ille est, huius rei solutionem querat, eo quod auctoritas apostolica, ad quam uniuersarum cura confluit ecclesiarum, idonea, quibus omnibus consulat, moderamina satis habeat: per que et indoctos quosque disciplina salutis instruat, et exprobratoribus dispensatorie modum digne discretionis imponat. Interim uero, quisquis uestrum huius sanctionis epistolam susceperit, ad episcopos metropolitanos destinare summopere studeat, et exemplaria eius per uicinas regiones dispergat, et talem se in omnibus his exhibeat, ut alterius zelo Phinees iram Domini mitigantis, non in defensione  scorti, sed in ultione stupri se feruere cunctis ostendat. Optamus fraternitatem uestram in Christo nunc et semper bene ualere. Data Idibus Iuniis indictione XIu.





XCIu. AD EGILONEM ARCHIEPISCOPUM SENONENSEM. Pallium nouo archiepiscopo concedit, tametsi non probare se dicat quod ex aliena ecclesia et monasterio assumptus sit.
[Apud Mansi, ibid.]

NICOLAUS episcopus, seruus seruorum Dei, EGILONI Senonensi episcopo.

Pastoralis cure pondera te humiliter subterfugere  uoluisse laudamus: sed rursus ad hec portanda humeros mentis obedienter incuruasse nichilominus approbamus. Impletum est enim in te duorum factum, Ieremie scilicet et Isaie illustrium prophetarum. Quorum unus ad predicationem populi uolente Domino mittere, de infirmitate sua pauescens refugit: A, a, a, inquiens, Domine Deus nescio loqui, quia puer ego sum . Alter uero de Dei misericordia presumens, querenti quem esset missurus, respondit dicens: Ecce ego, mitte me . Quod ergo uenire ad tanti culminis onus renisus es, humilitatis quidem solum fuit indicium: quia uero peruenire consensisti, eiusdem exstitit humilitatis eius et comitis obedientie plenitudo. Que res una cum sanctitatis tue preconio pontificium nostrum,  licet difficulter, ut tamen ad confirmationem tui pallium mitterem, inclinauit. Perhibes enim te non de Senonensi ecclesia exstitisse, sed de quodam monasterio ad episcopatum eiusdem ecclesie peruenisse. Quod nos ubicunque fiat, cum fit, malefice ferimus, et grauiter omnimodis ducimus, pro conculcatione scilicet sacrorum canonum, et aspernatione clericorum, qui crescentes in sua ecclesia, et uirtutibus operam, et bonis moribus honestatem ac sapientie studiis diligentiam impendisse per singularum etatum incrementa probantur. Quid autem suffragatur consensus episcoporum, ubi non pro regulis paternis, sed contra regulas adunatur. Tum quippe alter de altera eligendus est ecclesia, cum de ciuitatis ipsius clericis, cui est episcopus ordinandus,  nullus dignus potuerit inueniri. Quod euenire in tam ampla diecesi nec nos credimus, nec predecessores nostros apostolice sedis presules credidisse reperimus. Cuiuscunque itaque sit sanctitatis dono quilibet preditus, alienos non debet labores preripere: quippe cui iubetur nichil eorum que proximi sunt aliquo modo concupiscere. Eo enim ipso quo quisque alteri pertinentia iura subripit, sanctitatis gratiam perdit. Nam que sanctitas uindicat mercedem alteri debitam? que sanctitas alterius sibimet fructus usurpat? Unde etiam, quia super hac parte ad sacras regulas Patrum minus quam oportuit est respectum, saltem ad euangelicas fuisset paginas properatum, in quibus legitur, quia cum milites quid facturi essent Ioannem Baptistam  interrogarent , protinus ab eo inter alia, ut contenti essent stipendiis suis audiere preceptum. Ubi considerandum est, si militibus seculi, ut suis sint stipendiis contenti a Ioanne plusquam propheta iubetur, quanta pena puniendi sunt milites Christi, qui quoquomodo in stipendia obrepunt aliena. uerum quid opus est nos hec affatim exaggerare, que sanctitas tua nos cogit interim dissimulare? Porro cum ad te tuosque compatriotas et consacerdotes in regionibus illis constitutos, ubi peculiarius habetur ista temeritas, litteras apostolatus nostri patrios uobis canones rememorantes, et hinc uos communiter admonentes, Deo duce destinauerimus, oportebit utique a uobis, uel a quoquam, nichil tale de  cetero fieri: alioquin presumptorem, et circa sancta decreta contumacem eorumdem inuolui decretorum iure sententiis. Tuum preterea, frater carissime, propositum obserua: et qui diu in monasterio moratus es, a pristino uoto diuertere noli. Quod enim diu in humili habitu custodisti, profecto indecens est si nunc in potiori positus dimiseris ordine, hoc ipsum sancta quoque Scriptura, uenerandisque decretis pleniter edocentibus. Optamus sanctitatem tuam in Christo bene ualere.





XCu. AD CAROLUM CALuUM REGEM. Non probat abusum qui inualuerat, ut episcopi ex alienis Ecclesiis assumerentur: Egiloni tamen ad Senonensem Ecclesiam postulato pallium mittit.
[Apud Mansi, ibid.]


NICOLAUS episcopus, seruus seruorum Dei, dilectissimo filio CAROLO regi.

Cum accepte dilectionis uestre legeremus epistole textum et per eum in Senonensi metropoli delegatum antistitem miris uos preferre laudibus comperissemus; non solum de illo, uerum etiam et de uobis ingenti sumus exsultatione referti. De illo quidem, quoniam talem hunc fama predicat, qualem debere [forte, debere esse, HARD.] episcopum Apostolus indicat, qui scribens illum oportere testimonium habere bonum, et ab his qui foris sunt predicat . De uobis autem, quoniam, Deo gratias, semper ea que meliora sunt diligitis;  semper que pretiosiora sunt, Domino Deo a cunctis offerri desideratis. Sed quamuis hec nos ualde letificent, multum tamen contristant, quia idem uenerabilis uir non de ipsa ecclesia, sed [a 1Kb] de quodam monasterio fuisse perhibetur. Denique cum erga monachos eadem profecto regula, que circa clericos qui prouehendi sunt, conuersanda sit; indecorum tamen, quin potius illicitum est, in aliena stipendia quemquam obrepere, et ex transuerso uenientem in castra, inter que non militauit, ducatum arripere; beatissimo apostolice sedis presule Celestino precipiente, atque dicente : »Tunc alter de altera eligatur ecclesia, si de ciuitatis ipsius clericis, cui episcopus est ordinandus, nullus dignus, quod euenire non credimus, potuerit inueniri. Primum  enim illi reprobandi sunt, ut aliqui de alienis ecclesiis merito preferantur. Habeat unusquisque sue fructum militie in ecclesia, in qua suam per omnia transegit etatem, in aliena stipendia minime alter obrepat; nec aliis debitam alter audeat uindicare mercedem.« In quibus uerbis perspicacitas dilectionis uestre prudenter attendat, quoniam aut de ecclesie Senonensis clericis, qui ordinaretur nullus dignus inuentus est, quod euenisse non credimus, maxime cum sit metropolis, et clericorum numerositate non careat: aut certe his iure minime reprobatis,  aliunde qui eis irregulariter preponeretur electus est, et qui aliorum fructum laborum comederet adinuentus. Nimirum cum reuerende memorie decessor huius tantis a uobis preconiis efferatur, ut nullum in eadem ecclesia, cui non modico tempore prefuit, qui et canonice subrogari posset, relinqueret, prorsus incredibile iudicatur. Cum ergo familiarius in regionibus uestris sit hec temeritas, et sacrorum super hoc canonum uiolatio dilatata, necesse est nostram sollicitudinem pro hac amputanda specialius impendere diligentiam. Quapropter dilectionem uestram, cuius opera non partim, sed ex toto, placere summo arbitro cupimus, obnixe deposcimus, ut sic zelum iustitie habeat, ut hunc secundum scientiam teneat: sic oculos ex una parte  uigilanter aperiat, ut ex altera parte nichilominus uideat. Illi uero qui in sacrarium prouehuntur, sic de collatis sibi donis celitus gratias referant, ut non sicut Phariseus in alterius derogationem temere linguas exacuant: periculosum est enim, taliter omnes Ecclesie ministros spernere, et eis improuisum, et non optatum preponere. Quod quia crebro presumptum esse nonnullis querimoniis ex hoc gementium didicimus, uos merito diligentes, ut ad tantam transgressionem neminem impellatis exposcimus. Alioquin nos sanctarum minime regularum immemores, nec segnes exsecutores admodum existentes, aduersus temerarios succinctis lumbis illas defendere procurabimus, et auxiliante Christo nobis, et ecclesie consulentes ipsius, de cetero equanimiter  uiolatores earum nullo modo sustinebimus. Usquequo tamen eamdem preuaricationem incipiamus generalis decreti nostri ligone de regionibus uestris radicitus exstirpare, parcendum huic fratri iam et cepiscopo nostro preuidimus. Unde et pallium iuxta consuetudinem antecessorum suorum utendum ei secundum postulationem uestram direximus. Sed petimus, ut sicut nos uos audientes id ei concessimus, ita pietas uestra pro eo quod poscimus ipsi largiri munifica dapsilitate dignetur: res uidelicet, et queque ab ecclesia Senonensi ablata quoquomodo dignoscuntur, quatenus sicut idem per nos concesso tanto munere exterius decoratur, ita quoque de redditis ecclesie sibi commisse per clementiam uestram interius gratuletur. Quod pietatis  opus uobis suadere cupimus etiam circa reliquas regni uestri ecclesias exercendum. Scilicet ut nec hoc innumeris mirificisque actionibus uestris deesse bonum pacto quolibet agnoscatur. Nam quantum sit detestandum, res a piis regibus et deuotis hominibus Deo donatas, permissu uestro subtrahi, et mundialibus usibus deputare, quia epistolaris locutionis modum excessimus, uestre sapientie subtiliter considerandum relinquimus.





XCuI. AD CAROLUM REGEM. Ut de Wlfado et sociis eius ante synodi definitionem nichil innouetur.
[Apud Mansi, ibid.]


NICOLAUS episcopus, seruus seruorum Dei, dilecto filio CAROLO glorioso regi.

Excellentie uestre litteras, que pro uerbis mella stillabant, perlegentes, denuo fidei, qua circa sanctam Romanam flagratis Ecclesiam, comperimus patenter insignia: denuo humilitatis et promptissime deuotionis uestre reperimus erga sedem apostolicam difficulter exponenda uirtutum fastigia. uerumtamen  nichil in illis uerbis uestra caritas asserit, nisi quod nostra iamdudum experimento solertia didicit: nichil scriptis ostendere nititur, nisi quod nos pene quotidie factis aspicimus. Quod enim potest esse manifestius summe deuotionis uestre, ac laudabilis affectus indicium, quam id quod in causa uenerabilis abbatis Wlfadi, uel sociorum eius, uestra studet exhibere benignitas? Denique nos quidem ad eorum auxilium uos primitus incitauimus: sed tanta nunc pietas uestra sollicitudine, reuerentiam circa primos apostolorum seruando, quorum presidium petunt, pro illis urgetur, ut plusquam nos postulasse uisi sumus, modo uestra pia noscatur ex hac anhelare prorsus industria. Siquidem nos tanquam clementissimum principem, et geminam caritatem habentem,  uos ad iustam deiectorum reuelationem inuitauimus, non ad immaturam erectionem eorum improuide prouocauimus. uerum qualiter uos hinc simus hortati, prima uobis ex hoc epistola negotio missa luce clarius indicat. Sic ergo uestra, quemadmodum illa dictat nos a uobis postulasse, pro eis exsequatur prouidentia, et uestra sine culpa manebit apud Deum equissima, sicut credimus, excellentia. Preterea nos alacrem uestram olim nobis precognitam, et innumeris probatam experimentis, ceu deuotissimi filii obedientiam recolentes, et ut in hac quoque causa circa reuerentiam principum apostolorum hanc ostenderetis affectantes, scripsimus uobis, ut pote carissimo filio, quatenus eos, quorum clamor ad sedem ipsorum peruenerat, benigno in sua  iustitia iuuantes affectu, uobis quoque nichilominus per intercessiones eorum acquirere satageretis auxilium: non ut super Dei reprehensionis induceretis ecclesiam seminarium. Talem quippe nos Ecclesiam Dei, qui ei per abundantiam superne gratie presumus, iuxta modum accepte distributionis exhibere debemus, qualem hanc auctor eius proprio sanguine purgans exhibuit: id est, non habentem maculam, aut rugam, aut aliquid huiusmodi. Quomodo autem nunc irreprehensibiliter agi potest, quando penes nos tam de ordinatione ipsius, diuersa scripta reiacent, quedam hos accusantia, quedam etiam defendentia? pro quibus examinandis et discernendis synodum, sicut nostis, isto in tempore  reuerentissimorum episcoporum in regno uestro iussimus celebrari. Quorum relatione sub gestorum serie, que in ea de repulsione presignatorum uirorum reperta fuerint, nobis uolumus, quemadmodum decretalia constituta precipiunt, reserati, sicque demum decernentibus nobis quod Deo placet ordinari. Nam nos, qui cunctorum hominum, sed precipue sacerdotum, maturam cupimus fore sententiam, quomodo definitiuum de minus cognitis iudicium proferamus penitus ignoramus, antequam per memoratos antistites cuncta que uentilanda esse ab eis decreuimus, pleniter per ordinem agnoscamus. Iam uero, si priusquam quid de illis inuentum fuerit nobis ab episcopis intimetur, deiectorum clericorum aliquem restituamus, et examen ab eis synodice patrandum  iudicio nostro preuenimus, ut quid eos frustra uexari, ut quid superuacue tanto itinere fatigari uolumus? aut quid opus fuit eis tantam iniuriam uel confusionem ingerere? Itaque si uultis ut iustitie ac pietatis negotium, quod cepimus, Christo duce ad calcem usque sicut dignum est perducamus; queque in synodo sepedicta de prenotatis eiectis clericis reperta fuerint, agite quo nobis omnium episcoporum qui conueniunt relatu pandantur: et ita dein quod Dominus reuelauerit a nobis diffiniendum procul dubio prestolamini, quoniam si sapientia est sicut thesaurus effodiendus, restat ut etiam que sapienter agenda sunt omni scrutinio sint, uelut obryza, penitus inquirenda. Optamus gloriam uestram nunc et semper in Christo bene ualere, dilectissime  fili. Data Iu Kalendarum Septembr. indict. XIu.





XCuII. RESPONSA NICOLAI AD CONSULTA BULGARORUM.
[Apud Mansi, ibid.]

Ad consulta uestra non multa respondenda sunt, nec duximus per singula diutius immorari, qui Deo auctore non solum libros diuine legis, uerum etiam et missos nostros idoneos, qui uos, prout tempus et ratio dictauerit, de singulis instruant, ad patriam uestram, et ad gloriosum regem uestrum dilectum filium nostrum destinauimus, quibus et libros quos preuidimus necessarios illis [forte, illic, HARD.] nunc esse commisimus.

 I. Igitur optime ac laudabiliter in prima questionum uestrarum fronte regem uestrum legem Christianam petere perhibetis: que si latius explicari tentatur, innumeri scribendi sunt libri; sed ut compendio, in quibus precipue constet, ostendatur, sciendum est, quia in fide et bonis operibus lex Christianorum subsistit. Nam fides prima est omnium uirtutum in conuersatione credentium. Unde et prima die lux esse dicitur, cum a Deo Fiat lue dictum fuisse describitur , id est illuminatio credulitatis appareat. Siquidem et propter hanc Christus in terram descendit, opus autem bonum nichilominus a Christiano exigitur, quemadmodum in lege nostra scriptum est: Sine fide impossibile est placere Deo  . Sic etiam scriptum est: Sicut corpus sine spiritu mortuum est, ita et fides sine operibus mortua est . Hec est lex Christiana, hec est, quam quisque legitime custodiens omnino saluabitur.

II. Ita diligere debet homo eum qui se suscipit ex sacro fonte sicut patrem; quinimo quanto prestantior est spiritus carne, quod illud spiritale est patrocinium, et secundum Deum adoptio, tanto magis spiritalis pater in omnibus est a spiritali filio diligendus. Marcus enim euangelista Petri discipulus, et ex sacro fuit eius baptismate filius; quem nisi dilexisset ut patrem, ei non in omnibus obedisset ut filius: nulla uero inter eos et filios eorum consanguinitas est, quoniam spiritus ea que sanguinis sunt nescit: Caro enim, secundum Apostolum, concupiscit aduersus  spiritum: et spiritus aduersus carnem; hec enim inuicem aduersantur . Est tamen alia inter eos gratuita et sancta communio, que non est dicenda consanguinitas, sed potius habenda spiritalis proximitas. Unde inter eos non arbitramur esse quodlibet posse coniugale connubium; quando quidem nec inter eos qui natura, et eos qui adoptione filii sunt, uenerande Romane leges matrimonium contrahi permittunt. Siquidem primus Institutionum liber, cum de nuptiis loqueretur, inter cetera : Inter eas, inquit, personas, que parentum liberorumue locum inter se obtinent, nuptie contrahi non possunt, ueluti inter patrem et filiam, uel auum et neptem, uel matrem et filium, uel auiam et nepotem, et usque ad infinitum: et si  tales persone inter se coierint, nefarias atque incestas nuptias contraxisse dicantur: et hec adeo sunt, ut quamuis per adoptionem parentum liberorumue loco sibi esse ceperint, non possint inter se matrimonio iungi. Itaque eam que mihi per adoptionem filia, aut neptis esse ceperit, non potero uxorem ducere; et infra: Si quis per adoptionem soror esse ceperit, quandiu quidem constat adoptio, sane inter me et eam nuptie consistere non possunt. Si ergo inter eos non contrahitur matrimonium, quos adoptio iungit, quanto potius a carnali oportet inter se contubernio cessare, quos per celeste sacramentum regeneratio sancti Spiritus uincit? Longe igitur congruentius filius patris mei, uel frater meus appellatur is, quem gratia diuina, quam quem humana  uoluntas, ut filius eius, uel frater meus esset, elegit; prudentiusque ab alterna corporis commistione secernimur: quoniam Spiritus sanctus sua nos caritate coadunauit, quam si uel carnalis necessitudo, uel inuicem nos mutabile cuiusdam corruptibilis hominis arbitrium copulasset.

III. Consuetudinem quam Grecos in nuptialibus contuberniis habere dicitis, commemorare, prolixitatem styli uitantes, carptim morem, quem sancta Romana suscepit antiquitus, et hactenus in huiusmodi coniunctionibus tenet Ecclesia, uobis monstrare studebimus. Nostrates siquidem tam mares, quam femine, non ligaturam auream, uel argenteam, aut ex quolibet metallo compositam, quando nuptilia  federa contrahunt in capitibus deferunt: sed post sponsalia, que futurarum sunt nuptiarum promissa federa, queque consensu eorum qui hec contrahunt, et eorum in quorum potestate sunt, celebrantur, et postquam arrhis sponsam sibi sponsus per digitum fidei a se annulo insignitum desponderit, dotemque utrique placitam sponsus ei cum scripto pactum hoc continente coram inuitatis ab utraque parte tradiderit, aut mox aut apto tempore, ne uidelicet ante tempus lege definitum tale quid fieri presumatur, ambo ad nuptilia federa perducuntur. Et primum quidem in ecclesia Domini cum oblationibus quas offerre debent Deo per sacerdotis manum statuuntur, sicque demum benedictionem, et uelamen celeste suscipiunt, ad exemplum uidelicet quod Dominus  primos homines in paradiso collocans benedixit eis dicens: Crescite et multiplicamini , etc. Siquidem et Tobias antequam coniugem conuenisset, oratione cum ea Dominum orasse describitur . uerumtamen uelamen illud non suscipit, qui ad secundas nuptias migrat. Post hec autem de ecclesia egressi coronas in capitibus gestant, que semper in ecclesia ipsa sunt solite reseruari. Et ita festis nuptialibus celebratis, ad ducendam indiuiduam uitam Domino disponente de cetero diriguntur. Hec sunt iura nuptiarum, hec sunt preter alia que nunc ad memoriam non occurrunt [forte, nobis occurrunt, HARD.] pacta coniugiorum solemnia: peccatum autem esse, si hec cunta in nuptiali federe non interueniant, non dicimus, quemadmodum Grecos  uos astruere dicitis, presertim cum tanta soleat arctare quosdam rerum inopia, ut ad hec preparanda nullum his suffragetur auxilium; ac per hoc sufficiat secundum leges solus eorum consensus, de quorum coniunctionibus agitur. Qui consensus si solus in nuptiis forte defuerit, cetera omnia etiam cum ipso coitu celebrata frustrantur, Ioanne Chrysostomo magno doctore testante, qui ait : Matrimonium non facit coitus, sed uoluntas. Iam uero sciscitamini, si muliere propria defuncta, possit uir alteram ducere, scitote per omnia posse, Paulo egregio predicatore consilium dante, qui dicit : Dico autem non nuptis, et uiduis, bonum est illis si sic maneant, sicut et ego: quod si se non continent, nubant; et iterum: Mulier,  inquit, alligata est legi quanto tempore uir eius uiuit; quod si dormierit uir eius, liberata est; cui uult nubat: tantum in Domino. Quod enim de muliere sanxit, et de uiro intelligendum est, quia e contra sepe sancta Scriptura de uiro loquitur: sed et de muliere nichilominus dicere subintelligitur. Ecce enim dicimus: Beatus uir qui non abiit in consilio impiorum , etc.; et iterum: Beatus uir qui timet Dominum , ubi non solum uirum, sed et feminam, que non abiit in consilio impiorum, et que timet Dominum beatam esse non immerito credimus.

Iu. Quot temporibus uel diebus in circuitu sit anni a carnibus abstinendum, nunc uobis qui rudes estis, et in fide quodammodo paruuli, superflue ducimus  exponendum: uerum interim in diebus ieiuniorum, in quibus per abstinentiam et lamentum penitentie precipue Domino supplicandum est, modis omnibus est a carnibus abstinendum. Quoniam licet omnibus orare et abstinere conueniat, ieiuniorum tamen temporibus amplius abstinentie inseruire oportet, uidelicet, ut qui se sciuerit illicita perpetrasse, secundum sacra decretalia in his etiam a licitis se quibusdam abstineat, quadragesimali uidelicet tempore, quod est ante Pascha; ieiunio post Pentecostem, ieiunio ante solemnitatem Assumptionis sancte Dei genitricis, et semper uirginis domine nostre Marie; necnon ieiunio ante natalis Domini nostri Iesu Christi festiuitatem: que ieiunia sancta Romana suscepit antiquitus et tenet Ecclesia. In sexta uero  feria omnis hebdomade, et in cunctis uigiliis insignium festiuitatum a carnium esu cessandum et ieiuniis incumbendum, ut ueraciter cum psalmographo dici ualeat: Ad uesperum demorabitur fletus, et ad matutinum letitia . Si quis uero uestrum aliis uoluerit forte diebus a carnibus abstinere, non sunt prohibendi: quoniam quanto quis hic in lacrymis magis seminauerit, tanto amplius in gaudio messurus est in uita eterna. Nos tamen uobis, qui, ut pretulimus, adhuc rudes estis, et lacte tanquam paruuli nutriendi, non graue potuimus iugum donec ad solidum cibum ueniatis imponere. uerum sicut hoc interim cauemus, ita ut prohibita non contingatis modis omnibus admonemus: protoplasti quippe solum pomum gustando uetitum de paradisi amenitate  propulsi sunt.

u. Quarta feria quamuis e ceteris diebus preter sextam feriam sit amplius meroribus operandum, pro eo quod Dominus ipso iam die in corde terre, id est Iude traditoris, quodammodo sepultus erat, dum hunc ipse morti tradere meditabatur: tamen si uestrum quis eodem die uult, potest omnino carnes comedere, nisi forte sibi aut a sacerdote esset interdictum, quoniam scriptum est: Melius obedientia, quam sacrificium ; aut ipsam feriam inter dies ieiuniorum euenire contigerit: quoniam Ionathas indictum a patre ieiunium modicum mellis gustando uiolans, ad occidendum ab ipso patre quesitus est: aut certe ipse se uoto ipso die carnes non comesturum constrinxerit, quoniam scriptum est:  uouete, et reddite Domino Deo uestro . Sexta uero feria passionem Dominicam, et apostolorum mestitiam recolentes, ab omnium carnium epulis, et pinguedine gustus noster arcendus est, preter si natiuitas Domini et epiphaniorum eius, aut festiuitas beate Matris Domini et intemerate uirginis Marie, seu apostolorum principum Petri et Pauli, atque sancti Ioannis Baptiste, ceu beati Ioannis euangeliste, necnon et clauigeri celi germani, Andree scilicet apostoli, quin etiam et beati Stephani protomartyris ipso die fortassis euenire contigerit. Nam quod sancta Ecclesia, ut fidelis anima in festiuitate eorum ieiunia, uel abstinentias que non sunt perpetuo uoto proposite, soluere debeat,  Dominus testatur in Euangelio dicens: Mulier cum parit tristitiam habet; cum autem peperit puerum, iam non meminit pressure, propter gaudium, quia natus est homo in mundum : mulierem dicit sanctam Ecclesiam. Sicut enim mulier nato in hunc mundum homine letatur, ita Ecclesia in uitam futuram fidelium populo migrante digna exsultatione repletur; pro qua eius natiuitate multum laborans et gemens in presenti quasi parturiens dolet: nec nouum debet cuiquam uideri, si natus dicitur qui ex hac uita migrauerit: quomodo enim usitato more dicitur nasci, quando quis ex utero materno procedens in hanc lucem exit; sic quoque iure natus appellari potest quilibet ab huius seculi tenebris ad lumen pertingens uiuentium: pro qua ergo re apte  consuetudine tenetur ecclesiastica, ut solemnes beatorum martyrum, uel confessorum Christi dies, quibus de hoc mundo ad regionem migrauere uiuorum, nuncupentur natales, sed et eorum solemnia non funebria tanquam morientium, sed ut pote in uera uita nascentium natalitia uocitentur. Ergo si tunc nati sunt utique Deo, cui omnia uiuunt, in cuius manu iustorum anime posite sunt, quando uisi sunt oculis insipientium mori, mulier sancta iam non meminit pressure propter gaudium, quia natus est homo in mundum, id est in lucem eternam: quod si de eius natiuitate letatur, non ieiuniis, non abstinentiis, non denique ullis debet ipso uacare die meroribus. Quamuis in hac ualle lacrymarum semper lugendum sit, et donec perueniatur ad illam angelorum  festiuitatem, semper meroribus insistendum: quoniam etsi hic solemnitas agitur, non tamen continua, sed momentanea est, que uix aliquando sine dolore perficitur.

uI. Porro dicitis, quod affirment Greci dicentes, quod nullo modo in quarta et sexta feria balneari debeatis, de quo id nos e contra consulentibus respondemus, quod beatus papa Gregorius, et Anglorum gentis apostolus Romanis de Dominico die sermone quodam habito predicasse legitur : Etenim ad me perlatum est, uobis a peruersis hominibus esse predicatum, ut Dominico die nullus debeat lauari, et quidem si pro luxu animi, atque uoluptate quis lauari appetit, hoc fieri nec reliquo quolibet die concedimus: si autem pro  necessitate corporis, hoc nec Dominico die prohibemus; scriptum quippe est: Nemo carnem suam odio habuit, sed nutrit et fouet eam : et rursum scriptum: Carnis curam ne feceritis in concupiscentiis . Qui igitur carnis curam in concupiscentiis fieri prohibet, profecto in necessitatibus concedit. Nam si Dominico die corpus lauare peccatum est, lauari ergo die eodem nec facies debet. Si autem hoc in corporis parte conceditur, cur hoc exigente necessitate toto corpori negetur? Itaque quod hic presul eximius, et suauissimus doctor in Dominico die, qui ceteris diebus uenerabilior est, concessit: nos quoque in quarta et sexta feria non negamus, hanc uidelicet discretionem seruantes,  ut siquidem pro luxu animi atque uoluptate quis lauari appetat, hoc fieri nec reliquo quolibet die concedamus. Si autem pro necessitate corporis, hoc nec quarta, nec sexta feria prohibeamus.

uII. Sciscitamini preterea, si liceat crucem Domini cum reliquiis mundo siue immundo hanc habenti osculari, uel portare; quod ei qui mundus est, omnino licet; nam in osculo quid nisi amor, quo quisque circa ea flagrat, innuitur? in deportatione uero eius quid nisi mortificatio carnis, uel compassio proximorum exprimitur? siquidem hanc et Dominus baiulare precepit, sed in mente; uerum et cum corpore gestatur, ut et mente gestari debeat facilius admonetur; crux quippe a cruciatu  dicitur, et ut prefatus exponit antistes, duobus modis crucem Domini baiulamus, cum aut per abstinentiam carnem afficimus, aut per compassionem proximi, necessitatem illius nostram putamus. Igitur crucem Domini, passionem eius uenerantes, osculamini; et pro eius amore, si necessitas exigit, eadem cogitatione armamini; portate eam, sed cum summa reuerentia, et corpore et corde mundissimo, ita ut a mente uestra nunquam decidat, id est, ut et per abstinentiam carnem semper afficiatis, et per compassionem necessitatem proximorum uestram putetis. Qui enim dolorem exhibet in aliena necessitate, crucem portat in mente. Immundum autem hanc portare nullo pacto permittimus; scriptum quippe est: Mundamini qui fertis uasa Domini  . Nullum uero Domini uas sacratius est cruce Dominica, que ipsum portare Dominum meruit. Osculari autem eam immundo non licet: quoniam eo ipso quod immundus est, ipse testis est quam mortificationem carnis non diligat; ergo quam non amat nec osculetur, ne forte de eo dicatur quod de reprobis a Domino per prophetam increpatorie dicitur: Populus hic labiis me honorat, cor autem eorum longe est a me ; et Psalmista: Dilexere, inquit, eum in ore suo, et in lingua sua mentiti sunt . De reliquiis uero sanctorum eadem dicimus, quorum corpora templa et uasa fuere suntque Dei, quibusque ad omnia bona opera tanquam organis sanctus usus est, quando uoluit, Spiritus.

 uIII. Ergo premissa digna reuerentia, si munditia mentis et corporis comitatur, etiam quadragesimali tempore, de quo speciali consultatione percunctati estis, crucem Domini et portare et superiori regula custodita licet cum libuerit osculari; sed et tunc maxime, atque ibi, quando et ubi antiqui hostis uel pugne uel insidie precipue formidantur.

IX. Corpori et sanguini Dominico quotidie in quadragesima maiori si deberetis communicare consulitis: quod ut fiat, Dominum omnipotentem suppliciter exoramus, et uos omnes uehementissime exhortamur, si tamen mens in affectu peccandi non sit, uel si hanc non de criminalibus peccatis conscientia  impenitens, uel non reconciliata fortassis accuset, uel si fratri discordanti quis uestrum suo uitio reconciliatus minus existat. Nam quem de horum aliquo conscientia mordet, grauari tanto munere potius quam remedium consequi quodlibet arbitramur: Iudicium enim sibi, secundum Apostolum, manducat et bibit . uerum de hoc, et de his qui ecclesiam quidem intrant, nec tamen facta oblatione communicant, sacri canones forte sufficienter enuntiant, qui antistiti uestro sunt, qui Deo uobis auctore per mediocritatem nostram ordinandus est, tribuendi, et ab eo sacerdotibus, qui claues tenent scientie, duntaxat aperiendi, et uobis nichilominus, in quibus opus est et minime prohibetur, insinuandi. Interim tantum quadragesima,  quam mos Ecclesie maiorem appellat, omni est die seruato superiori tenore communicandum. Quoniam semper est orationi uacandum, et sacrificiis fidelium concurrendum, et illud propheticum, quo dicitur: In die ieiunii uestri inuenitur uoluntas uestra , iugiter ad memoriam reuocandum. Si enim ex consensu coniugatorum etiam alio forte mundo corpore tempore uacatur orationi, quanto potius isto, quo Deo etiam carnis nostre decimas damus, quo ipsum in abstinentia Dominum imitamur, quo non solum illicita, uerum etiam multa a nobis quoque licita merito resecamus, omni est uoluptati renuntiandum? et ut licenter orationi uacetur, castitati mentis et corporis incumbendum?

X. Nosse cupitis, si liceat alicui Sabbato, uel Dominico  die laborationem aliquam exercere. De hoc sepe memoratus sanctus papa Gregorius Romanos alloquens ait : Peruenit ad me quosdam peruersi spiritus homines praua inter uos aliqua, et sancte fidei aduersa seminasse, ita ut die Sabbati aliquid operari prohiberent. Quos quid aliud nisi antichristi predicatores dixerim? qui ueniens diem Sabbatum atque Dominicum ab omni faciet opere custodiri: quia enim mori se et resurgere simulat, haberi in ueneratione uult diem Dominicum; et quia iudaizare populum compellit, ut exteriorem legis ritum reuocet, et sibi Iudeorum perfidiam subdat, coli uult Sabbatum. Hoc enim quod per prophetam dicitur: Ne inferatis onera per portas uestras die Sabbati , tandiu teneri  potuit, quandiu legem licuit iuxta litteram custodiri. At postquam gratia omnipotentis Dei Domini nostri Iesu Christi apparuit , precepta legis, que per figuram dicta sunt, iuxta litteram seruari non possunt. Nam si quis dicit hoc de Sabbato esse seruandum, dicat necesse est etiam carnalia sacrificia persoluenda; dicat preceptum quoque de circumcisione corporis adhuc usque retinendum. Sed contra se Paulum apostolum audiat dicentem: Si circumdamini, Christus uobis nichil prodest . Nos itaque quod de Sabbato dictum est spiritaliter accepimus, spiritaliter tenemus. Sabbatum enim requies dicitur: uerum autem Sabbatum ipsum Redemptorem nostrum Iesum Christum Dominum habemus;  et qui lucem fidei eius cognoscit, si peccatum concupiscentie ad mentem per oculos trahit, in die Sabbati onera per portas introducit. Non ergo in die Sabbati onera per portas introducimus, si in Redemptoris nostri gratia constituti pondera peccati ad animam per sensus corporeos non trahamus. Nam idem Dominus ac Redemptor noster multa in die Sabbati legitur operasse, ita ut Iudeos reprehenderet dicens: Quis uestrum bouem, aut asinum suum non soluit in die Sabbati, et ducit adaquare?  Si ergo ipsa per se ueritas non custodiri iuxta litteram sabbatum precepit, quisquis otium Sabbati secundum legis litteram custodit, cui alteri nisi ipsi ueritati contradicit? Dominico uero die a labore terreno cessandum est, atque omni modo orationibus  insistendum; ut quod negligenter per sex dies agitur, per diem resurrectionis Dominice precibus expietur.

XI. In quorum apostolorum uel martyrum seu confessorum, atque uirginum diebus festis a labore terreno recedere debeatis, inquiritis. In solemnitatibus utique beate Marie uirginis, et sanctorum duodecim apostolorum, ac euangelistarum, atque precursoris Domini Ioannis, et sancti Stephani primi martyris, necnon et in eorum sanctorum natalitiis, quorum apud uos, Deo fauente, memoria celebris, et dies festiuus habebitur. Sane sciendum est, quoniam idcirco in diebus festis ab opere mundano cessandum est, ut liberius ad ecclesiam ire, psalmis et hymnis et canticis spiritalibus insistere,  orationi uacare, oblationes offerre, memoriis sanctorum communicare, ad imitationem eorum assurgere, eloquiis diuinis intendere, eleemosynas indigentibus ministrare ualeat Christianus. Que omnia si quis negligens, orationi tantum uacare uoluerit [forte, noluerit, HARD.], et ad ceteras mundi uanitates licitos labores conuerterit, melius illi fuerat ipso die beati apostoli Pauli preceptis obaudiens laborare manibus suis, ut haberet unde tribueret necessitatem patientibus, quemadmodum ipse, qui licet Dominum ordinasse dicat, ut qui Euangelium annuntiaret, de Euangelio uiueret, non tamen usus est hac potestate, sed manibus suis laborabat, ne quem eorum quibus Euangelium predicabat grauaret .

 XII. Quod interrogatis, utrum liceat in festiuitatibus sanctorum iudicium peragi, et utrum eadem die debeat homo, si dignus fuerit, ad mortem iudicari? sciendum quoniam in his festiuitatibus, in quibus superius ab omni opere mundano cessandum esse monstrauimus, multo magis a secularibus negotiis, et adhuc a mortibus abstinendum fore decernimus: quoniam quamuis utrumque fortasse sine culpa ualeat exerceri, quando tamen his que Dei sunt, arctius homo debet herere, que mundi sunt a se conuenit penitus resecare: precipue cum eo die ad militiam diuinam accedens homo, implicari non debeat negotiis secularibus : et ob reuerentiam tante solemnitatis non oporteat  in medium deferri, nisi unde omnibus gaudium, pax et spiritalis letitia generetur. uerum his prelibatis, quibus diebus preter hos nulla sint iudicia secularia exercenda, lex uos affatim edocebit.

XIII. Inter questiones uero et consulta leges uos mundanas postulare perhibetis; de qua re nos codices quos necessarios uobis ad presens esse considerare potuissemus, libenti mitteremus animo, si quem penes uos esse comperissemus, qui hos uobis interpretari potuisset: si quos autem de mundana lege libros missis nostris dedimus, cum reuersi fuerint, nolumus ibi relinqui, ne forte quislibet eos uobis peruerse interpretetur, aut falsitate qualibet uiolet.

XIu. Preterea indicatis, quod quidam Grecus  mentiens fateretur se presbyterum esse, cum non esset, ac per hoc plurimos in uestra patria baptizasset. Cum ergo uos inspiratione Dei cognouissetis, quod non esset presbyter, iudicaueritis, ut amitteret aures et nares, et acerrimis uerberibus cederetur, et ex uestra patria pelleretur. Ecce impletum est in uobis, ignoscite nobis, quod de quibusdam Apostolus clamat , quod habent zelum Dei, sed non secundum scientiam, nam licet ille male fecerit, si mentitus est, uos tamen in hoc zelum quidem pium, sed minus cautum habuistis: quoniam quamuis ipse se sacerdotem esse simulauerit, simulatio tamen eius salutem plurimis contulit. Siquidem diuersi fuere qui diuerso modo Christum, sed non propter Christum annuntiabant: sed siue occasione,  siue quomodocunque hunc annuntiarent, hos tantum non [forte, hos tamen non, HARD.] prohibebat Apostolus, qui solum ut Christus annuntiaretur, plurimum satagebat: quia enim Christus ordinauerat, ut qui Euangelium annuntiaret, de Euangelio uiueret, si multi idcirco Christum predicabant, ut commoda terrena acquirerent, ergo non erat Christus in causa, sed auaritia: rursus quia multi Euangelii predicatores a fidelibus magnis honoribus efferebantur, nonnulli ideo Christum predicabant, ut similia et ipsi perciperent: ergo non erat Christus in uoto, sed inuidia. Sed nemo istorum prohibitus est, quominus per hos Christus annuntiaretur, nimirum cum Iudas inter ceteros apostolos a Domino missus, et miracula fecerit, et Christum annuntiauerit, et in  nomine eius multos baptizauerit. Itaque ut sedis apostolice presul scribit Anastasius, non queritur quis, uel qualis predicet, sed quem predicet .

Xu. Porro interrogatis, utrum homines illi qui hoc ab illo baptisma receperunt, Christiani sint, an iterum baptizari debeant. Sed in nomine summe ac indiuidue Trinitatis baptizati fuere, Christiani profecto sunt, et eos a quocunque Christiano baptizati sunt, iterato baptizare non conuenit; quoniam, ut iam nominatus Anastasius apostolicus pontifex ad cequiuocum suum scribit Augustum; et baptismum, quod procul sit ab ecclesia, siue ab adultero, uel a fure fuerit datum, ad percipientem munus  peruenit illibatum; quia uox illa que sonuit per columbam, omnem maculam humane pollutionis excludit, qua declaratur, ac dicitur: Hic est qui baptizat . Si igitur quamuis baptismum ab adultero, uel fure datum fuerit, ad percipientem tamen munus peruenit illibatum; quam ob rem non illibatum, et sine ulla iteratione subsistat, quod quilibet mundamus homo tribuit, et nescimus qua intentione se presbyterum fingens? et certe Acacius Constantinopolitanus quondam episcopus, se sacerdotem fingebat, cum fuerit a Felice papa Romano damnatus: sed quid iam dictus de eo presul Anastasius dicat, audiamus; ait enim inter alia : Cum sibi sacerdotis nomen Acacius uidelicet uindicauerit condemnatus, in ipsius uertice superbie tumor  inflictus est, quia non populus, qui ministeriis donum ipsius sitiebat, exclusus est: sed anima sola, que peccauerat, iusto iudicio proprie erat obnoxia: quod itaque numerosa Scripturarum testatur instructio, et reuera quia secundum famosissimum Apostolum neque qui plantat, id est catechizat; neque qui irrigat, id est baptizat, est aliquid; sed qui incrementum dat Deus . Et ideo malus bona ministrando non aliis, sed sibi detrimenti cumulum ingerit, ac per hoc certum est, quia quos ille Grecus baptizauit, nulla portio lesionis attingit, propter illud: Hic est qui baptizat, id est Christus, et iterum: Deus incrementum dat, subauditur, et non homo.

XuI. uos qui sic personam illam iudicastis, inuestigatis,  si debeatis hinc penitentiam agere: utique denique omne peccatum penitentia, que non nisi, Dei gratia comitante, proficit, diluitur. Nam Dominus primum Petrum respexit, et tunc Petrus ad lacrymas sese conuertit. Peccatum autem uos in illum hominem perpetrasse manifestum est. Primo quidem, quoniam quantum nos comprehendere possumus, nondum clare patuit eumdem hominem non esse presbyterum, et scriptum est: Nolite iudicare ante tempus . Secundo, quoniam etsi se finxit esse quod non erat, non tamen fecit quod factum Deo uel fidelibus eius non placeat: precipue cum in ea gente, in qua usque ad illud tempus nulla recta fides, nulla uera religio colebatur, sibimet ostium multos lucrandi diuinitus uideret apertum, et  ille forsitan anhelaret plurimos ad tantum donum perducere, in quo se Deum senserat misericorditer adiuuare. Denique si Dauid esse se furiosum finxit , ut suam tantum salutem operari potuisset, quam noxam contraxit, qui tot hominum multitudinem quoquomodo de potestate diaboli, et eterne perditionis abstraxit? maxime cum se sacerdotem simulauerit, non tamen in baptizando egit quod preter sacerdotem in tam euidenti necessitate agere nullum oportet: presbyterum uero, ut opinamur, idcirco se finxit esse; quoniam iam senserat uobis fuisse suasum, quod baptizandi ministerium non nisi presbyteris tantum esset indultum. Tertio, quoniam etsi in ista simulatione ualde fuit  culpabilis, in tot hominibus conuersis satis exstitit laudabilis. Quarto, quia etsi pena dignus erat, non tamen debuisset modum ultionis excedere, nec in unum hominem tot, et tam crudelia detrimenta congerere: cum dimissis ei naribus, et auribus propriis, sufficeret ad penam illi repulsio a patria uestra, quam cum detruncatione membrorum iudicantibus uobis expertus est.

XuII. Igitur referentes, qualiter diuina clementia Christianam religionem perceperitis, qualiterque populum uestrum baptizari omnem feceritis: qualiter autem illi postquam baptizati fuere, insurrexerint unanimiter cum magna ferocitate contra uos, dicentes, non bonam uos eis legem tradidisse, uolentes etiam uos occidere, et regem alium constituere,  et qualiter uos, diuina cooperante potentia, aduersus eos preparati, a maximo usque ad modicum superaueritis, et manibus uestris detentos habueritis, qualiterque omnes primates eorum, atque maiores cum omni prole sua gladio fuerint interempti; mediocres uero, seu minores nichil mali pertulerint, de his nosse desideratis qui uita priuati sunt, utrum ex illis peccatum habeatis, quod utique sine peccato euasum non est; nec sine culpa uestra fieri potuit, ut proles, que in consilio parentum non fuit, nec aduersus uos arma sustulisse probatur, innocens cum nocentibus trucidaretur. Nam hinc psalmista, postquam dixerat: Non sedi in consilio uanitatis, et cum iniqua gerentibus non introibo: odiui congregationes malignorum, et cum impiis non  sedebo; paulo post deprecans Dominum ait: Ne perdas cum impiis animam meam, et cum uiris sanguinum uitam meam . Hinc Dominus per Ezechielem prophetam perhibet dicens : Ut anima patris, ita et anima filii mea est: anima que peccauerit, ipsa morietur. Et post pauca de patre dicit: Quod si genuerit filium, qui uidens omnia peccata patris sui que fecit, timuerit, et non fecerit simile eis, super montem non comederit, et oculos suos non leuauerit ad idola domus Isrel, et uxorem proximi sui non uiolauerit, et uirum non contristauerit, pignus non retinuerit, et rapinam non rapuerit, panem suum esurienti dederit, et nudum operuerit uestimento, a pauperis iniuria auerterit manum suam, usuram et superabundantiam non acceperit,  iudicia mea fecerit, in preceptis meis ambulauerit, hic non morietur in iniquitate patris sui, sed uita uiuet: pater eius quia calumniatus est, et uim fecit fratri, et malum operatus est in medio populi sui, ecce mortuus est in iniquitate sua, et dicitis: Quare non portauit filius iniquitatem patris? uidelicet quia filius et iudicium et iustitiam operatus est, omnia precepta mea custodiuit, et fecit illa, uita uiuet. Anima que peccauerit ipsa morietur: filius non portabit iniquitatem patris, et pater non portabit iniquitatem filii. Quamuis et de parentibus qui comprehensi sunt, mitius agere debueritis, scilicet ut pro Dei amore, qui eos in manus uestras tradiderat, uitam illis reseruaretis, quatenus in oratione Dominica Deo  prompte dicere ualeretis: Dimitte nobis debita nostra, sicut et nos dimittimus debitoribus nostris . Sed etsi illos reseruare potuistis, qui bellando interiere, et minime uiuere permisistis, nec saluare uoluistis, non consulte prorsus egistis; scriptum quippe est: Iudicium erit sine misericordia illi qui non fecerit misericordiam . Et per supra nominatum prophetam Dominus: Nunquid, ait, uoluntatis mee est mors impii, dicit Dominus Deus, et non ut conuertatur a uiis suis, et uiuat?  uerum quia zelo Christiane religionis, et ignorantia potius quam alio uitio deliquistis, penitentia subsequente per Christi gratiam indulgentiam de his et misericordiam consequimini.

XuIII. Scire uos uelle significatis, quid de his qui  legem Christianam respuunt agere debeatis: in quo notandum est, quoniam omnis homo sicut per alterius culpam, id est Ade, contraxit unde purgatione per aquam baptismatis egeat; ita cum ad fidem promittendam ad regenerationis occurrit undam, alium eligit quodammodo patrem, spiritualem uidelicet, a quo susceptus instruatur, et omni custodia muniatur, et tanquam depositum quoddam lectori ecclesie representetur. Preterea qui fidem respuit quam promisit, ab illo a quo susceptus est, et qui fidei eius interuentor exstitit, debet per omnia reuocari. Iam uero si non audierit eum quem ipse pro se dederat uadem, dicendum est Ecclesie, a qua maiori studio ad ouile proprium ouem reduci conuenit que errauit; et ut ad uiam ueritatis, que Christus est, redeat,  modis omnibus reuocari; siquidem ab ea tanquam a matre, tanquam a magistra suadendum est illi quatenus uideat: quoniam apostatam spiritum imitatus est, de quo scriptum est, quod in ueritate non steterit . Consideret etiam quod Petrus princeps apostolorum clamat: Si enim refugientes, inquiens, coinquinationes mundi in cognitione Domini nostri, et saluatoris Iesu Christi, his rursus implicati superantur; facta sunt eis posteriora deteriora prioribus: melius enim erat illis non cognoscere uiam iustitie, quam post agnitionem retrorsum conuerti ab eo, quod illis traditum est, sancto mandato. Contigit enim eis illud prouerbii: Canis reuersus ad uomitum suum, et sus lota in uolutabro luti . Porro si nec  Ecclesiam audierit, sit omnibus reuera sicut ethnicus, id est gentilis, ac per hoc iam merito per potestates exteras tanquam extraneus opprimatur. Denique certum est, quoniam sepe Deus concitat potestates aduersus abnegatores Christi, aduersus desertores baptismi: et idcirco nemo miretur, quia Deus concitat, ut ponant ceruices, et humiliati redeant ad Ecclesiam: quia et Agar cum discessisset a domina sua occurrit ei angelus, et dixit ei: Quid est, Agar ancilla Sare? Reuertere ad dominam tuam . Ad hoc ergo qui huiusmodi est affligitur, ut reuertatur, atque utinam reuertatur, quia cum fratribus hereditatem promissam recipiet: nam nisi mouerentur potestates Christiane aduersus huiusmodi;  quomodo rationem redderent de imperio suo Deo? quippe cum pertineat hoc ad reges seculi Christianos, ut temporibus suis pacatam et sine diminutione uelint seruari matrem suam Ecclesiam, unde spiritaliter nati sunt. Siquidem Nabuchodonosor rex, qui statuam suam erexerat, et ad eam adorandam omnes cegerat, laudibus trium puerorum de igne liberatorum commotus dixisse legitur: Et ego ponam decretum omnibus tribubus et linguis in omni terra; et quicunque dixerit blasphemiam in Deum Sidrach, Misach, et Abdenago, in interitum erunt, et domus eorum in perditionem . Si ergo sic seuit rex barbarus, ne blasphemetur Deus Isrel, quia potuit tres pueros de igne temporali liberare; quanto potius seuire debent reges  Christiani, quia Christus abnegatur et irridetur, a quo non tres pueri tantum, sed et orbis terrarum cum ipsis regibus a perpetuis ignibus liberatur? Nam qui illis mentiri, uel esse infideles conuincuntur, aut uix aut nunquam ab eis uiuere profecto sinuntur: et quomodo non indignentur, et seuiant, quando uident Christum, qui est Rex regum, et Dominus dominantium, ab hominibus abnegari, illudi, et ei fidem promissam non custodiri? Zelentur itaque zelo Dei, quia seipsos per Christum recolunt liberatos a gehenna magis quam ille qui attendit tres pueros ereptos a flamma.

XIX. Quid iure de his faciendum sit, qui ad occidendum regem insurrexerint, uenerande leges, quas scripto mittemus, uos affatim edocebunt. uerumtamen  hoc in arbitrio regis manet, qui non semel tantum, sed et septuagies septies debet peccatum dimittere, iuxta quod Dominus in Euangelio sancto Petro mandauit: Nam cui plus dimittitur, plus diligit; et quemadmodum Euangelium docet, rex decem millia talenta, id est multa et immania peccata seruo non dimitteret, si ipse conseruo suo centum denarios, id est minora dimittere noluisset .

XX. Quid de homine libero iudicandum sit, qui de patria sua fuga lapsus fuerit, si comprehendatur? nichil utique, nisi quod leges decernunt. uerumtamen multos sanctorum de patria sua exisse, et in alia celebrius ueneratos fuisse, sacre produnt historie; sed aliis non existentibus causis ob solum  exitum nunquam culpabiles iudicatos exstitisse, ni fallor, inueni, presertim cum Abrahe patri nostro diuina uoce dicatur: Egredere de terra, et de cognatione tua : et nonnulli Patrum nostrorum exsules per plurimos annos in terra non sua habitauerint; alioquin liber non est, si de patria sua quis non audet egredi. Porro si liber est, et iure nullius conditionis nexibus tenetur obstrictus, non fugit, sed exit de patria sua, quemadmodum et Abrahe, non Fuge, sed Exi de terra tua dicitur; quod quia fecit obediens, nemine iudicante, penam quamlibet protulit [forte, pertulit, HARD.].

XXI. Si seruus a domino fugiens recesserit, si comprehensus fuerit, ignoscendum est ei: alias autem  legum scita non transcendantur in eo. uerumtamen semper illud apostoli Pauli pre oculis habeatur salubris admonitionis dicentis: Domini quod iustum est et equum seruis prestate, scientes quoniam et uos Dominum habetis in celo ; et alibi, cum seruis ut obedirent dominis carnalibus precepisset, adiunxit: Scientes, inquiens, quod unusquisque uestrum quodcunque fecerit bonum, hoc consequetur a Domino, siue seruus, siue liber; et uos domini eadem facite ad illos remittentes minas, scientes quia et uester et eorum Dominus in celis est, et personarum acceptio non est apud Dominum .

XXII. Circa hos qui, quando ad pugnam contra hostes proceditis, fugam arripiunt, si non misericorditer preueniat compassio, saltem legum temperetur  seueritas.

XXIII. De his quibus iussum est contra hostes progredi, et iussioni parere contemnunt, eadem suademus.

XXIu. Quid parricida, id est qui patrem uel matrem occidit, uel etiam qui fratrem, aut sororem interficit, pati debeat, leges indicant; porro si ad ecclesiam confugerit, id quod episcopus loci uel sacerdos, qui ab illo constitutus est, prouiderit, agendum decernimus.

XXu. Consuetudinis esse patrie uestre perhibetis, semper custodes inter patriam uestram, et aliorum iuxta terminos inuigilare: et si seruus, aut liber per eamdem custodiam quocunque modo fugerit, sine omni intermissione custodes pro ea interimuntur,  deinde percontamini, quid nos inde iudicemus; et de hoc in legibus est requirendum. uerumtamen absit a mentibus uestris, ut tam impie iam iudicetis, qui tam pium Deum et Dominum agnouistis: presertim cum magis oporteat, ut sicut hactenus ad mortem facile quosque pertraxistis, ita deinceps non ad mortem, sed ad uitam quos potestis nichilominus perducatis. Ita ut quemadmodum beatus apostolus Paulus prius persecutor, et contumeliosus, et spirans minarum et cedis in discipulos Domini , posteaquam misericordiam consecutus est, diuina reuelatione conuersus, non solum minime cuilibet mortis penam intulit, uerum etiam anathema esse optabat pro fratribus , et libentissime impendere, et superimpendi paratus erat pro animabus  fidelium : ita et uos postquam electione Dei uocati, et lumine ipsius illuminati estis, non iam sicut prius mortibus inhiare, sed omnes ad uitam tam corporis, quam anime debetis omni occasione inuenta procul dubio reuocare, et sicut uos Christus de morte perenni, qua detinebamini, ad uitam eternam reduxit, ita ipsi non solum innoxios quosque, uerum etiam et noxios a mortis exitio satagite cunctos eruere, secundum illud sapientissimi Salomonis: Erue eos qui ducuntur ad mortem; et qui trahuntur ad interitum, liberare ne cesses .

XXuI. De his qui proximum, id est consanguineum suum, ut est fratrer, consobrinus, aut nepos,  trucidauerint, uenerande leges proprium robur obtineant. Sed si ad ecclesiam conuolauerint, mortis quidem legibus eruantur: penitentie uero, quam antistes loci, uel presbyter considerauerit, absque dubio submittantur: Nolo, inquit Dominus, mortem peccatoris, sed ut conuertatur, et uiuat .

XXuII. De his qui socium suum morti tradiderint, id ipsum quod supra decernimus.

XXuIII. De eo qui ad uxorem alterius comprehensus fuerit, quid iudicandum sit, lectis legibus reperietis. Iam uero si ad ecclesiam adulter confugerit, iudicandum ab episcopo fore decernimus, quod sacros constat diffinisse canones, uel sanctos apostolice sedis presules clarum est statuisse.

 XXIX. Similiter et de eo censemus, qui ad proximam sanguinis sui ingreditur; uerum huius tanti piaculi lepram melius ad sacerdotis considerationem, et iudicium profecto dirigimus.

XXX. De eo qui nolens hominem interfecerit, id statuimus quod sacre regule statuant, quas episcopum uestrum apud se penes uos positum pre manibus oportet semper habere.

XXXI. Circa fures animalium si non misericordia, saltem legum edicta seruentur.

XXXII. Similiter de his qui uirum aut feminam rapuerint, permittimus.

XXXIII. Quando prelium inire soliti eratis, indicatis uos hactenus in signo militari caudam equi portasse, et sciscitamini quid nunc uice illius portare  debeatis; quid aliud utique, nisi signum sancte crucis? Ipsum est enim quo Moyses mare diuisit, et Amalec interfecit , quo Gedeon Madianitas superauit ; et Christus Dominus noster diabolum, qui habebat mortis imperium, non solum superauit, sed et prostrauit; ipsum est signum quod portamus in frontibus nostris: ipso a cunctis defendimur hostibus, et ab omnibus munimur incursionibus. Hoc est signum fidei, et ingens horror diaboli, quo Christiani principes in necessitatibus suis semper utuntur, et reges ueram religionem sectantes sepe celebres Christo propitio triumphos de hostibus operantur. Sed ut manifestius sciatis, quid pro illa equina cauda in signum debeatis militare conuenientius, cum in apparatum belli proceditis,  portare; pauca de Constantini actibus memoranda ducimus, qui piissimus Romanorum exstitit imperator, et Christianitatis famosissimus omnium propagator. Ille quippe cum aduersus Maxentium urbis Rome tyrannum exercitum duceret, erat quidem iam tunc Christiane religionis fautor, nondum tamen, ut est solemne nostris initiari, signum Dominice passionis acceperat. Cum igitur multa secum de instantis prelii necessitate peruoluens iter ageret, utique ad celum sepius eleuaret [forte deest oculos], et inde sibi diuinum precaretur auxilium, uidit per soporem ad orientis partem in celo signum crucis igneo fulgore rutilare; cumque tanto uisu fuisset exterritus, ac nouo perturbaretur aspectu,  astare sibi uidit angelos dicentes: Constantine, in hoc uince: tum uero letus redditus, et de uictoria iam securus, signum crucis, quod in celo uiderat, in sua fronte designat, et hoc in militaria uexilla transformat, ac labarum, quem dicunt, in speciem Dominice crucis exaptat; et ita armis et uexillis religionis instructus aduersus impiorum arma proficiscitur, et sine cruore Romani populi, ut ipse Deum precabatur, Maxentio in flumen demerso, de tyranno mirifice triumphauit.

XXXIu. Preterea consulitis, si debeatis, quando nuntius uenerit ut ad preliandum pergatur, mox proficisci: an sit aliqua dies, in qua non oporteat ad preliandum exire? in quo respondemus: Non est ulla dies in quibuscunque negotiis incipiendis, uel exercendis  penitus obseruanda, preter  supra memoratos dies celeberrimos, et omnibus uenerabiles Christianis; non quo uel in his tale quid fieri prohibeatur, cum non sit in diebus spes nostra ponenda, nec a diebus, sed a Deo solo uiuo et uero salus omnis penitus exspectanda: sed quo, si ineuitabilis necessitas non est, uacandum est in his solito studiosius orationi, et tante festiuitatis mysteria frequentanda; nam cum Hebrei quondam Sabbatum obseruantes noluissent contra hostes suos die sabbatorum arma sustollere, et Deus omnipotens quod in se tantum, et non in obseruantia dierum spes esset et fortitudo locanda, uoluisset ostendere; occisi sunt ex iis mille uiri, ita ut superstites penitentia ducti inuicem dicerent:  Si omnes fecerimus sicut fratres nostri fecere, et non pugnauerimus aduersus gentes pro animabus nostris, et iustificationibus nostris, citius disperdent nos a terra .

XXXu. Refertis quod soliti fueritis, quando in prelium progrediebamini, dies et horas obseruare, et incantationes, et ioca, et carmina, et nonnulla auguria exercere; et instrui desideratis, quid nunc uobis agendum sit: de quo nos necessario uos instrueremur, nisi super hoc uos diuinitus instructos contueremur: super diuinum enim fundamentum nos edificare quidquam non possumus. Igitur cum in prelium proficisci disponitis, quod ipsi commemorastis, agere in Dei nomine non omittere, id est ad  ecclesias ire, orationes peragere, peccantibus indulgere, missarum solemniis interesse, oblationes offerre, confessionem delictorum sacerdotibus facere, reconciliationem et communionem percipere, carceres aperire, uincula dissoluere, et seruos et precipue confractos et debiles, atque captiuos libertati donare, ac indigentibus eleemosynas erogare; quatenus impleatur quod Apostolus admonet dicens: Omne quodcunque facitis in uerbo, aut in opere, omnia in nomine Domini Iesu . Nam illa, que commemorastis, id est diei et hore obseruationes, incantationes, ioca, et iniqua carmina, atque auguria, pompe ac operationes diaboli sunt, quibus, Deo gratias, iam in baptismate abrenuntiastis, et hec  cum uetere homine et actibus eius quando nouum induistis, omnino deposuistis.

XXXuI. Si die Dominico uel ceteris festis diebus, quando necessitas urget, liceat ambulare, uel ad bellandum procedere? ex trigesimo quarto capitulo harum responsionum nostrarum potestis aduertere.

XXXuII. Libros quos uobis ad presens necessarios esse consideramus, sicut poscitis, animo gratanti concedimus et plures, Deo largiente, prestare desideramus.

XXXuIII. Dicitis quod quando in castris estis, orationem perfectam, et congruam facere nequeatis, ac per hoc exponi cupitis quid agere debeatis: unde nos contra suademus, ut quanto plus hostes seuiunt, et necessitas uel tribulatio incumbit, tanto instantius  orationi operam detis. Nam patres nostri plus orando, quam pugnando uictores fuere, et uoti compotes plus precibus, quam preliis exstiterunt. Denique Moyses orabat, et Iosue pugnabat, sed plus ille uincebat orando, quam iste pugnando; aptius ergo ab armis, quam ab oratione uacandum est.

XXXIX. De consanguinitate generationum exquiritis, ut quibus utique feminis iungi debeatis, liquide cognoscatis; uerum quod leges hinc sanciunt iam meminimus, et denuo memorare summatim opere pretium ducimus, aiunt enim: Ergo non omnes nobis uxores ducere licet: nam quarumdam nuptiis abstinere debemus, inter eas enim personas que parentum, liberorumue locum inter se obtinent, nuptie contrahi non possunt, ueluti inter patrem et  filiam, uel auum et neptem, matrem et filium, auiam et nepotem, et usque ad infinitum, inter eas quoque personas que ex transuerso gradu cognationis iunguntur, est quedam similis obseruatio, sed non tanta. Sacri uero canones, et precipue Zacarie summi presulis decreta quid hinc promulgent, episcopo uestro uobis explorandum relinquimus.

XL. Consuetudinem patrie uestre perhibetis inesse, ut priusquam ad pugnam progrediamini, mittatur a dominatione uestra fidelissimus et prudentissimus uir, qui cuncta arma et caballos, et que necessaria pugne existunt, consideret; et apud quem inutiliter preparata inuenta fuerint, capite punitur: nunc autem nosse cupitis, quid nos hinc fieri decernamus. Sed hec nos cuncta uobis ad spiritalis apparatus  armaturam conuertere suademus, et tante seueritatis rigorem ad pietatis exercitium inclinare monemus; ita ut sicut hactenus illa preparatio armerum et equorum diligenter inquirebatur, utrum bene apta esset contra uisibiles hostes; ita nunc studiose inuestigetur, ut arma spiritalia, id est, bona opera singuli preparata possideant aduersus principes et potestates, aduersus mundi rectores tenebrarum harum, contra spiritalia nequitie in celestibus : porro equus animus intelligitur, quia nimirum sicut homo portatur equo, sic et regitur animo, optime ergo, qui arma contra hostes preparata non habet, perit; quia, ut scriptum est, Maledictus uir qui facit opus Dei negligenter .  De equo uero, qui imparatus est animo, bene per Psalmistam dicitur: Falsus equus ad salutem, in abundantia autem uirtutis eius non erit saluus . Nisi enim falsus esset, imparatus non esset; equo contra de preparato dicitur: Equus paratur ad diem belli, Dominus autem salutem tribuit . Sic itaque quod hactenus carnaliter obseruastis, et arma que forsitan ab inopibus hec preparare non ualentibus crudeliter exegistis, iam nunc spiritaliter ueneramini; et hec magnos et paruos preparare pie et indesinenter hortamini.

XLI. De iis autem qui Christianitatis bonum suscipere renuunt, et idolis immolant, uel genua curuant, nichil aliud scribere possumus uobis, nisi ut eos ad fidem rectam monitis, exhortationibus, et  ratione illos potius quam ui, quod uane sapiant conuincatis: opera manuum suarum, et insensibilia elementa, cum sint homines intellectu habiles, adorantes, imo demoniis suam ceruicem flectentes et immolantes. Nam, ut Apostolus docet: Scimus quoniam nichil est idolum, sed que immolant gentes, demoniis immolant . Iam uero si uos non audierint, cum eis nec cibum sumere, nec ullam penitus communionem habere: sed eos tanquam alienos, atque pollutos a uestris obsequiis et familiaritate remouere debetis, ut tali forte confusione compuncti conuertantur, inspirante Deo, ad ipsum qui est uerus et non falsus Deus, Creator et non creatus, non factus, sed factor omnium: nam, ut Dominus precipit , de domo illius qui non credit,  non solum cibum, uerum etiam nec puluerem in pedibus debet educere Christianus, in tantum ut discipuli nescientes quod acciderat, moleste tulerint, quod Petrus princeps eorum ad Cornelium ingressus fuerat, quem ipse, Deo precipiente, primum ex gentibus fecerat Christianum : nulla igitur cum his qui non credunt, idolaque adorant, miscenda communio est. Porro illis uiolentia, ut credant, nullatenus inferenda est. Nam omne quod ex uoto non est, bonum esse non potest; scriptum est enim: uoluntarie sacrificabo tibi ; et rursus: uoluntaria, inquit, oris mei beneplacita fac, Domine ; et iterum: Et ex uoluntate mea confitebor illi ; ultronea quippe Deus obsequia, et exhiberi tantum ab ultroneis precipit: nam si uim inferre  uoluisset, nullus omnipotentie illius resistere potuisset. Iam uero si queritis, quid de huiusmodi perfidis iudicandum sit, apostolum Paulum audite, qui cum Corinthiis scriberet, ait: Quid enim mihi de his qui foris sunt iudicare? nonne de his qui intus sunt uos iudicatis? nam eos qui foris sunt, Deus iudicabit. Auferte malum ex uobis ipsis ; ac si diceret: De his qui extra religionem nostram sunt nichil ego iudico, sed eos Dei iudicio reseruo, qui iudicaturus est omnem carnem. uerumtamen auferte malum ex uobis ipsis, ne uidelicet uobiscum morans ut cancer serpat: aut certe dum a fidelibus sibi communicari conspicit, sue quoque uanitati communicari putet: ac per hoc ueraciorem et sanctiorem  suam sectam, quam nostram existimet religionem. Propter conscientiam ergo magnopere idola colentium cauenda est omnino communio: nam qui idololatris communicat, ipsis idolis, imo demoniis communicare uidetur: Omnes enim dii gentium demonia ; et Apostolus dicens: Que immolant gentes, demoniis immolant, et non Deo, adiecit: Nolo, inquit, uos socios fieri demoniorum .

XLII. Asseritis quod rex uester cum ad manducandum in sedili, sicut mos est, ad mensam sederit, nemo ad conuescendum etiam, neque uxor eius cum eo discumbat, uobis procul in sellis residentibus, et in terra manducantibus; et idcirco quid uobis hinc precipiamus, nosse desideretis. Unde nos quia non contra fidem quod agitur est; licet bonos mores satis  impugnet, non tam precipientes, quam suadentes hortamur, ut ad Christiane religionis cultores principes attendatis, et humilitatis eorum considerantes fastigium, deponatis ex uobis omne ad nichil utile supercilium: legerunt enim illi in Euangelio, dicente Domino: Discite a me quia mitis sum, et humilis corde, et inuenietis requiem animabus uestris . Nam antiqui reges, quorum multi sanctorum consortium meruere, ac ideo ueraciter reges dicti sunt, quoniam sancti reperti sunt, cum amicis, quinimo cum seruis suis conuiuati fuisse memorantur; quin potius ipse Rex regum, et Dominus dominantium, Redemptor noster, non solum cum seruis et amicis suis, apostolicis scilicet recubuisse, uerum etiam cum publicanis et peccatoribus et recubuisse,  et manducasse describitur.

XLIII. Que animalia, seu uolatilia liceat manducare, quantum existimo Dominus euidenter ostendit, cum post diluuium animalia cuncta Ne tribuit et filiis eius edenda, dicens: Omnes pisces maris manui uestre traditi sunt, et omne quod mouetur et uiuit, erit uobis in cibum quasi olera uirentia : et demonstratis celitus beato Petro in illo disco, quamuis hoc altius intelligendum sit, cunctis animantibus, dicitur: Macta, et manduca ; Itaque omne animal, cuius cibus minime corpori nociuus esse probatur, et societas hoc in cibum admittit humana, comedi non prohibetur: nam ideo, ut sanctus et facundissimus doctor scribit Augustinus, morticinum ad escam usus hominum non admisit,  eo quod non occisorum sed mortuorum animalium morbida caro est, nec apta ad salutem corporis, cuius causa sumimus alimentum. Porro eorum opinionem, qui quippiam in cibis immundum esse perhibent, per se Dominus destruit dicens: Non quod intrat in os coinquinat hominem, sed quod procedit ex ore, hoc coinquinat hominem ; et apostolo Petro diuinitus dicitur: Quod Deus sanctificauit, ut commune  ne dixeris ; et coapostolus eius Paulus scribens: Omnia, inquit, munda mundis, coinquinatis autem et infidelibus nichil est mundum . uerumtamen ne forte quilibet ex ueteri uobis Testamento quedam prohibita uelint animalia demonstrare, atque ab eorum uos edulio  cercere; notandum est, inter illa que prohibita sunt, etiam porcum connumerari; de qua re prefatus sanctus Augustinus de ceteris interim tacens, scribens etiam huius animalis meminit dicens: Testamento ueteri, ubi quidam cibi carnium prohibentur, cur non sit contraria ista sententia, qua dicit Apostolus: Omnia munda mundis, et omnis creatura Dei bona est , si possunt, intelligant hoc Apostolum de ipsis dixisse naturis; illis autem litteras propter quasdam prefigurationes tempori congruentes animalia quedam non natura, sed significatione immunda dixisse. Itaque uerbi gratia, si de porco et agno requiratur, utrumque natura mundum est; quia omnis creatura Dei bona est : quadam uero significatione agnus mundus, porcus immundus est;  tanquam si stultum et sapientem diceres: utrumque hoc uerbum natura uocis, et litterarum, et syllabarum quibus constat, utique mundum est; significatione autem unum horum uerbum, quod dicitur stultum, immundum dici potest, non natura sui, sed quoniam quiddam immundum significat: et fortasse quod est in rerum figuris porcus, hoc est in rerum genere stultus; et tam illud animal, quam iste due syllabe, quod dicitur stultum, quiddam unum idemque significat: immundum quippe illud animal in lege positum est, eo quod non ruminet; non autem hoc eius uitium, sed natura est. Sunt autem homines, qui per hoc animal significantur, immundi proprio uitio, non natura; qui cum libenter audiant uerba sapientie, postea de his omnino non cogitant: quod  enim utile audieris, uelut intestino memorie tanquam ad os cogitationis, recordandi dulcedine uoluere; quid est aliud, quam spiritaliter quodammodo ruminare? quod qui non faciunt, illorum animalium genere figurantur. Unde et ipsa a talibus carnibus abstinentia, tale uitium nos cauere premonuit. Cum enim de hac munditia ruminandi alio loco ita scriptum est: Thesaurus desiderabilis requiescit in ore sapientis, uir autem stultus glutit illum . Has autem similitudines rerum in locutionibus et obseruationibus figuratis propter querendi et comparandi exercitationem rationales mentes utiliter et suauiter nouerit: sed priori populo multa talia non tantum audienda, uerum etiam obseruanda precepta sunt. Tempus enim erat, quo non tantum dictis, sed  etiam factis prophetari oporteret, et ea que posteriori tempore fuerant reuelanda, quibus per Christum, atque in Christo reuelatis, fidei gentium onera obseruationum non sunt imposita, prophetie tamen auctoritas commendata.

XLIu. Nulla ratio sit in quadragesimali tempore uenationibus uti: uenantes enim nichil preter carnes captant, ut ergo nichil carnale sectari uideamini, decenter a carnibus captandis in quadragesimali precipue tempore uobis est abstinendum; quanto enim ieiunii tempore arctius est diuinis cultibus insistendum, tanto est in cunctis mundi nociuis oblectamentis longius recedendum; presertim cum neminem  nisi reproborum uenationes execuisse sacra designet historia.

XLu. A nobis scire cupitis si in quadragesimali tempore iudicia sint exercenda, et ad mortem aliquis addicendus, in quo nos noueritis eadem de quadragesimali tempore super hac respondere consultatione, que diebus festis nos duodecimo harum responsionum nostrorum capitulo iam respondisse dignoscimur.

XLuI. Iam uero si quadragesimali tempore liceat, si necessitas exigit, uel si non exigit ulla necessitas, ad bella procedere, non uobis est necessarium exponendum, cum ex priorum propositionum solutionibus quid uos conueniat agere, etiam nobis tacentibus iam ipsi colligitis. Bellorum quippe ac preliorum  certamina, necnon omnium iurgiorum initia diabolice fraude sunt artis profecto reperta, et dilatandi regni cupidus, uel ire, uel inuidie, uel alius cuiuspiam uitii dilector tantum his intendere, seu delectari conuincitur. Et ideo, si nulla urgeat necessitas, non solum quadragesimali tempore, sed omni est preliis abstinendum. Si autem ineuitabilis urget opportunitas, nec quadragesimali est tempore pro defensione tam sua, quam patrie, seu legum paternarum, bellorum procul dubio preparationi parcendum; ne uidelicet Deum uideatur homo tentare, si habet quod faciat, et sue ac aliorum saluti consulere non procurat, et sancte religionis detrimenta non precauet. Porro muri Iericho filiis Isrel, qui Sabbatum iam obseruandum susceperant, etiam Sabbato  urbem circumeuntibus et tubis clangentibus ad terram protracti sunt .

XLuII. Consulitis si liceat in quadragesimali tempore iocis uacare; quod non solum in quadragesimali, uerum etiam in nullo tempore licitum est Christianis; sed quia uobis, qui in montem nondum ascendere tanquam infirmi potestis, ut inde sublimia mandata Dei percipiatis, sed in campestribus, quemadmodum filii quondam Isrel, positi estis, ut saltem ibi plana et minora queque precepta sumatis, necdum possumus suadere, ut omni tempore iocis abstineatis, et quadragesima, ac ieiunii tempore, quando peramplius et instantius orationi et abstinentie, et omnimode penitentie sicut longe superius exposuimus, uacare debetis, non solum iocis, uerum  etiam ab omni uaniloquio, et scurrilitate, que ad rem non pertinent, atque ab ipso otioso uerbo, ut in Euangelio Dominus dicit: Quod locuti fuerint homines, reddent de eo rationem : si de otioso quanto magis de noxio et criminoso? nulla ergo uos uoluptatum, et iocorum, et maxime in tempore ieiuniorum, uanitas seducere ualeat; non enim lamenta cum iocis conueniunt, et fallax, ac deceptrix letitia, ueraces lacrymas producere nescit in proximo: preterea est iudex, qui dixit: ue uobis qui ridetis nunc, quia lugebitis, et flebitis ; hinc Salomon ait: Risus dolore miscebitur, et extrema gaudii luctus occupat ; hinc iterum dicit: Risum reputaui errorem, et gaudio dixi: Quid frustra deciperis?   Hinc rursus ait: Cor sapientium, ubi tristitia est; et cor stultorum, ubi letitia ; gratum namque Deo sacrificium est afflictio contra peccatum, Psalmista testante, qui ait: Sacrificium Deo spiritus contribulatus .

XLuIII. Unde nec uxorem ducere, nec conuiuia facere in quadragesimali tempore conuenire posse nullatenus arbitramur. Iterum quid hinc sacri canones dicant episcopo uestro docente scietis.

XLIX. Preterea sciscitamini, si licet exhibere uobis quemadmodum prius in dotem coniugibus uestris aurum, argentum, boues, equos, etc., quod quia nullum peccatum est et leges hoc conniuent, et nos ut fiat minime prohibemus; et non solum hoc, uerum etiam quidquid ante baptismum egistis, et nunc quoque  uobis agere profecto conceditur . Nam piscatorem Petrum, Mattheum uero telonarium scimus, et post conuersionem suam Petrus ad piscationem rediit, Mattheus uero ad telonii negotium non resedit, quia et aliud est uictum per piscationem querere, aliud telonii lucris pecunias augere. Sunt enim pleraque negotia, que sine peccato exhiberi aut uix, aut nullatenus possunt, ad illa ergo tantum, que ad peccatum implicant, necesse est ut post conuersionem animus non recurrat: quod uero quisque ante conuersionem sine peccato exercuit, hoc eum post conuersionem repetere non est culpa.

L. Quid de eo, qui de quadragesimali tempore cum uxore sua coierit, sit iudicandum, episcopi uestri, et  sacerdotis qui ab eo constituetur, arbitrio considerandum, ac diffiniendum committimus, qui singulorum mores agnoscere poterunt; et uniuscuiusque uestrum causas libratis personis, ac temporibus discernere, seu moderari debebunt. Porro cum ea eodem tempore sine aliqua contaminatione dormire omnino liceret, si ignis, et palea sine lesione communionem aliquam habuissent, uel si diabolice fraudis astutie nescirentur nam ubi masculus cum femina pariter conuersantur, difficile est insidias hostis antiqui deesse, que nimirum non defuere, ubi solitaria fratris et sororis, Amnonis scilicet et Thamar, exstitit paruissimo spatio commoratio .

LI. Si liceat uno tempore habere duas uxores exquiritis, quod si non licet, scire cupitis, apud quem  inuentum fuerit, quid exinde facere debeatis. Duas tempore uno habere uxores, nec ipsa origo humane conditionis admittit, nec lex Christianorum ulla permittit. Nam Deus, qui fecit hominem, ab initio masculum unum fecit et unam feminam tantum , cui potuit utique si uellet duas uxores tribuere, sed noluit; scriptum quippe est: Propter hoc relinquet homo patrem et matrem, et adherebit uxori sue , non dixit, uxoribus; et iterum: Erunt duo in carne una , masculus scilicet et femina in carne una, et non tres aut plures. Itaque apud quem uno tempore due uxores inueniuntur, interim priori retenta posteriorem cogatur amittere: insuper et penitentiam quam loci sacerdos preuiderit [preceperit.  Ut cap. 78 considerauit. HARD.], compellatur suscipere. Denique hoc tam immane scelus est, ut homicidii quidem peccatum, quod Cain in Abel fratrem suum commisit , septima generatione cataclysmo uindicatum fuerit ; adulterii autem flagitium, quod Lamech omnium primus in duabus uxoribus perpetrauit , nonnisi sanguine Christi abolitum exstiterit, qui septima et septuagesima generatione secundum Euangelium luxerit in mundum.

LII. Si nosse desideratis quid de his qui quemlibet eunuchizant iudicandum sit, paginas legum reuoluite.

LIII. Consulitis si licet super mensam, in qua sacerdos, aut diaconus deest, uexillum sancte crucis  imprimere et comedere: quod procul dubio licet, nam omnibus datum est, ut et omnia nostra hoc signo debeamus ab insidiis munire diaboli, et ab eius omnibus impugnationibus in Christi nomine triumphare: superest tantum, ut cum potior adest, inferior hoc sibi nisi iussus non audeat arrogare: quoniam, Non est discipulus super magistrum , et iterum precipit Apostolus dicens: Honore inuicem preuenientes .

LIu. Dicitis quod Greci fateantur quod in Ecclesia qui non constrictis ad pectus manibus steterit, maximum habeat peccatum: hoc ut fieret preceptum fuisse nusquam, ni fallimur, inuenitur, ac per hoc, nisi fiat, peccatum non est: nam quidem faciunt hoc, quidam illud, nunc isti hoc genus humilitatis, nunc  illud ostentant: nisi forte qui pertinaciter recuset facere, quod omnes uiderit facientes. uerum et hoc, et multa in diuersis locis alia humilitatis indicio fiunt, et hoc, cum sit, nonnisi humilitatis gratia fit, et reuera scriptum est: Oratio humiliantium se nubes penetrabit , proinde siue hoc, siue aliud quid humilitatis excogitare potest homo, non est reprehendendus, quia secundum Euangelium, qui se humiliat exaltabitur . Si enim quis ante principem mortalem ueniens cum omni reuerentia et timore stat, loquitur, et incedit, quanto potius eum qui ante Deum, qui est eternus, terribilis, et excelsus, accesserit, cum omni pauore ac tremore non solum stare conuenit, sed et quasi seruum semetipsum in conspectu eius humiliter presentare, et quia quorumdam  in Euangelio reproborum ligari manus, et pedes precipiuntur , quid aliud isti agunt qui manus suas coram Domino ligant, nisi Deo quodammodo dicunt, Domine, ne manus meas ligari precipias, ut mittar in tenebras exteriores: quoniam iam ego eas ligaui, et ecce ad flagella paratus sum? Hinc etiam pectus percutimus signantes uidelicet, quod nequiter egimus, displicere nobis, ac ideo antequam Deus feriat, id nos in nobis ipsis ferire, et antequam ultio extrema ueniat, commissum penitentia digna punire.

Lu. Iam uero quod asseritis, Grecos uos prohibere communionem suscipere sine cingulis, quibus sacre Scripture testimoniis hoc prohibere iure probentur,  nos penitus ignoramus, nisi forte illo quo Dominus precipit dicens: Sint lumbi uestri precincti . uerum hoc sancti Euangelii testimonium non per litteram, sed per spiritum oportet impleri. Nam si ad hoc istud preceptum est ut taliter seruaretur, cur non fiunt pariter que sequuntur, ut lucerne ardentes?  et sicut agnum comedentibus iubetur, ut baculum in manibus teneant? habent suum ista mysterium, et intelligentibus ita clara sunt, ut ea magis, qua decet, significatione seruentur. Nam in lumborum precinctione castitas, in baculo regimen pastorale, in lucernis ardentibus bonorum splendor operum, de quibus dicitur: Sic opera uestra luceant , indicatur. Rudes ergo fidelium mentes, ut sanctus et egregius propugnator Ecclesie  papa Celestinus scribit  cuius hec summatim uerba mutuati sumus, ad talia non debemus inducere, docendi enim sunt potius quam illudendi, nec imponenda eorum oculis, sed mentibus infundenda precepta sunt.

LuI. Nosse uos uelle asseueratis, si liceat omnibus uestris precipue tempore siccitatis, ad pluuiam postulandam ieiunium et orationem facere, uobis quidem hoc agere licet: quoniam ieiunium et oratio magne uirtutes [forte, uirtutis, HARD.] sunt, et ad has iugiter faciendas uestra multum ualet hortatio; sed congruentius est si hec per episcoporum dispositionem fiant: ipsi namque sunt qui ligandi, soluendique potestatem accipiunt, ad horum uocem populi Dei castra mouentur, et requiescunt: sine his tanquam  sine capite fore uidemini, et quasi oues errantes, et non habentes pastorem inceditis. Siquidem in talibus prisco tempore, quod nunc quoque sancta tenet Ecclesia, sacerdotum precedebat institutio, et omnis penitus ordinatio, et tunc relique plebis subsequebatur assensus, ac per hoc ordine debito custodito, et unanimitate seruata, Deo largiente, uoti prestabatur effectus.

LuII. Grecos uetare perhibetis eunuchos animalia uestra mactare, ita ut eum qui ex animalibus ab illis occisis comederit, graue commisisse peccatum affirment. Sed nobis ualde absonum est, et adhuc friuolum sonat, quod dicitur. Porro quia ratiocinationem ista dicentium non audimus, nichil interim de assertione ipsorum nondum plene cognita decernere  diffinitiue ualemus. Unum tamen scimus, quoniam si eunuchi precepta Dei custodierint, ad regnum celeste percipiendum nichil eis obesse membrorum poterit detruncatio, cum secundum Apostolum in resurrectione omnes occurramus in uirum perfectum , et per prophetam Dominus, si eius mandata obseruauerint, eunuchis nonnulla leta promittat . Siquidem et ille eunuchus Aethiops a sancto Luca euangelista pro uirtute et integritate uir appellatur dum dicit: Et ecce uir Aethiops eunuchus potens Candacis regine .

LuIII. Utrum uelato an nudato capite mulier in ecclesia stare debeat, Apostolus docet : Mulier orans, aut prophetans non uelato capite, deturpat  caput suum; unum est enim ac si decaluetur, nam si non uelatur mulier, tondeatur; si uero turpe est mulieri tonderi aut decaluari, uelet caput suum; et iterum: Ideo, inquit, debet mulier uelamen habere super caput propter angelos, id est, sacerdotes; et rursus ait: uos ipsi iudicate, decet mulierem non uelatam orare Dominum? nec ipsa natura docet uos, quod uir quidem si comam nutriat, ignominia est illi: mulier uero si comam nutriat, gloria est illi? quoniam capilli pro uelamine ei dati sunt.

LIX. Quod de femoralibus sciscitamini, superuacuum esse putamus; nos enim non exteriorem cultum uestium uestrarum, sed interioris hominis mores in uobis mutari desideramus, nec quid induatis preter Christum, quotquot enim in Christo baptizati  estis, Christum induistis ; sed quomodo in fide, ac bonis operibus proficiatis inquirimus. uerum quia simpliciter de his interrogatis, uerentes uidelicet ne uobis in peccatum imputetur, si preter aliorum consuetudinem quid saltem in minimis agitis Christianorum, ne quid desiderio uestro subtrahere uideamur, dicimus, quoniam in libris nostris iussa sunt femoralia fieri, non ut his mulieres uterentur, sed uiri: nunc autem, ut quemadmodum a ueteri ad nouum transistis hominem, ita de priori consuetudine ad morem nostrum per omnia transeatis facite; sin autem, quod placet agite. Nam siue uos, siue femine uestre, siue deponatis, siue induatis femoralia, nec saluti officit, nec ad uirtutum uestrarum proficit incrementum. Sane quoniam diximus  iussa fuisse femoralia fieri, notandum est, quia nos spiritualiter induimur femoralibus, cum carnis libidinem per abstinentiam coarctamus: nam illa loca femoralibus constringuntur, in quibus luxurie sedes esse noscuntur, quamobrem fortasse primi homines post peccatum in membris suis illicitos sentientes motus ad arboris ficulnee folia concurrentes sibi perizomata texuerunt ; sed hec spiritualia sunt, que hactenus portare non poteratis, sed necdum, ut cum Apostolo dicam, potestis; adhuc enim estis carnales ; et ideo hinc perpauca diximus, cum plura Deo donante dicere ualeremus

LX. Consulentibus uobis si liceat absque ieiuniorum tempore quantulumcunque ualde mane comedere, respondemus, quoniam neminem patrum nostrorum  ante horam diei tertiam manducasse, nec sancta Ecclesia ante horam hanc traditionem sumendi cibum accepisse recolimus, uel monumentis quibuscunque reperimus: e contrario uero quosdam eorum usque ad uesperum, alios autem usque ad nonam horam diei: porro alios usque ad sextam inuenimus ieiunasse: nullum autem mane cibi quantulumcunque sumpsisse comperimus, cum potius ue dictum qui mane comedunt fuisse legerimus . Quamobrem ab isto maledicto uos alienos esse desiderantes hortamur, ut ante horam diei tertiam nullum omnino corporalem cibum etiam in ipsis insignibus solemnitatibus omnino sumatis: nam que solemnitas potest esse Pentecoste sublimior, in qua  Spiritus sanctus super apostolos descendit, ac per hoc homines meruerunt in se suscipere Dominum? In ista nempe festiuitate sancti apostoli cum aliis nonnullis hora diei tertia reperiuntur fuisse ieiuni, cum repletos Spiritu sancto, et loquentes omnium gentium linguis quibusdam incredulis audientibus, et obstupescentibus, et quod musto essent repleti ii, qui simul aderant falso dicentibus: Petrus apostolorum princeps responderit, dicens: Non enim, sicut uos estimatis, ebrii sunt isti, cum sit hora diei tertia , ubi notandum quod non solum apostoli, sed et omnes qui cum ipsis erant, id est centum uiginti uiri, super quos Spiritus sanctus cecidit, hora diei tertia ieiuni reperiantur. Simul etiam notandum quod non dixerit beatus Petrus simpliciter: Non, sicut  uos estimatis, hi ebrii sunt, sed addiderit: cum sit hora diei tertia; ac si patenter diceret: Ipsi liquido nostis, quod non sit istis consuetudini ante horam diei tertiam ieiunium soluere, quamobrem frustra illos ebrios esse putatis. Imitamini itaque hos, ut Spiritus sanctus, et si non tardius, saltem hora tertia diei uos ieiunos inueniens, sicut istos, uos quoque inspiratione sue gratie repleat.

LXI. De cetero scire uos uelle significatis, quot uicibus laicalis persona per unumquemque diem orationem facere debeat, in quo scire uos conuenit, neminem exceptum esse ab eo, quod Dominus in Euangelio dicit: Oportet semper orare, et non deficere ; et Apostolus: Sine intermissione orate ; quod sanissime prefato sancto  Augustino docente, sic accipitur, ut nullo die intermittantur certa tempora orandi; que autem sint hec certa tempora orandi, que nullo die pretermitti debeant, querite et inuenietis.

LXII. Refertis quod lapis inuentus sit apud uos antequam Christianitatem suscepissetis, de quo si quisquam ob aliquam infirmitatem quid accipit, soleat aliquoties remedium corpori suo prebere: aliquoties uero sine profectu remanere; quod utique etiam de illo lapide, qui nunquam sumentibus quotidie certum est euenire uidelicet, ut alii quidem ab egritudine sua remedium sanitatis recipiant, alii uero infirmitate tabescant. Quamobrem nos tanquam erroris [a 1Kb] uobis consulentibus utrum de cetero sit agendum an respuendum, respondemus, et decernimus,  quatenus omnis eiusdem lapidis sumptus penitus prohibeatur, et omnimodis refutetur, et in solo illo lapide Domino nostro Iesu Christo, quem reprobauere edificantes, hic factus est in caput anguli , spes totius salutis humane ponatur, et tanquam a fortissimo recuperande fortitudinis nostre remedium exspectetur, ad quem uos accedere, et in eo fiduciam omnem locare beatissimus primus apostolorum Petrus per epistolam suam hortatur, dicens: Ad quem accedentes lapidem uiuum ab hominibus quidem reprobatum, a Deo autem electum  et honorificatum, et ipsi tanquam lapides uiui superedificamini in domum spiritalem .

LXIII. Consulitis preterea si liceat uiro Dominico nocturno uel diurno tempore cum uxore sua coniungi aut dormire, quibus respondemus: quoniam si Dominico die ab opere mundano cessandum est, sicut supra docuimus, quanto potius a uoluptate carnali et omnimoda corporis pollutione cauendum? presertim cum Dominici diei nomen, quod nichil eodem die preter que Domini sunt Christianus agere debeat, liquido manifestet. Porro idipsum est de nocturno ipsius diei quod de diurno tempore sentiendum. Unus est enim dies, qui tam diurno, quam nocturno spatio constat, uiginti quatuor horas habens. Nam nisi tam absentia quam presentia solis  unus existeret dies, nequaquam Scriptura diceret: Factum est uespere et mane dies unus : iam uero si dormiendum simpliciter eodem sit tempore cum uxore propria, quinquagesimo harum responsionum nostrarum capitulo quod sensimus, cursim iam intimauimus. Porro, ut uerbis utar Apostoli, hoc ad utilitatem uestram dico, non ut laqueum uobis iniiciam, sed ad id quod honestum est, et quod facultatem prebeat sine impedimento Dominum obsecrandi .

LXIu. Quot diebus uiro, postquam mulier filium genuerit, ab ea sit abstinendum, non adinuentionibus nostris, sed uerbis beate memorie Gregorii Romani pontificis, et Anglorum gentis apostoli declaratur, qui Augustino episcopo, quem in Saxoniam  ipse direxerat, scribens inter cetera dixit : Ad eius uero  concubitum uir suus accedere non debet, quoadusque proles que gignitur, ablactetur. Praua autem in coniugatorum moribus consuetudo surrexit, ut mulieres filios quos gignunt nutrire contemnant, eosque aliis mulieribus nutriendos tradant; quod uidelicet sola causa incontinentie uidetur inuentum, qui dum se continere nolunt, despiciunt lactare quos gignunt.

LXu. Tunc recte non licet cuilibet communionem Christi percipere, quando gule deditus non inuenitur ieiunus, adeo ut mysticam mensam paruipendens prius cibi laici sumptu ieiunium soluisse uideatur, Christique uenerandum corpus ac pretiosum  sanguinem a ceteris non discernens alimentis non preposuisse omni humane refectioni, sed postposuisse noscatur. Remedium quippe salutiferum est corpus Christi contra peccatum, et qui hoc ante omnem escam ueneranter non sumit [b 1Kb] . Et certe quotidie medicos uacuis uisceribus sua cernimus pocula propinare: et si hoc pro sanitate corporis agitur, quanto potius est pro anime salute patrandum? Ceterum quamobrem non debeat is, cui sanguis ex ore uel naribus profluxerit, corpus ac sanguinem Christi percipere, regula nulla docet. Nam  quod inuitus quis patitur, in culpam ei non debet imputari, ac per hoc nec a participatione tanti remedii cerceri: nouimus namque quia mulier que fluxum patiebatur sanguinis, post tergum Domini humiliter ueniens uestimenti eius fimbriam tetigit, atque ab ea statim infirmitas recessit. Si itaque mulier hec in fluxu sanguinis posita uestimenti Dominici tactu non iudicatur indigna, imo ipsius Domini, nam ipse dixit: Tetigit me aliquis ; cur ei qui sanguinis ex ore uel naribus fluorem sustinet, non liceat salutifera Christi sacramenta percipere?

LXuI. Grecos prohibere uos asseritis cum ligatura lintei quam in capite gestatis, ecclesiam intrare; quos [forte, quod, HARD.] nos quoque similiter non  abs re forsitan inhibemus: nam sepe memoratus ac semper memorandus apostolus Paulus ait: Omnis uir orans aut prophetans uelato capite, deturpat caput suum. Et iterum: uir quidem non debet uelare caput, quoniam imago et gloria est Dei ; quod enim de uelamine dici, etiam de ligature uolumine debet, credimus, obseruari.

LXuII. Perhibetis uos consuetudinem habuisse, quotiescunque aliquem iureiurando pro qualibet re disponebatis obligare, spatham in medium afferre, et per eam iuramentum agebatur: nunc autem per quos iurare debeatis a nobis iuberi deposcitis. Sed nos ante omnia non solum per spatham, uerum etiam per aliam omnino conditam speciem iurari iudicamus indignum. Per quem enim quis iurat, profecto  et diligit et ueneratur, sed et fiduciam suam ei firma stabilitate commendat: quamobrem per Deum iurandum est, qui ab hominibus diligendus et uenerandus, et in quo omnis spes et fiducia est locanda, et a quo pre cunctis creaturis est semper auxilium exspectandum, nam cum a Domino per celum, terram, caput et Ierusalem non iurare iubetur, nil nisi ut per creaturam iuretur, procul dubio inhibetur. Quod autem per Dei nomen iurare precipiamur, ipso iubente, didicimus. Sane possumus per eas duntaxat creaturas iurare, que diuinis sunt cultibus deputate, ut est templum et altare, in quibus qui iurat, iurat in ipsis, et qui habitat in ipsis, et si que sunt talia. Quapropter iure per Euangelium iurandum est, in quo quidquid continetur, nichil nisi  Dei, qui in eo scribitur et legitur esse, profecto dignoscitur: ipsum est enim lex nostra, ipsum testamentum nostrum, quod legifer et testator Dominus et Redemptor noster electis suis disposuit, et si hoc amamus per ipsum etiam iuramus; etenim omnis uera qui dicit, per eum iurat quem amat; nos ergo si per Euangelium iuramus, et testatorem, et ipsum testamentum diligere comprobamur, et ab eius mandatis nos nolle recedere procul dubio significamus.

LXuIII. Requisistis post quot dies mulier possit ecclesiam intrare postquam genuerit: in quo nos predecessoris nostri beati Gregorii pape uestigia sequentes, eadem que ipse decernimus, qui pro noua gente sicut nos modo instruenda scribens, inter  alia dixit : Si mulier hora eadem qua genuerit, actura gratias intret ecclesiam, nullo peccati pondere grauatur: uoluptas enim carnis, non dolor in culpa est, in carnis autem commistione uoluptas est; nam in prolis prolatione gemitus, unde et ipsi prime omnium matri dicitur: In doloribus paries : si ergo enixam mulierem intrare ecclesiam prohibemus, ipsam ei penam in culpam deputamus.

LXIX. Quot uicibus per totum annum baptismata celebrari debeant, uel si eodem die licitum sit carnes comedi, uel quot in consequentibus ab his sit abstinendum, requiritis. Insignia igitur anni siue solemnia tempora, quibus baptismata celebrantur, secundum canones, duo sunt, Pasche scilicet et  Pentecostes. uerum circa uos nulla sunt in baptizando tempora penitus obseruanda; quemadmodum nec erga eos qui mortis uicine periculum metuentes tanto lauacro purgari desiderant: a carnibus autem ipso die iis qui Sabbato sancto, uel sabbato Pentecostes baptizati fuerint, abstinere procul dubio conuenit: consequentibus uero septem diebus, qui a ueteribus dies azymorum dicebantur, et diei resurrectionis Dominice conuincti [coniuncti] rite celebrantur, si quisquam quandocunque carnibus uesci affectat, multo magis edere carnes oportet.

LXX. Consulendum decernitis utrum presbyterum uxorem habentem debeatis sustentare et honorare, an a uobis proiicere: quo respondemus, quoniam licet ipsi ualde reprehensibiles sint, uos tamen  Dominum imitari conuenit, qui solem suum, ut Euangelium testatur, oriri facit super bonos et malos, et pluit super iustos et iniustos . Deiicere uero eum a uobis ideo non debetis, quoniam nec Iudam Dominus, cum esset mendax discipulus, de numero apostolorum deiecit. uerum de presbyteris qualescunque sint, uobis, qui laici estis, nec iudicandum est, nec de uita ipsorum quidpiam inuestigandum, sed episcoporum iudicio quidquid est, per omnia reseruandum.

LXXI. Sciscitantibus uobis, si a sacerdote, qui siue comprehensus est in adulterio, siue de hoc fama sola respersus est, debeatis communionem suscipere, necne, respondemus: Non potest aliquis quantumcunque pollutus sit, sacramenta diuina polluere,  que purgatoria cunctarum remedia contagionum existunt. Nec potest solis radius per cloacas et latrinas transiens aliquid exinde contaminationis attrahere: proinde qualiscunque sacerdos sit, que sancta sunt coinquinare non potest; idcirco ab eo usquequo episcoporum iudicio reprobetur, communio percipienda est: quoniam mali bona ministrando se tantummodo ledunt: et cerea fax accensa sibi quidem detrimentum prestat, aliis uero lumen in tenebris administrat, et unde aliis commodum exhibet, inde sibi dispendium prebet. Sumite igitur intrepide ab omni sacerdote Christi mysteria, quoniam omnia in fide purgantur. Fides est enim, que uincit hunc mundum, et quia non dantis, sed accipientis  sit, docente sancto Hieronymo, ad credendum in omni anima baptismum esse perfectum, et in omni sacerdote corpus Christi esse perfectum, qui rursus sacre Scripture concordans ait: Priusquam audias, ne iudicaueris quemquam, atque ante probationem accusationis illate, neminem a tua communione suspendas, quia non statim qui accusatur, reus est; sed qui conuincitur, criminosus.

LXXII. Requisistis si liceat in uobis patriarcham ordinari, sed de hoc nichil diffinitiue respondere possumus, priusquam legati nostri, quos uobiscum mittimus, reuersi fuerint, et nobis, que inter uos multitudo sit et unanimitas Christianorum, renuntient. Nam interim episcopum habetote, et cum incremento diuine gratie Christianitas ibi fuerit dilatata,  et episcopi per singulas ecclesias ordinati, tunc eligendus est inter eos unus, qui si non patriarcha, certe archiepiscopus appellandus sit; ad quem omnes concurrant, et cuius consilium in causis maioribus prestolentur; idipsum etiam apostolicis regulis precipientibus ac dicentibus : Episcopos gentium singularum scire conuenit, quis inter eos primus habeatur, quem uelut caput existiment et nichil amplius preter eius conscientiam gerant, etc.

LXXIII. A quo autem sit patriarcha ordinandus interrogatis, et idcirco scitote quia in loco ubi nunquam patriarcha uel archiepiscopus constitutus est, a maiori est primitus instituendus: quoniam secundum Apostolum minus a maiori benedicitur  , deinde uero accepta licentia, et pallii usu ordinat ipse sibi deinceps episcopos, qui successorem suum ualeant ordinare. uos tamen siue patriarcham, siue archiepiscopum, siue episcopum uobis ordinari postuletis, a nemine nunc uelle congruentius, quam a pontifice sedis beati Petri, a quo et episcopatus et apostolatus sumpsit initium, hunc ordinari ualetis, in quo hic est ordo seruandus, ut uidelicet a sedis apostolice presule sit nunc uobis episcopus consecrandus, qui, si Christi plebs, ipso prestante, crescit, archiepiscopatus priuilegia per nos accipiat; et ita demum episcopos sibi constituat, qui ei decedenti successorem eligant: et propter longitudinem itineris non iam huc consecrandus qui electus est ueniat: sed hunc episcopi, qui ab obeunte  archiepiscopo consecrati sunt, simul congregati constituant: sane interim in throno non sedentem, et preter corpus Christi non consecrantem, priusquam pallium a sede Romana percipiat, sicuti Galliarum omnes, et Germanie, et aliarum regionum archiepiscopi agere comprobantur.

LXXIu. Sciscitamini si, cepta oratione, nuntius uenerit de hostibus, ac ideo ipsam orationem consummare nequiueritis, quid uobis agendum sit? Quid aliud utique, nisi ut bonum, quod cepistis, quocunque uos perrexisse contigerit, perficiatis? nam non est Christianis unus locus orationis, sicut Iudeis erat Hierosolymis; et ueluti Samaritanis in monte Garizim, sed in omnibus locis, quemadmodum et  Apostolus ait: uolo ergo uiros orare in omni loco leuantes puras manus . Preterea qui in bono opere perseuerauerit in finem, hic saluus erit; precipue eo tempore, quando contra inimicorum itur incursus; et oratione, sicut iam supra diximus, magis quam armis exspectari debet ab hoste triumphus.

LXXu. Iudicium penitentie, quod postulatis, episcopi nostri quos in patriam uestram misimus, in scriptis secum utique deferent; aut certe episcopus, qui in uobis ordinabitur, hoc cum oportuerit, exhibebit; nam seculares tale quid habere non conuenit, nimirum quibus per id quemquam iudicandi ministerium nullum tribuitur.

LXXuI. Similiter et de codice ad faciendas missas  asserimus.

LXXuII. Refertis quod Grecorum quibusdam codicem accipientibus in manibus clausum, unus ex eis accipiens paruissimam particulam ligni, hanc intra ipsum codicem condat, et si undecunque aliqua uertitur ambiguitas: per hoc affirment scire se posse quod cupiunt. uos uero consulitis si sit hoc tenendum an respuendum, utique respuendum; scriptum est enim: Beatus uir cuius est nomen Domini spes eius: et non respexit in uanitates et insanias falsas .

LXXuIII. Enarratis quod populus ille qui propter Christianam religionem ad occidendum uos insurrexere, penitentiam agere uoluerit, et sacerdotes illi, qui inter uos aduene sunt, hanc recipere recusarint:  nunc autem requiritis quid de eis agendum sit. Si quemadmodum asseritis, sponte penitentiam agere uolunt, non sunt prohibendi, sed per omnia penitentie submittendi, quam episcopus, uel presbyter ordinatus ab illo considerauerit: nam non suscipere penitentes, non est catholicorum, sed Nouatianorum.

LXXIX. Perhibentes quod moris sit apud uos infirmis ligaturam quamdam ob sanitatem recipiendam ferre pendentem sub gutture, requiritis, si hoc agi nos de cetero iubeamus; quod non solum agi non iubemus, uerum etiam ne fiat, modis omnibus inhibemus: huiusmodi quippe ligature, phylacteria demonicis sunt inuenta uersutiis, et animarum hominum esse uincula comprobantur, ac ideo his utentes  anathemate apostolica decreta perculsos ab Ecclesia pelli precipiunt.

LXXX. Cum generatione, que pacem uobiscum habere querit, quomodo ad alterutrum pacem firmare et custodire debeatis, inquiritis. Quecunque gens uobis pacem offerre uoluerit, uos nolite renuere, scriptum quippe est: Pacem sequimini cum omnibus . Et rursus: Cum omnibus hominibus pacem habentes : ubi omnibus sonat, nemo a mutua pace prorsus excipitur. Quomodo uero ipsa sit pax cum huiusmodi firmanda, uel custodienda, nisi gentis, cum qua pax ineunda est, mores et uerba prenoscantur, facile diffinire non possumus.

uerumtamen quia est laudabilis pax, est et perniciosa,  prouidendum est, ut in omni pacto Christus preponatur, ita ut lege ipsius, et precipue fide illesa persistente, fedus, quod inuicem pangitur, permaneat incorruptum: quam autem pacem sectari debeatis, Dominus manifestat, cum dicit: Pacem meam do uobis , cum eo igitur qui pacem Christi non habet, nec nos communionis habere pacem debemus; sed nec cum illo qui pacem idcirco postulat, ut liberius nociua committat.

LXXXI. Percontati estis, si cum generatione, que Christiana est, fedus interposito ex utraque parte iureiurando feceritis, et post hec illi pactum dirumpere, et super uos insurgere uoluerint; utrum et uos adire contra eos audeatis, an aliud quid agere debeatis. uerum omnis est necessitas toleranda,  magis quam a nobis quelibet iniquitas perpetranda: proinde fedus quod pangitis, nulla est occasione uiolandum, nisi forte in confirmandi federis ipsius articulo interpositum est, quatenus sic una pars id foret obseruatura, si pars hoc altera nulla tergiuersatione uiolasset; siquidem a Christiano genus omne mendacii summopere declinandum est propter illud, quod a Deo dicitur: Perdes omnes qui loquuntur mendacium . Et iterum: Os quod mentitur, occidit animam . Et Apostolus: Nolite, ait, mentiri inuicem . Iam uero si illi postposito iuramento, diruptoque federe contra uos insurrexerint, quid uos oporteat agere, episcopus uester a uobis inquisitus respondeat, qui iuxta positus et circumstantiam rerum, et temporum  qualitatem, et mores personarum, et iustitiam partium clare cognoscens, quod congruentius et salubrius esse perspexerit, tunc facilius poterit indicare, et quid agi conueniat cuncta prenoscens uobis pleniter intimare. uerum nos interim rebus incognitis satius admonemus, ut semper rogetis ea que pacis sunt.

LXXXII. Cum paganis autem quod sit Christiano pactum faciendum, Apostolus indicat, qui nullam communionem luci ad tenebras, Christi ad Belial , fideli cum infideli dat intelligi debere prorsus existere. uerum si eo fidelis animo pactum cum infideli constituit, ut eum ad cultum ueri Dei possit attrahere, non est prohibendum: quandoquidem Apostolus etiam matrimonium, quod ex fideli  constat et infideli, non inhibet permanendum ; et Moyses cognatum suum ad Dei ueri notitiam trahere uolens, eius societatem non aspernatur, sed comitatui suo ducem fore summopere deprecatur. Inueniuntur autem nonnulli sanctorum et fidelium cum alienigenis et infidelibus pacta et amicitie federa contraxisse diuersa: sed eos non tanquam infidelitatem eorum, et superstitionem approbantes coluisse, sed tanquam in angarias diuersis usibus implicasse et precipue in terrenis eos questibus et seruilibus occupasse.

LXXXIII. Si liceat uobis de criminalibus peccatis aliquem iudicare consulitis; sed si nemo uoluisset peccare, nemo debuisset aliquem iudicare; at postquam  peccatur, profecto et iudicatur. Scimus enim, ut secundum Apostolum dicamus, quia iusto lex non est posita, sed iniustis, et non subditis, et impiis, et peccatoribus, sceleratis, patricidis, et matricidis, homicidis, fornicariis, masculorum concubitoribus, plagiariis, mendacibus, periuris, et si quid aliud sane doctrine aduersatur, que est secundum Euangelium glorie beati Dei : non autem uobis licet clericos iudicare, cum uos magis ab ipsis conueniat iudicari.

LXXXIu. Requirendum a nobis ducitis quid de eo iudicandum sit, qui quemlibet falso criminatus fuerit, et postmodum accusator fallax apparuerit. De hoc quamuis uenerande leges abunde quod iustum est innuant; nos tamen potius cum Apostolo  uos ad misericordie uiscera quam se Deus super sacrificium uelle testatur, semper conuenit exhortari; siquidem ipse cum gentes, quarum magister erat, doceret, non ad austeritatem legis, sed potius eas ad misericordie uiscera prouocabat dicens: Induite uos ergo sicut electi Dei sancti et dilecti uiscera misericordie, benignitatem, humilitatem, modestiam, patientiam, supportantes inuicem, et donantes uobismetipsis, si quis aduersus aliquem habet querelam, sicut et Dominus donauit uobis, ita et uos .

LXXXu. Ergo similiter et circa eum, de quo sciscitamini, qui mortiferum quid homini dederit ad bibendum, uos ad misericordiam exhortamur, sicut et Dominus iubet, dicens: Dimittite, et dimittetur uobis  .

LXXXuI. Si fur uel latro deprehensus fuerit, et negauerit quod ei impingitur; asseritis apud uos, quod iudex caput eius uerberibus tundat, et aliis stimulis ferreis, donec ueritatem depromat, ipsius latera pungat; quam rem nec diuina lex, nec humana prorsus admittit, cum non inuita, sed spontanea debeat esse confessio, nec sit uiolenter elicienda, sed uoluntarie proferenda: denique, si contigerit uos etiam illis penis illatis, nichil de his, que passo in crimen obiiciuntur, penitus inuenire, nonne saltem tunc erubescitis, et quam impie iudicetis agnoscitis? Similiter autem si homo criminatus talia passus sustinere non ualens, dixerit se perpetrasse quod non perpetrauit; ad quem, rogo, tante impietatis magnitudo  reuoluitur, nisi ad eum qui hunc talia cogit mendaciter confiteri? quamuis non confiteri noscatur, sed loqui, qui hoc ore profert, quod corde non tenet. Relinquite itaque talia, et que hactenus insipientes exercuistis, medullitus exsecramini, quem enim fructum habuistis tunc in illis, in quibus nunc erubescitis? Porro cum liber homo crimine fuerit appetitus, nisi iam pridem repertus est alicuius sceleris reus, aut tribus testibus conuictus pene succumbit, aut si conuinci non potuerit, ad Euangelium sacrum, quod sibi obiicitur, minime commisisse iurans absoluitur; et deinceps huic negotio finis imponitur, quemadmodum crebro dictus Apostolus doctor gentium attestatur: Omnis, inquiens, controuersie  eorum finis ad confirmationem est iuramentum .

LXXXuII. Utrum si mulierem uiduam nolentem uitam monasticam suscipere, quis monacham fecerit, peccatum committat, inquiritis: sed in hoc sciendum est, quoniam alie sunt uirtutes, sine quibus ad uitam ingredi non possumus, alie uero sunt, que nonnisi ab sponsore requiruntur; sine humilitate quippe, castitate et eleemosynis, et orationibus, nullus ad uitam ingredi ualet, et ista sunt cum his similibus, que requiruntur ab homine. Monachicum autem habitum induere ac uitam remotam ducere, nonnisi a spondente diuinitus exiguntur. Unde quisquis uim intulerit alicui, ut monasticum habitum, et uitam remotiorem, quam non optauit, nec elegit, assumat;  hic tanquam uiolentus peccatum euadere non ualet: et quoniam quod agitur ex accipientis uoto non uenit, nec accipiens religiosum habitum inde mercedem habet, nec inferens crudelitatis sue iudicio carebit.

LXXXuIII. Pro parentibus uestris, de quibus consulitis, qui infideles mortui sunt, propter peccatum incredulitatis orare non licet, secundum illud Ioannis apostoli dicentis: Est peccatum ad mortem, non dico ut oretur pro eo , peccatum quippe ad mortem est in eodem peccato morientibus.

LXXXIX. Fruges nouas et rerum offerre primitias etiam ueteribus moris erat, quod pene in ipso initio mundi Abel et Cain egisse legimus.

XC. Animalia siue uolatilia, si sine ferro mactentur,  et solo ictu hominis percussa moriantur, si liceat comedi sciscitamini. De hoc sanctus Augustinus contra Faustum Manicheum pleniter scripsit, de cuius uerbis nos modicum quid nunc propter prolixitatem tangimus: Ubi, inquit, ecclesia gentium talis effecta est, ut in ea nullus Isrelita carnalis appareat: quis iam hoc Christianus obseruat, ut turdos, uel minutiores auiculas, non attingat, nisi quarum sanguis effusus est, aut leporem non edat, si manu a ceruice percussus nullo cruento uulnere occisus est; et qui forte pauci adhuc tangere ista formidant, a ceteris irridentur, ita omnium animos in hac retinuit illa sententia ueritatis: Non quod intrat in os uestrum uos coinquinat, sed quod exit 

 XCI. Neque quod Christianus persequitur, et a pagano percutitur et occiditur animal, neque quod paganus persequitur, Christianus occidit, a Christiano comedendum est; ne uidelicet fidelis cum infideli saltem in modico communicasse uideatur: que enim pars fideli cum infideli?  et rursus propter conscientiam non fidelis utique, sed infidelis gloriantis scilicet se, quod sibi a Christiano fuerit communicatum, ac per hoc autumantis, eo quod non fuerit a fideli spretus, quod uanitas erroris sui a Christiano exstiterit approbata.

XCII. Desideratis nosse quot sint ueraciter patriarche. ueraciter illi habendi sunt patriarche, qui sedes apostolicas per successiones pontificum obtinent,  id est, qui illis presunt ecclesiis, quas apostoli instituisse probantur, Romanam uidelicet, et Alexandrinam, et Antiochenam. Romanam, quam sanctorum principes apostolorum Petrus ac Paulus et predicatione sua instituerunt, et pro Christi amore fuso proprio sanguine sacrauerunt. Alexandrinam, quam euangelista Marcus discipulus et de baptismate Petri filius a Petro missus instituit et Domino Christo cruore dicauit. Antiochenam, in qua conuentu magno sanctorum facto, primum fideles dicti sunt Christiani, et quam beatus Petrus priusquam Romam ueniret, per annos aliquot gubernauit. Constantinopolitanus autem et Ierosolymitanus antistites, licet dicantur patriarche, non tante tamen auctoritatis, quante superiores existunt. Nam  Constantinopolitanam ecclesiam nec apostolorum quisquam instituit, nec Nicena synodus, que cunctis synodis celebrior et uenerabilior est, eius mentionem aliquam fecit: sed solum, quia Constantinopolis noua Roma dicta est, fauore principum potius quam ratione, patriarcha eius pontifex appellatus est. Hierosolymitanus autem presul, licet et ipse patriarcha dicatur, et secundum antiquam cousuetudinem ac Nicenam synodum honorandus sit, salua tamen metropoli propria dignitate: sed et in eadem sancta et magna synodo nequaquam Ierosolymitanus, sed Aelie episcopus dicitur. Nam uera Ierusalem tantum in celis est, que est mater nostra; illa uero Ierusalem terrestris, secundum quod Dominus predixit, adeo funditus ab Aelio Adriano imperatore Romano  destructa est, ut in ea nec lapis super lapidem sit derelictus, et ab eodem Aelio Adriano in alio est loco constructa; ita ut locus Dominice crucis extra portam, nunc intra cernatur, et a predicto Aelio Adriano urbs illa Aelia uocitetur.

XCIII. Porro quis patriarcharum secundus sit a Romano consulitis; sed iuxta quod sancta Romana tenet Ecclesia, et Niceni canones innuunt, et sancti presules Romanorum defendunt, et ipsa ratio docet, Alexandrinus patriarcharum a Romano papa secundus est.

XCIu. Grecos dicere perhibetis, quod in illorum patria chrisma oriatur, et ab illis per totum mundum tribuatur: et ideo nosse desideratis, si uerum sit: sed iam credimus quod uestra solertia quam uerum  non sit animaduertit.

XCu. Quid de his agendum decernimus, qui pro quibuscunque culpis ad ecclesiam fugiunt, requiritis: sed quamuis ea sacri canones, que leges mundane sanciunt, custodienda flagitent, et leges circa quosdam immisericordes appareant: nos tamen qui non spiritum huius mundi suscepimus, si quispiam ad ecclesiam fugerit, non illum nisi sua uoluerit sponte, ab ea dicimus educendum. Denique si quondam latrones diuersorum criminum rei ad asylum templum Romuli fugientes indemnitatem consequebantur, quanto potius hi qui ad templum Christi confugium faciunt, delictorum remissionem suorum adipisci debent, et iam sibi a suspecto iuramento  prestito omni pristine securitati restitui.

XCuI. Quidquid mulier tua contra te cogitauerit, aut fecerit, uel si te accusauerit, non est, excepta causa fornicationis, reiicienda , uel odio prorsus habenda; que est, Apostolo precipiente, sicut a Christo Ecclesia, diligenda ; quanto autem hereticorum ore Christus et accusatur, et in gentibus blasphematur, sed hos interim peruersa predicantes tolerat, et resipiscentes a misericordie gremio non repellit.

XCuII. Similiter et de seruo, qui dominum suum apud principes accusat, custodiendum est, cui secundum Apostolum a domino suo etiam mine sunt remittende . Sed quid de seruo dicimus, quando Dominus generaliter omnibus et de omnibus  precipit: Dimitte, inquiens, et dimittetur uobis?  et Apostolus: uidete ne quis malum pro malo alicui reddat . Ubi enim alicui interposuit, etiam seruum comprehendit. Iam si non omnes comprehendisse dicis, audi quod sequitur: sed semper quod bonum est sectamini inuicem in omnes.

XCuIII. Si sit sepeliendus qui seipsum occidit, uel si sit pro eo sacrificium offerendum, requiritis. Sepeliendus est quidem, ne uiuentium odoratui molestiam ingerat: non tamen est, ut aliis pauor incutiatur, solito cum obsequiis more ad sepulcra ferendus: sed et si qui sunt qui eius sepulture studio humanitatis obsequuntur, sibi, non illi qui sui exstitit homicida, prestare uidentur. Sacrificium  uero pro eo non est offerendum, qui non solum ad mortem usque peccauit, sed et mortis sibimet interitum propinauit. Quis enim magis peccatum ad mortem facit, pro quo Ioannes apostolus dicit non orandum , quam is qui Iudam imitatus sui ipsius homicida fuisse magistro diabolo comprobatur.

XCIX. Si est Christianus intra ecclesiam sepeliendus inquiritis. Hanc sanctus papa Gregorius questionem absoluit, dicens : Cum grauia peccata non deprimunt, hoc prodest mortuis, si in ecclesiis sepeliantur; quod eorum proximi quoties ad eadem sacra loca conueniunt, suorum, quorum sepulcra aspiciunt, recordantur, et pro eis Domino preces fundunt. Nam quos peccata grauia deprimunt,  non ad absolutionem potius, quam ad maiorem damnationis cumulum eorum corpora in ecclesiis ponuntur.

C. Qui in prelio defunctus fuerit, utrum reportandus ad propria sit, si parentes eius aut socii eius uoluerint, ex precedente capitulo potestis colligere. Siquidem idcirco, si uoluerint propinqui, ad propria reportandus est mortuus, ut eius tumulum intuentes proximi recordentur ipsius, et pro eo Domino preces fundant. Nam et sanctum Ioseph tale quid de ossibus suis obiturum mandasse sacra prodit historia .

CI. Quibus eleemosyna eroganda, inuestigatis; quod Dominus in Euangelio manifeste demonstrat  dicens: Omni petenti te da; et iterum Patrem memorans ait: Qui solem suum oriri facit super bonos et malos, et pluit super iustos et iniustos ; et Apostolus: Dum, inquit, tempus habemus, operemur bonum ad omnes, maxime autem ad domesticos fidei , id est Christianos. uerumtamen est in eleemosyna facienda quidam ordo discretionis obseruandus, quem nos pleniter exponere studio nunc breuitatis omittimus. Sed quidnam hoc nomen signet, primitus indicemus: eleemosyna quippe Grece, Latine misericordia dicitur, et certe scriptum est: Miserere anime tue placens Deo . Ergo primum sibi debet homo pre ceteris eleemosynam facere: siquidem omnem regulam bene agendi a se debet homo incipere, placens scilicet Deo per munditiam  mentis et corporis, ac per hoc sibi tribuens illum panem uiuum, qui de celo descendit. Deinde uero eleemosyna exhibenda est propinquis egestatem patientibus, sicut scriptum est: Carnem tuam ne despexeris : nam et ipsa natura docet nos de hoc: et quod ipse propinquo meo non exhibuero, quando extraneus exhibebit? deinde autem his maxime misericordia prestanda est, qui petere confunduntur. Sane notandum est; quia sunt nonnulli quibus nil conferri debet, sicut scriptum est: Da bono, et ne receperis peccatorem ; et rursum: Ne dederis impio ; et iterum: Panem tuum et uinum super sepulturam iusti constitue, et noli ex eo manducare et bibere cum peccatoribus . Panem enim et uinum suum peccatoribus  prebet, qui iniquis subsidia, pro eo quod iniqui sunt, impendit: qui uero indigenti etiam peccatori panem suum, non quia peccator, sed quia homo est, tribuit; nimirum non peccatorem sed iustum nutrit, qui in illo non culpam, sed naturam diligit: unde et nonnulli huius mundi diuites, cum fame crucienter Christi pauperes, effusis largitatibus nutriunt histriones.

CII. Non esse inferendam pagano uiolentiam ut Christianus fiat, supra docuimus.

CIII. De libris profanis, quos a Saracenis uos abstulisse, ac apud uos habere perhibetis, quid faciendum sit, inquiritis: qui nimirum non sunt reseruandi; Corrumpunt enim, sicut scriptum est, mores bonos colloquia mala ; sed ut pote noxii et blasphemi igni tradendi.

 CIu.  A quodam Iudeo, nescitis utrum Christiano, an pagano, multos in patria uestra baptizatos asseritis, et quid de his sit agendum consulitis. Hi profecto si in nomine sancte Trinitatis, uel tantum in nomine Christi, sicut in Actibus apostolorum legimus , baptizati sunt  constat eos non esse denuo baptizandos: sed primum utrum Christianus, an paganus ipse Iudeus exstiterit, uel si postmodum factus fuerit Christianus, inuestigandum est, quamuis non pretereundum esse credamus, quid beatus de baptismo dicat Augustinus: Iam satis, inquit, ostendimus ad baptismum, qui uerbis  euangelicis consecratur, non pertinere cuiusquam uel dantis uel accipientis errorem, siue de Patre, siue de Filio, siue de Spiritu sancto aliter sentiat, quam doctrina celestis insinuat; et iterum: Sunt etiam quidam ex eo numero, qui adhuc nequiter uiuant, aut etiam in heresibus, uel in gentilium superstitionibus iaceant, et tamen etiam illic nouit Dominus qui sunt eius. Namque in illa ineffabili prescientia multi qui foris uidentur intus sunt. Et alio loco: Et iam corde tardiores, quantum existimo, intelligunt baptismum Christi nulla peruersitate hominis siue dantis siue accipientis posse uiolari; et rursus: Potest tamen, ait, tradere separatus, sicut potest habere separatus, sed quam perniciose tradere; ille autem cui tradit, potest salubriter accipere, si ipse  non separatus accipiat.

Cu. Consulentibus et instrui poscentibus uobis, quid de eo faciendum sit, qui super precepta apostolica se efferens predicare tentauerit, unus ex eis, id est, Paulus respondet, et instruit dicens: Sed licet nos, aut angelus de celo euangelizet uobis preter quod euangelizauimus uobis, anathema sit . uerumtamen cum hoc fit, non est passim nec a uobis, qui laici estis, temere iudicandum; in multis enim offendimus omnes .

CuI. Postremo deprecamini nos suppliciter, ut uobis quemadmodum ceteris gentibus ueram et perfectam Christianitatem non habentem maculam aut rugam largiamur, asserentes quod in patriam uestram multi ex diuersis locis Christiani aduenerint,  qui prout uoluntas eorum existit, multa et uaria loquuntur, id est Greci, Armeni, et ex ceteris locis: quapropter iuberi poscitis utrum omnibus his secundum uarios sensus eorum obedire, an quid facere debeatis. uerum nos in his non sumus sufficientes, sed sufficientia nostra ex Deo est; et beatus Petrus, qui in sede sua uiuit et presidet, dat querentibus fidei ueritatem. Nam et sancta Romana Ecclesia semper sine macula fuit et sine ruga, nimirum quia ille hanc instituit, cuius fidei confessio diuinitus exstitit approbata; ad quam uidelicet Christianitatis fidem, licet eius mysteria consummate nullus intelligere ualeat, uobis insinuandam, inspirante Deo, ecce scripta nostra, et missos ac diuersos codices in patriam uestram destinauimus; et quousque radices  roboris consequamini, uos rigare nullo modo desistemus; et quousque ad solidum perfectionis cibum perueniatis, uos saltem lacte potare nunquam penitus omittemus , nam gaudium meum, et corona mea uos estis in Domino . De his autem quos in patriam uestram de diuersis locis aduenisse perhibetis uaria et diuersa docentes, multa uobis iam scripsimus, et nunc scribere aliqua, doctoris gentium suffragantibus sanctis eloquiis, procuramus, qui inter Corinthios tales esse formidans, aiebat: Timeo enim ne forte cum uenero, non quales uolo inueniam uos, et ego inueniar a uobis qualem non uultis, ne forte contentiones, emulationes, animositates, dissensiones, detractiones, susurrationes, inflationes,  seditiones in uobis sint . uerumtamen quantum ad fidem rectam pertinet non curamus qui predicent, sed quem predicent; ipse quippe scripsit: Quidam, inquiens, quidem et propter inuidiam et contentionem, quidam autem et propter bonam uoluntatem Christum predicant, quidam ex caritate, scientes quoniam in defensionem Euangelii positus sum. Quidam autem ex contentione Christum annuntiant non sincere, existimantes pressuram se suscitare uinculis meis. Quid enim mihi est? dum omni modo siue per occasionem, siue per ueritatem Christus annuntietur, et in hoc gaudeo et gaudebo . Sed et qui hec dixit, audite quid alibi dicat: profana autem et inaniloquia deuita; multa enim proficiunt ad impietatem, et sermo eorum ut cancer serpit . uerumtamen in his omnibus aderit misericordia Dei missis nostris et futuro episcopo uestro, qui uos instruant, et quid agere debeatis abundanter erudiant: sed et illi siue nunc, siue post hec semper in rebus dubiis et negotiis maioribus sedem totius Ecclesie more consulent apostolicam, et ab illa instructi in quibus oportet, instituent, et que Dei sunt sedula predicatione docebunt.

Hec quidem suggestionibus siue questionibus uestris, prout Dominus dedit, respondimus, non quantum potuimus, sed quantum sufficere posse preuidimus. Cum autem episcopum, Deo concedente, per presulatus nostri ministerium habueritis, ille uos docebit omnia que ad officium suum pertinent, et si que sunt que non capiet, ab apostolice sedis auctoritate  suscipiet. Deus autem qui in uobis salutem maximam operatus est, hanc perficiat, consolidet et usque in finem stabiliat et corroboret. Amen.





XCuIII. AD MICHAELEM IMPERATOREM. Hortatur imperatorem ad legatos benigne audiendos, repetit que in superioribus epistolis de Ignatio, Pholio, Rhadoaldo et Zacaria dicta sunt, docet epistolam a se missam corruptam fuisse, restituitque loca deprauata, demonstrat Photii promotionem uel ea de causa reiiciendam, quia a Gregorio Syracusano damnato fuerat consecratus, et imperatorem, qui eum defendebat, arguit. Petit ut epistolam contumeliarum plenam, quam ipse imperator miserat, iubeat comburi: sin minus, dictatores eius, dispositores, atque preceptores minatur se excommunicaturum, et ut epistola ad illius dedecus in episcoporum concilio coram omnibus comburatur, precepturum; tandem ostendit plurimum conducere cause Ignatit et Photii, ut uterque Romam ueniat.
[Apud Mansi, ibid.]


NICOLAUS episcopus, seruus seruorum Dei, piissimo et gloriosissimo dilecto filio MICHAELI magno imperatori.

Quanto maiora sunt beneficia Dei, que gratuita misericordia sua uestre collata sunt pietati, tanto procul dubio uirtutum uestrarum debent insignia fecundius abundare: et quanto dono ipsius imperium uestrum gloriosius esse dignoscitur exaltatum, et super omnia regnorum culmina sublimatum, tanto  infirmitate propria considerata oportet sub potenti manu eius solo tenus humiliari, et prona mente, quod omnia ex illo quidquid boni habet, quidquid sibi arridet, sine dubio possideat, submisse, seduleque pensare, scriptum quippe est: Quanto magnus es, humilia te in omnibus ; et rursus: Rectorem te posuerunt, noli extolli, sed esto in illis quasi unus ex illis ; et ad Saul dicitur: Nonne cum paruulus esses in oculis tuis, caput te constitui in tribubus Isrel?  Nihil quippe a sublimibus personis offertur Deo gratius humilitate. Nihil autem humilitati principum magis congruit, quam libenter audire queritantium uoces, predicantium exhortationes, et imminentes, seu futuras a speculatoribus Domini prenuntiatas cauere calamitates.  Denique, cum non omnes prophetie spiritum accepimus, unde scire possumus, que circa subiectos nostros, uel circa eos qui eiusdem fidei sunt nobiscum, aguntur, si presentium uerba, uel absentium scripta ab auditu nostro uel uisu prorsus excludimus? Epistole namque stylus tanquam quidam aduentantium, seu gestorum negotiorum ostiarius est. Quid ergo nosse poterit omnium curam habens subditorum, et precipue religionis prouidentia uestra, si adempto ianitoris officio intus nuntiari non permittitur, quod a diuersis suggerere clementie uestre auribus foris deposcitur. Debetis ergo cunctorum suggestiones absque ulla prorsus retractatione pio semper auditu percipere, referentiumque uoces honestatis, imo reperiende iustitie, ac equitatis auidi  absque qualibet dispectione dignanter admittere: sicque demum magistra ratione, que semper priuate uoluntati non postponi, sed anteponi debetur, a falsis uera, et a noxiis salubria sequestrare, et falsa quidem, seu noxia summo libramine reperta, merito repellere; que autem uera, siue proficua esse probantur, iure consequenter admittere: nam amatoris iustitie indicium est quoslibet, et quomodolibet hanc uelle penitus inuenire. Iustitia nempe pretiosa margarita est, que non solum in thesauris regiis, uerum etiam in sterquiliniis est querenda. Quanto potius a sede Petri, cui Deus Pater pretiosissimum margaritum, id est Filium suum, reuelauit, est sine omni cunctatione speranda et exspectanda: necnon et oblata totis precordiorum ulnis ardentissime  suscipienda. Nolite igitur, fili carissime, scripta nostra, uel missos a uisitatione uestra secludere: nolite a beati Petri legatione tranquillissimas aures uestras auertere. Infidelium est enim, imo de salute sua desperantium, aures a uoce predicantium claudere, sicut aspidis surde et obturantis aures suas, que non exaudiunt uocem incantantium , id est predicantium.

Ceterum uos, qui pii, Deo gratias, suadibiles estis, tanto aures ad audiendos clamores pauperum, id est humilium, et pro Ecclesia Dei uociferantium aperire debetis: tantoque ad audiendam legem dirigere uestram intentionem oportet, quanto ipsi penes Deum haberi orationem uestram acceptam desideratis,  quantoque cum in opportunitatibus clamatis, et exaudiri medullitus exoptatis. Siquidem uirgines ille fatue, que foris posite incassum, Domine, Domine, aperi nobis , clamarunt, idcirco apertam ianuam non inuenerunt: quoniam aurium suarum ianuam salutiferis uocibus non aperuerunt. Sicut enim misericordiam facientes, misericordiam consequentur, quod de unaquaque uirtute sentiendum est: ita uoces, que pro causa Dei proferuntur, qui audierit, uoces quoque suas constituet exaudibiles, sicut e contra qui non audierit, non audietur, quemadmodum scriptum est: Qui obturat aures suas ne audiat legem, oratio eius erit exsecrabilis . Porro, cum quedam mulier typum Ecclesie gestans, Domino: Beatus uenter, qui te portauit, et  ubera, que suxisti , clamaret, confestim audiuit, quod magis beati sint, qui audiunt uerbum Dei et custodiunt . Itaque audite, serenissime imperator, uoces legatorum nostrorum, uel uoces litterarum nostrarum audite patienter, audite tranquille; quas confidimus in Domino, non inuenietis a diuinis preceptis in aliquo dissentire, uel a paternis diffinitionibus studio discrepare. Nam si antequam has audiatis, repellitis, et a uocibus [forte melius, a uobis, HARD.] antequam de his, que fortassis in eis in dubium ueniunt, interrogaueritis, excluditis contra diuinum preceptum: de incognitis iudicare, et non probata damnare, procul dubio dignoscemini. Itaque sapientissimum Salomonem, qui filium quem instruit ad auditionem suam potissimum inuitat sequentes,  hec uobis scripto tanquam carissimo filio premisisse sufficiat .

Ceterum et si non uobis, saltem nobis consulentes, que mittenda opere pretium duximus, scribere non omittimus, et causas Ecclesie ipsius, uel nostras, etsi non auribus tuis, certe tanquam coram presentia Dei fidenter exponimus. Igitur que penes Ecclesiam Constantinopolitanam diebus tuis, o excellentissime imperator, acta sunt, hactenus queruntur, sapientia quidem tua liquido nouit. Sed qualiter zelo zelati pro domo Dei sollicitudinem scilicet omnium ecclesiarum secundum Apostolum , more predecessorum meorum circumferentes, nos de his egerimus, uel disposuerimus, non tam breui quam ueraci stylo pietati tue significamus: et ne  aliter sincere menti tue suaderi tentetur, uel aliter quod egimus, tibi subripiatur intelligi, presentibus te syllabis edocemus: quod prudentiam tuam dudum iam non lateret, si uel hostes Christi, qui uere est ueritas: non in mendacium ueritatem conuerterent, uel nos affectu uoluisse paterno, tanquam carissimo filio hanc tibi reserare, studuissent asserere: uel si quo dilectionis ardore circa salutem tuam flagremus, falsitatis fuco noluissent contegere. Igitur postquam audiuimus quod quidam qui inuidie facibus accensi, et superbie fastu arroganter elati, more Iudeorum, contra pastorem et magistrum suum fratrem uidelicet, et comministrum nostrum Ignatium ecclesie prefate sanctissimum patriarcham insurrexissent:  quidam uero instar uiperarum ac parricidarum parentem proprium, eumdem scilicet beatissimum uirum ferinis dentibus impetissent, et ab ecclesia ipsa, cui iure presidebat tyrannidis sue cornu penitus remouissent: acerrimis doloribus angustiati, atque meroribus uehementibus cruciati, cepimus qualiter erga eum uiscera benignitatis, ut pote circa fratrem ostenderemus, sedula meditatione tractare. Scriptum quippe est: Qui uiderit fratrem suum necessitatem habere, et clauserit uiscera sua ab eo, quomodo caritas Dei manet in eo?  Maxime cum scandalum et schisma in iam dicta urbe, et in adiacentibus sibi ciuitatibus propter quemdam Photium ex foro, ac seculari militia et habitu, atque a palatinis edibus eductum, ac subito  tonsuratum, et in eadem ecclesia contra sacros canones promotum, non modicum audiremus obortum. Aliis uidelicet Photii promotionem defendentibus, aliis autem hanc tanquam inconuicto, et superstite Ignatio factam merito detestantibus. Sed dum quid hinc a nobis fieri deberet, uel qualiter tante pestilentie mederi possemus, nobiscum incessanter et anxie cogitaremus; ecce repente legati sublimitatis tue ad sedem apostolicam cum epistola regia peruenerunt, accusationes quasdam aduersus iam fatum consacerdotem nostrum Ignatium deferentes, et ut a sede apostolica missos daremus, qui scandala illa sedarent, et schismata dissiparent, magnopere postulantes. Quibus benigne receptis, et legationis iniuncte sibi, seu scriptorum delatorum tenore perspecto,  mestitiam quam prius rumor solus in corde nostro pepererat, casuum euidenter ostensorum certior confestim relatio multiplicauit.

Quapropter, quia sicut imperii tui diuinitus inspirata sapientia nobis qui cunctarum Christi ouium cura constringimur, cum uices illius per abundantiam celestis gratie egerimus, cui specialiter a Deo dicitur: Pasce oues meas ; et rursus: Et tu aliquando conuersus confirma fratres tuos  Constantinopolim, idem nimirum piaculum exsecrantes, e latere nostro direximus, nichil eis penitus iniungentes, nisi ut tantummodo causam Ignatii patriarche, qui ante de ecclesia pulsus, quam ab aliquo accusatus exstiterat, diligenter inuestigarent, et sedi apostolice, et ueracibus plenius referrent  indiciis; quemadmodum Iob beatissimus edocet: Causam, inquit, quam nesciebam, diligentissime inuestigabam . Photii uero consecrationem non solum minime interim admittendam esse credimus [edit. Rom. credidimus], uerum etiam ipsis legatis nostris, ne cum illo, nisi cum laico [forte, nisi ut cum laico, HARD.] usque ad notitiam nostram communicarent, frequenti ac commoda iussione precepimus. Quoniam sicut magniloquus Leo papa scribens ad sanctum Flauianum dicit antistitem : Nos qui sacerdotum Domini matura uolumus esse iudicia, nichil possumus incognitis rebus cuiusquam partis in preiudicium diffinire, priusquam uniuersa que gesta sunt, ueraciter audiamus. Tantum eis de uenerabilibus Domini nostri Iesu Christi,  eiusque genitricis semper uirginis Marie, ac sanctorum ipsius imaginibus quidquid questio afferret, iuste, ac pie diffinire licentiam dantes. Que cuncta ita esse, ut dicimus, littere nostre, quas Auguste mansuetudini tue, necnon et Photio per eosdem missos nostros destinaueramus, si ita sunt apud uos, quemadmodum a nobis fuere transmisse, patenter poterunt indicare. uerum de hoc in subditis late dicturi, ad propositum redeamus. Peruenientes igitur iidem missi nostri Constantinopolim minis imperii tui,  deterriti, et horrendis terroribus impulsi, spretis monitis nostris, contemptis et epistolis sibi a nobis coram tota Ecclesia nostra datis, imo postposito timore Dei  in contrarium  uerterunt omnia que sibi fuerant imperata.

uerum de his a nobis collecto bis sanctorum episcoporum occidentalium regionum concilio, iuxta quod Dominus ait: In quo iudicio iudicauerunt, iudicatum est; et in qua mensura mensi sunt, remensum est eis : contigit enim illis, quemadmodum uitali quondam et Miseno episcopis, qui sicut isti Constantinopolim missi, eorum, pro quibus destinati sunt, aduerse parti communicando, non exsecutores, sed impugnatores inuenti sunt: de quibus beatus Felix apostolice sedis antistes, et Alexandrini Petri, seu Constantinopolitani Acacii presulum damnator imperatori Zenoni scribens , inter cetera uitalem, ait, atque Misenum cur uel impulsi ad ista consenserint, honore simul et communione  apostolica censura priuauit.

Quoniam factum est, sicut ipse Cyrillo abbati Acrinitensi [Acemetensi] scribit, ut eorum preuaricatione deciperetur populus Christianus: qui rursus de eis mentionem faciens, ad iam fatum principem de eorum transgressione dicit: Plebi suasum est Christiane nos talibus prebuisse consensum, quos mox ut regressi sunt, preuaricatio impune non habuit. Nam eos apud beatum Petrum apostolum sancta mecum synodus residens dum conuicti plura mentirentur, ordine et communione nudauit: ne eorum incorrepta perfidia securitatem preberet inimicis. Iam uero si uos predictis legatis nostris uim  intulistis, licet eos  exemplo memoratorum oportuerit antistitum deterreri, imo ne uel impulsi ad talia laberentur, Domini, Nolite timere eos qui corpus occidunt , dicentis, debuerint preceptis arceri, contra diuinam tamen reuerentiam a te, o catholice princeps, probatur admissum, ut beati apostoli Petri directa legatio, imo hec in illo proferentis Christi, qui dicit: Qui uos spernit, me spernit : tanquam in captiuitatem redacta teneretur .

uerum quia res et persone utrarumque partium istius temporis cum illo pene in cunctis conueniunt, memorabilis uiri iam nominati Felicis sedis apostolice presulis apud uos etiam clementissime uerbis alloqui procurauimus, qui ad superscriptum Augustum  scribens inter alia : Cum, inquit, apud barbaras etiam nationes, atque ipsius Deitatis ignaros, pro exsequendis negotiis uel humanis, iure gentium semper legationis cuiuslibet habeatur sacrosancta libertas, notum est omnibus: quanto magis ab imperatore Romano, et Christiano principe in rebus presertim diuinis oportuerit intemeratam seruari? Sed quia superius de falsate epistole per iam dictos tunc Rhadoaldum, et Zacariam episcopos ad te directe scriptura memoriam fecimus, restat ut partim loca, in quibus falsata est, quantum inspectis exemplaribus Grecis, que nobis per Leonem a secretis misisti, nosse tribuitur, aperiamus.

Asserentes primitus, quomodo non ordo legitimus, nec a sanctis Patribus usitatus, in lectione ipsius  epistole fuerit obseruatus: quandoquidem eadem epistola non solum de sacris imaginibus, uerum etiam de audiendo fratre et cepiscopo nostro Ignatio sententiam sedis apostolice continebat. Et uos eam in causa quidem Ignatii consacerdotis nostri, que prius uentilata est, nescimus, cuius usi concilio, silentio contexistis, solum hanc postea, quando pro ueneratione sanctarum imaginum synodus collecta est, demonstrantes: quamuis in his, que ibidem ex ea lecta sunt, nonnulla addita, multa mutata, plura subtracta reperiantur, et per omnia talis a uobis effecta sit, ut aut nichil aut parum aliquid nos per eam de crebro dicti comministri nostri Ignatii disposuisse causa uideamur: sed uere non sic in synodis prisco tempore collectis, non sic actum  fuisse nonnullorum gesta conciliorum demonstrant. In illis enim apostolice sedis scripta non sub occultationis modio tegebantur, sed ut omnibus, qui erant in domo Dei lucerent, in propatulo ponebantur, et ut si qua turpitudo uel macula in fidei pulchritudine a quolibet tentaretur induci, facile patesceret, ac si specula in omnibus habebantur, et quasi quedam rectitudinis formula qua imprimi ceteri possent posita, colebantur.

Quod ut manifestius pateat ex his huic epistole pauca duximus inserenda. Primo etenim loco sancta synodus apud Ephesum congregata, sancte memorie Celestini pape prius epistolam legit, et ita demum ad alia exsequenda uacauit, ita ut iubente sancto  Cyrillo, qui idcirco in prefata synodo ante omnes sedit, quia et ipse locum iam memorati pape ibidem  obtinuit: ipsa epistola cum competenti honore Latine primitus, et postea in Grecam dictionem sine ullo fuco falsitatis iam translata sit coram synodo lecta: In tantum, ut ex eius propemodum specialis iudicii tenore sit perfidus Nestorius Constantinopoleos antistes expulsus, dum eadem synodus in sententia contra eum prolata tali modo prosequitur: Necessario, inquiens, coacti tam ex canonibus, quam ex epistola sanctissimi Patris nostri et comministri Celestini episcopi Romanorum Ecclesie, lacrymantes sepius ad hanc merore plenam contra eum uenimus sententiam. Et ad eumdem papam postea scribens, prefatum Nestorium  per epistolam ab ipso sanctissimo presule scriptam, rationabiliter asseuerat fuisse damnatum. Epistola quoque sancti Leonis pape adeo apud omnes orientales episcopos exstitit uenerabilis, ut hanc columnam orthodoxie uocarent; et omnes in ea presules Constantinopoleos Anatolio precedente subscriberent: ita ut Chalcedonensis magna synodus nil diffinisse, nil respuisse, nil suscepisse, nisi quod uel illa, uel uices apostolice sedis ibi reseruantes diffinierunt, proiecerunt, uel admiserunt, penitus agnoscatur, et  prima ruina Dioscori, qui epistolam sancti Leonis recitari prohibuit, exstitit, dum sic aiunt: Nos igitur considerantes et uniuerso orbe factas tempestates, et  causam inquirentes huius rei auctorem comperimus Dioscorum quondam Alexandrinorum episcopum, primum quidem, quia epistolam a sanctissimo archiepiscopo senioris Rome Leone directam ad sancte memorie Flauianum quondam Constantinopolitane urbis episcopum recitari prohibuit. Sed quid per singularum concilia synodorum immoremur, cum in omnibus illis semper ab apostolica sede scriptum prolatum, et ordine preponatur, et auctoritate scripturis ceteris antecellat? Quod si sublimitatis tue non latuit sapientiam, oportebat ut etiam ipsa diebus suis talium sequeretur exemplorum uestigia.

Sed tandem aliquando ad ostendendum partim falsata in epistola nostra loca, opitulante Domino, sicut premisimus, accedamus: partim uero dicimus,  quoniam prolixitatem uitantes, eadem commemorare per singula recusamus, quandoquidem nec in his, que de uenerandis imaginibus per eamdem locuti sumus epistolam, tenor styli nostri, uel intentionis exstiterit obseruatus. Siquidem cum nos inter alia commemorassemus, quod multoties conuentus factus fuerit sanctorum Patrum, a quibus et deliberatum, ac obseruatum exstiterit, qualiter absque Romane sedis, Romanique pontificis consensu nullius insurgentis deliberationis terminus daretur. Hoc uidelicet de maioribus duntaxat Ecclesie negotiis nos innuentes, quod et ueraces historie, et synodalia gesta sepe diffinitum, sepe et factum fuisse testantur: uos erasistis absque, et interposuistis  cum, significare scilicet attentantes: Deliberatum fuerat a sanctis Patribus, ut cum sedis apostolice, et ecclesie uestre consensu omnis rei finis debeat omnino proferri: cum hoc fieri semper nulla ratione ualeat, nullo prorsus exemplo gestum patescat, presertim cum hec apostolica semper sedes in sana doctrina perstiterit.

uestra uero ecclesia  infirmante capite sepe languerit: ac per hoc ista nequiuerit ascire quouis modo consensum, cuius pessimum exsecrabatur non immerito sensum. Deinde cum nos exprobrantis affectu per eam causari uideamur, pro eo quod cetus conueniens Constantinopolim sine Romani consultu pontificis Ignatium proprio priuasset honore, quod nusquam  nimirum de Constantinopolitano presule nisi fortassis ab hereticis absque Romano papa factum fuisse recolitur: uos hoc commutastis dicentes, quod in nos prius a uobis fieri non debuisse non scripsissemus, tanquam uel nos postea id fieri censuissemus: aut tanquam nos legatos nostros non ad audiendam solummodo et nobis referendam Ignatii causam, sed ad diffiniendam Constantinopolim miserimus, cum nonnullis in eadem epistola interpositis inueniri queat, quod depositionis eiusdem consacerdotis nostri censuram non terminari, sed tantum perquiri, et nobis significari ad diffiniendam auctoritatem apostolicam [forte, auctoritate apostolica, HARD.] luce clarius decreuerimus. Nam si nos pro diffinienda controuersia fratris nostri. Ignatii tunc legatis nostris quidquam  precepimus, uel eum damnationi subiici decreuimus, ut quid ne sententiam diffinitiuam suscipere [forte, susciperet, HARD.], licet non digne nec legitime decertauerint, attamen quantumcunque et quomodocunque contradixisse, ac ne deponeretur, restitisse probantur. Siquidem  in epistola uestra ex ore uestro didicimus, quomodo illi non solum consensum noluerunt ipsius prebere damnationi, uerum etiam qualiter, ne tantum piaculum a uobis in eum committeretur, interdixerint: que profecto et ipsi minime contradicerent, si ut depositioni eius interessent, nos sibi mandatum tribuisse re colerent, et uos postea nisi illos preter iussionem nostram fecisse clare sciretis, eos et uobis commendare, et super huiusmodi  noxa transgressionis excusare nullo modo studeretis.

Iam uero si dicitis, quam ob rem illos deposuerimus, cum eos in damnatione sepe fati patriarche consentire noluisse tam manifeste sciamus, respondemus, quia nichil illis bonum profuit inchoasse, et in bonitate minime perdurasse, Quoniam qui perseuerauerit usque in finem, hic saluus erit . Quid enim proderit alicui pro ueritate primum quidem impetum dare, et post paululum aut suasionibus, aut terroribus, aut alio quolibet uitio a ueritatis tramite declinare? Porro si uitalis et Misenus, de quibus supra diximus, a beato Felice papa honore pariter et communione priuati sunt, qui ad  talia uel impulsi dilapsi sunt; quanto potius isti pari debent ultioni succumbere, qui parem quidem preuaricationem, sed non pares, imo nullas penas sicut illi quondam perpessi sunt. Post hec autem quidquid de iam fati fratris et comministri nostri Ignatii tyrannica repulsione, quidquid de inconsiderata et inuidie plena in eum prolata sententia, quidquid de uiolatis paternis diffinitionibus, quidquid de Photii scripseramus irregulari promotione, saltu quodam astutie transcendentes, etiam sanctorum Patrum instituta, que sancti Spiritus afflatu sunt edita, ne ad concilii peruenirent notitiam contexistis, et ueluti in quodam silentii sudario ligata, in terra dum diuinitus attributa talenta fuerint, abscondistis, licet continuatim deueniendo in conspectu missorum  nostrorum et perquirendo Ignatio. Quamobrem traditam sibi plebem, et constituta decessorum meorum spreuerit, que nos post multa scripsimus, dictis superioribus conglutinaueritis. Non tamen que nos confestim subintulimus, passi estis ad cognitionem Ecclesie Constantinopolitane, uel ad synodi auditionem perferri.

Subintulimus quippe nos post illa uerba ita continuo prosequentes: Et in hoc agendum subtili examine a nostre iussionis legatis depositionis eius censura perquiratur: quatenus inquirentes inuenire queant, utrum canonicus tenor in eadem obseruatus fuerit, uel non manifestum existat; ac deinde cum nostro presulatui significatum fuerit, quid de eo agendum sit, apostolica sanctione diffiniamus, ut  uestra ecclesia, que tantis quotidie quatitur anxietatibus, inuiolabilis deinceps et inconcussa permaneat: sed uos hec, ut pretulimus, occultantes, a piorum, qui fortassis illic habebantur, notitia subduxistis.

Ad nichil plane aliud intendentes, nisi ut non tenebrarum opera manifestatione lucis arguerentur, et ut nos his que illic irrationabiliter acta fuerant, dum nostra scripta tacentur, consensum prebuisse reputaremur. Probat hoc precipue post multa utilia, que ibi non utiliter corrupta, uel defraudata sunt, nouissimus eiusdem epistole locus, in quo nos quidem legatos nostros commendantes, amplitudinem tuam deprecati fueramus de ipsis inter alia dicentes: Et cum in conuentu Ecclesie sederint pro ecclesiasticis  diffinitionibus, nichil a uobis, uel ab aliis alicuius contrarietatis impetum sentiant: uos uero protinus subintulistis, quasi nos his continuatim subiunxissemus perhibentes: A nobis enim que huiusmodi sunt dispositionis et statuta sunt et diffinita.

Hoc precepto uestra utinam placens Deo sagacitas innuere uolens quecunque a legatis nostris statuta fuerunt et diffinita, nos statuisse, uel diffinisse per omnia dignoscamur; qui tamen scriptus uersiculus, nec a nobis prodiit, nec eis  diffiniendum siue scripto, siue uerbo terminare quidquam, uel deliberare precepimus. Ita esse que  diximus superius a nobis annotatis sententiis, testificantibus exemplaribus eiusdem epistole nostre ubi nos deprauata reiacent affatim edocentibus. Nam si nos ideo missos nostros destinassemus, ut uice nostra Ignatii essent negotii iudices, quemadmodum uos pretenditis, qui latrocinale illud concilium, in quo Ignatius deponi putatus est, iudicium nostrum scribentes asseritis. Ante totius litis motionem, atque ante omnis initium controuersie sedem ei propriam restitui procul dubio censuissemus, ut legitime nimirum reciperet quod nulla lege dictante perdiderat, atque per ecclesiasticum canonem resumeret quod illi potentia secularis ademerat: quatenus sic deinde propria sede, necnon et omnibus suis ante receptis, uiribusque resumptis  restitutus iam et armatus, cum accusatoribus suis certaminis campum, et litigii conflictum posset arripere. Quod cum in mundanis negotiis legibus tuis fieri censeas, imperator, multo magis ut in ecclesiasticis atque diuinis obseruaretur pietas tua debuit preuidere.

Sed hec nos ex innumeris studio ueritatis defalsate memorate erebrius epistole nostre dilectionibus summatim tetigisse sufficiat. Cetera uero  per legatos nostros, quos ad diuinitus protectum imperium tuum ecce direximus, inspectis immutilatis exemplaribus, que illis tranquillitati tue demonstranda tradidimus, facile potes agnoscere. Quamobrem et nos quoque dilectionem tuam paterno salutantes affectu deprecamur, et per  Deum, in cuius manu corda sunt regum, enixius obsecramus, ut eamdem ipsam epistolam, quam glorie tue per longe superius memoratos Rhadoaldum et Zacariam misimus, his presentibus missis nostris monstrare, atque ad collationem cum exemplaribus, que eis dedimus, faciendam mora sufficiente accommodare digneris: quatenus per hoc scire ualeant, utrum sic eadem epistola in sua penes uos integritate maneat, quemadmodum exstiterat a nobis tue sublimitati directa: an a quoquam fuerit postmodum ad superius annotatas deprauationes perducta.

Et siquidem per uestratum aliquem tantum nefas patratum est: quoniam apud Grecos  familiaris est  ista temeritas: miramur, et modis omnibus obstupescimus, si regius excellentie tue honor, qui iudicium diligit, ad tantum potuerit dedecus incuruari, cum ad hoc magis diuinitus ordinatus sit, ut deprauata corrigat, et falsata pristine ueritatis honestati restituat; aut enim iusta fuerunt que misimus, sicque consequenter oportuit ea seruari, aut si iusta putata non sunt, in quo iusta non fuerint, per aliud saltem scriptum exponi uel nobis referri, et summa ratione debuerunt patenter ostendi. In nullo tamen horum oportuit ea uel ecclesie que apud uos est, cognitione priuari, uel aliqua falsitatis deprauatione fraudari.

Porro si tue mansuetudinis postposita notitia hoc  immane sacrilegium gestum est, nichilominus immensa admiratione ducimur, et quia tantum imperium illud potuit, et tantam fraudem perferre iure dolemus. Denique sacrilegium non immerito commisisse dicendus est, qui scripta pietatis fidelium, atque pii principis notioni uel subducit, uel a sui ueritate submouens uelamento prestigiorum suorum obnubilat. uerumtamen nos quomodocunque falsitati, uel deprauationi eadem sit epistola submissa, grates innumeras agimus Deo, cuius inspiratione et fidelia eius exemplaria penes nos retinuimus, et cuius permissu qui hec uel authenticam ipsam scripsere superesse noscuntur.

Nos autem Ignatii fratris et cepiscopi nostri priuationi quocunque discrimine, priusquam a nobis  specialiter ad iterationem eius perducatur negotium, quia nec hactenus consensimus aliquando, Deo nos confirmante, nullo modo consentiemus.

uerum non ita iustificamus eum, ut nichil hunc reprehensione dignum admisisse dicamus, pro quo fortasse merito poterat, legitima discussione facta, quodlibet canonice iaculum pati sententie; cum scriptum in apostolicis litteris confiteamur, dicentes: In multis offendimus omnes ; et rursus: Si dixerimus quia peccatum non habemus, nos ipsos seducimus, et ueritas in nobis non est ; sed ita uolumus, et ita decernimus istius modi pontificem digna pro factis recipere, ut sacerdotale decus penitus non uilescat, nec tam facile pontificalis apex  terra tenus incuruetur. Ita, inquam, uolumus, et ita decernimus hunc, imo quemcunque pontificem iuste subdi sententie, ut non a secularibus quibuscunque iudicetur, non tyrannice propellatur, non ante audientiam ecclesia sua priuetur, non ab inferioribus, sed a maioris auctoritatis personis recti calculi sententiam consequatur. Ita denique uolumus, et ita decernimus istius, imo uero cunctorum sacerdotum causas examinare, culpam suam punire ut paternos terminos non transgrediamur, sacros canones non conculcemus, nec decretalia sedis apostolice constituta, quibus Ecclesia tota fulcitur, atque munitur, quoquomodo uiolemus.

Ad extremum ita uolumus, et ita decernimus, pontificem qualiscunque sit, iudicari: ut ecclesie,  cui preest, iura nulla temeritate, nulla presumptione frangantur. Nullum quippe poterit Ecclesie ius dignum seruari, si presul eius a quibuslibet, uel quandolibet, aut quomodolibet impetatur, et pro libito cuiuscunque tanta facilitate pellatur. Quod cum ita sit, non possumus interim fratrem nostrum Ignatium, qualiscunque sit, non inter sanctissimos et beatissimos patriarchas connumerare. Qui licet apud uos sit tot opprobriis, tot persecutionibus fatigatus, a nobis tamen nonnisi qualis a decessoribus meis habetur, creditur et ueneratur; nullo quippe nostro examine alicuius criminis reus, nullo est, nostro speciali iudicio repertus obnoxius: ac per hoc  nulla sententia condemnandus  aut a nostri Ecclesieque nostre communione collegii sequestrandus, aut aliquibus, nisi honorabilibus uocabulis appellandus. Sed nec in Photii sacerdotali prouectu, prestando fauore in uota condescensionis nostre modo quolibet inclinabimus. [a 1Kb] Ergo tranquillitas tua litterarum saltem nunc tenore cognoscat sedem beati Petri apostoli in neophyto et mecho, et Constantinopolitanorum Ecclesie inuasore Photio, olim iusteque damnato, ac nichilominus presentia synodali nuper eliso, communionis nunquam, nisi a preuaricatione cessauerit, prebituram esse consensum.

Qui, ut cetera nunc omittamus, a Gregorio Syracusano uel ceteris schismaticis institutus, imo destructus, contra omne fas alterius presidere non  potest Ecclesie. Nam merito destructus esse creditur, qui a destructo edificari sperans, etiam si qua alia bona fortassis habuit, nimie presumptionis eius temeritati communicans, perdidit. Nam Gregorius quomodo quemquam edificare poterat, qui multipliciter iam noscebatur elisus? Quomodo quemquam in aliquo ecclesiastico poterat ordine stabilire, qui Ecclesie unitatem scindens, ipse iam uidebatur omnino deiectus? Sicut enim ligatus ligare, et deiectus deiicere non potuit, sic destructus construere, et elisus quemquam ordinare nequiuit. In summo quippe status sui oportet eum uigore consistere, et firmis inniti per omnia basibus, qui alterum uel prosternere uel conatur statuere.

 Gregorius ergo, qui canonice ac synodice depositus et anathematizatus erat, quemadmodum posset quemquam prouehere uel benedicere, ratio nulla docet. Igitur nichil Photius a Gregorio percepit, nisi quantum Gregorius habuit; nichil autem habuit, nichil dedit. Per eorum quippe, ut legitur, manus impositionem et inuocationem dabatur Spiritus sanctus, qui nouerant mundas ad Dominum manus leuare. Ceterum Gregorius, qui transgressor factus est legis, ad iracundiam sui magis quam ad consecrationem alicuius Spiritum sanctum per impositionem sue manus sine dubio prouocauit, etiamsi is qui ordinandus erat, nullas alias haberet sibi regulas obuiantes. Hinc enim scriptum est: Qui obturat aures suas ne audiat legem, oratio eius erit  exsecrabilis . Si exsecrabilis, utique et non audibilis; si non audibilis, ergo inefficax; si inefficax, profecto Photio nichil prestans: nimirum qui uulneratum caput per illam manus impositionem potius habere dignoscitur. Porro si pretendit iniuste ab Ignatio se fuisse depositum, quid de omnibus qui in synodo illo tempore conuenerunt, sententiamque in eum protulerunt, perhibebit? Quod si et illos iniuste fecisse dicere presumit, quare cum eis nunc communicat, et quosdam eorum sacerdotio dignos existimat? Quos tamen recte prius non iudicasse reprehendit, et sententie quam protulerunt, eos secundum se debere succumbere non nescit? Sed  uideamus quorum iudicio uel quorum auctoritate Gregorius post depositionem et anathema, honorem episcopatus presit [presumpsit], uel officium pristinum recepit. Omnes enim illum et depositum norunt et anathematis uinculis obligatum ac per hoc totius Ecclesie communione priuatum. Iam uero si dixeritis quia ipse sibi Gregorius et honorem resumpsit, et pristinum officium recepit, audite quid Apostolus dicat: Nec quisquam sumat sibi honorem, sed qui uocatur a Deo tanquam Aaron: sed et Christus non semetipsum clarificauit, ut pontifex fieret . Sed et uenerabiles Antiocheni canones precipiunt: Si quis episcopus damnatus a synodo, uel presbyter, aut diaconus a suo episcopo, ausi fuerint aliquid de sacro ministerio iuxta precedentem  consuetudinem contingere, siue episcopus sit, siue presbyter aut diaconus, nullo modo liceat ei nec in alia synodo restitutionis spem aut locum habere satisfactionis: sed et communicantes omnes abiici de Ecclesia, et maxime si posteaquam didicerint aduersus memoratos prolatam fuisse sententiam, eisdem communicare presumpserint. Carthaginenses quoque regule excommunicatum qui ante audientiam communicare tentauerit, ipsum in se damnationem protulisse manifeste denuntiant. Si ergo secundum Apostolum nemo sibi honorem accipit, et Christus non se clarificauit ut pontifex fieret, qui omnes cum Patre et Spiritu sancto glorificantes se glorificat, et ipse est pontifex, de quo rursus idem dicit Apostolus: Talis decebat ut nobis  esset pontifex sanctus, innocens, impollutus, segregatus a peccatoribus, etc. .

Et si episcopus, qui damnatus a synodo est, iuxta sacros canones, si ausus fuerit aliquid de sacro ministerio iuxta precedentem consuetudinem contingere, et ante audientiam communicare, ipse in se damnationem protulit; ita ut nullo modo liceat ei nec in alia synodo restitutionis spem, aut locum habere satisfactionis, sed et communicantes omnes abiici de Ecclesia; quanta putas Gregorius pena mulctandus est, qui post damnationem sui et anathema, in hec omnia commisisse probatur, id est, et super Christum se extulit, et quod ipse non fecit, iste et honorem sibi resumpsit, et ut pontifex esset, se arrogantissime clarificauit, et ante audientiam  excommunicatus communicare et uetita usurpare presumpsit, et damnatus de sacro ministerio non solum aliquid, uerum etiam multa iuxta priorem consuetudinem tetigit? Quod certe Gregorius agere omnino non debuit, etiamsi nulla commissa existerent, pro quibus damnari potuisset, quoniam prelati iudicium semper inferioribus formidandum est, ne si ei non obedierint, licet ab eo fortassis iniuste ligentur, ipsam obligationis sue sententiam ex alia culpa, id est inobedientia, mereantur.

Igitur prelatos damnare indifferenter, oportet horrescere. Quicunque uero minoris auctoritatis  sunt, damnare sollicite caueant, ne maiorum suorum sententiam transgrediantur: alioquin licet iniuste nonnunquam damnati sunt, ex ipsa temeraria preuaricatione, culpa, que nondum forte perpetrata fuerat, et ultio, quam culpa necdum merebatur, procul dubio subsequuntur. Nihil quippe lignum uetitum in se mortiferum habuit; sed qui inobedienter ex eo comedit, mortem sibi et posteris propinauit: non quia lignum malignum; cum quod Deus fecit, totum fecerit bonum: sed quod mala sit transgressio, et nolenti subiici, per eam merito sit orta damnatio. Porro si dicitis, Gregorium ab imperio uestro, et ab antistibus fuisse receptum, percontari libet, o sapientissime imperator, quibus hoc documentis, quibus canonibus iubentibus agi rite  potest, ut hi qui abiiciuntur, ab aliis recipiantur? id etiam ueneranda et uniuersali synodo Nicena de utraque professione luce clarius inhibente. Nam a seculari potestate nec ligari, nec solui sacerdotem posse, manifestum est: et idcirco affatim approbatur Syracusanum Gregorium per imperialem tantummodo sententiam nullo modo ualuisse reconciliari [a 1Kb] .

Ubi si pontificum quoque sociatur assensus, querimus utrum precesserit an fuerit subsecutus? Si subsecutus est, nichilominus ad id reditur, ut absolutio a seculari potestate per precepta ualere non possit, pontificumque secutus assensus, adulationis uel terroris fuerit potius quam legitime sanctionis; si precessit, doceatur a quibus, et ubi ille sit gestus;  si secundum Ecclesie regulam celebratus, si a paterna traditione profectus, si maiorum more prolatus, si competenti examinatione depromptus, si ad maioris auctoritatis sedem quam illa est a qua Gregorius damnatione tenebatur obstrictus, secundum Ecclesie regulas est relatum, si ipse presul qui ligauit, absoluit. Si hec gesta non sunt, quo more, quo ritu Syracusanus Gregorius se gloriatur absolutum, cum nec a pontificibus ordine debito, nec ecclesiasticis legibus fuerit expetitus, nec a mundana potestate potuerit preter Ecclesie tramitem prorsus absolui? Iam uero si dicatis: Non ego absolui, sed a pontificibus ut solueretur postulaui: e contra illi multo magis a uobis postulare debuerunt, ut si eum uelletis absolui, legitima ecclesiastici  tenoris absolutio preueniret; et hec omnia que superius dicta sunt, secundum Ecclesie tramitem seruarentur, precipue cum non ab inferiori uel pari, sed a maiori persona, et, sicut ex apostolicis canonibus edocemur, solum ab eo qui eum sequestrauit, aut certe a prima sede iure possit absolui. Inferior quippe uel compar antelatum uel comparem, non annuente maiori, absoluere non potest. Sola igitur potior inferiorem conuenienter absoluit. Proinde inferioris loci pontifices eos quos potior suus obligauerat, sine prima sede absoluere non potuerunt.

 uerumtamen licet contra Nicenenses sacros canones prefatum Gregorium, qui abiectus fuerat, receperint, nunquam tamen eum a uinculo damnationis et anathematis exuerunt, quem absolutione preuaricatoria potius nexuerunt, et hunc, dum soluere nixi sunt, nodis maioribus dediderunt. Quin imo dum sententiam maioris contemnentes transgressi sunt, uel etiam suam tergiuersatorio consilio lenique sensu sibimet facti contrarii destruere sunt moliti, pari preuaricatione habentur innexi, et simili pena secundum apostolicos et nonnullos alios canones tenentur obstricti: ita ut communicantes expelli de Ecclesia iubeantur, ac per hoc, reos reum iustificare constat minime potuisse, nec ligatos ligatum soluere modo quolibet ualuisse. Ecce a quibus,  o Christianissime princeps, Photius est institutus. Ecce qualis est Gregorius, qui Dormitantius conuenientius poterat dici. Quamobrem cogita, fili carissime, tracta et tecum sedula meditatione perquire si stare Photius possit, etiamsi miris uirtutibus polleat, etiamsi omni scientia fulgeat, quando qui hunc statuisse tentauit, dudum iam cecidit; et uolens erigi cum conantibus se erigere, nunquam recuperaturus denuo ruit.

Consideret ergo diuinitus uester inspiratus apex quomodo Photius, etiamsi nichil aliud sibi iure ualeat impedire, queat in sacerdotali gradu persistere: quandoquidem institutor suus, cum hic ordinaretur, non solum sacerdotio, uerum etiam ipso carebat Christiano uocabulo; et sicut iam exposuimus, nec  damnatus iustificare, nec depositus erigere, nec ligatus potest quemquam per impositionem manus prouehere: impossibile est enim horum aliquid fieri. [b 1Kb] Iudicate ergo, mansuetissime imperator, cui potius obediendum est, Deo, an hominibus; iudicate cui potius resistendum sit, potestati quam in Petro Deus omnipotens ordinauit, quamque super cunctam Ecclesiam extulit, an ordinationi Gregorii Syracusani, cui dicendum est: ue homini illi, per quem in Ecclesiam Christi tot scandala uenerunt : quique olim, sicut ipsi scitis, a fratre et comministro nostro Ignatio et a synodo que sub eo erat, depositus est, et ut apostolica sedes in eius damnatione consentiret, ab ipso consacerdote nostro postulata est. Sed decessores mei beate memorie  Leo ac Benedictus, sedis apostolice moderamina seruantes, noluerunt sic unam partem audire, ut alie parti nichil penitus reseruarent: Unius quippe mediator non est. Quamobrem interim depositio ipsius a sede apostolica non suscepta, remansit infirma. Cumque idem Gregorius per legatum sue partis, Zacariam nomine, sedem agnouisset apostolicam in sua depositione nullatenus consensisse, non gratias egit, non a ceptis in iam dictum fratrem nostrum seuientibus contumeliis conquieuit; sed benignitate Dei et patientia sedis apostolice in superbia abutens, in ipsum uidelicet Ignatium patriarcham  suum rediuiua iacula impietatis irreuerenter exacuit; et eo superstite, neophytum in Constantinopolitanam Ecclesiam consecrauit; quin potius et aduersus sedis istius decreta contumax esse non destitit, qui pro se, non contra se ipsius ab ea decreta paulo antea data, tanquam ingratus non recolit, et ueluti tergiuersator arma preparat aduersus arma sibi tutelam salutis non modice conferentia, et murum destruere nititur, qui ne ipse destrueretur fortissime custodiuit. Et agit nunc, quantum in se est, ut ea statuta prorsus habeantur inualida, que cum ipse his egeret, supplex petebat, et ut fortiora essent adamante, submissus optabat, atque ut sibi auxiliarentur, humiliter implorabat; necnon et contra ea repugnanter forsitan tyrannos  et sacrilegos iudicabat. Nisi enim sedes apostolica ei parceret, ille quomodo correuerendissimum Ignatium posset destruere, brachium non haberet. At ille usus est sedis apostolice bonitate in malignitate, et beneficium in patris sui conuertit exitium.

Dicite igitur, o imperator, obsecro, cum ita sit, quomodo non debeamus nos Ignatium non adiuuare? aut usque ad audientiam, quantum in nobis est, indemnem non penitus conseruare? uel quomodo non possimus Gregorium, et hos qui ex parte ipsius sunt, merito condemnare? Quando Ignatius, nisi a nobis esset impeditus, sic illos canonice forsitan sterneret, ut et eum nullo conamine potuissent impellere: isti qui non nobis heserunt, quos  in adiutorium suum habere promptissimos meruerunt, nec a nobis consilium acceperunt, ut hi cum patriarcha suo uel canonice iudicari potuissent, sed uires suas a nobis ne frangeretur seruantes, eas aduersus eum protinus prepararunt. Undique perpendite quantum nos nunc Ignatio debitores sumus, qui sibi obstaculum et inimicis eius facti sumus defensionis umbraculum; quamuis nos non ideo iudicium istorum distulerimus, ut ei nocendi iacula prepararent, sed ut sic sententia in hos prolata ualetudinem haberet, ut a nobis examinatio precederet; et rursus sic ab istis in eum obiecta penitus coram nobis admitterentur, ut partis Ignatii persona uocata uel conuicta nostre presentie non deesset.

 Quamobrem dilato parumper iudicio, et infirmata sententia, missum est utrique parti, sedis apostolice presulis presentandum obtutibus, ac etiam, ut par est, subiiciendum diffinitionibus: sed dum pars Ignatii properando disponit iter, ab hostibus eius uiribus resumptis, non iam fidem apostolicam petentibus, non Petri memoriam facere dignantibus, Ignatius trahitur, impellitur et innumeris malis affectus ab Ecclesie regimine sequestratur. Et hoc totum factum est eo quod predicti pontifices utrique parti equitatem seruantes, et utriusque lateris audientiam postulantes, Ignatii non firmando sententiam, imo uero interim infirmando, inimicis eius quodammodo manum porrexerint, dum nimirum  sententiam in eos prolatam non interim auctoritate sedis apostolice roborauerint, sed usque in presentiam eiusdem apostolice sedis differri decreuerint.

Quamobrem, carissime fili et laudabilis Auguste, quia quasi per nos inuenta est Ignatii deiectionis materia, idcirco preter id quod frater adiuuari debet a fratre, preter id etiam quod Petro cuius in terris, licet indigni, uicem gerimus, Christi oraculo peculiariter dicitur: Et confirma fratres tuos , etiam hoc specialiter dicitur eum non solum adiuuare et confirmare, uerum etiam sicuti ipsi potestis aduertere, totis nos pro illo uiribus oportet per omnia disceptare; ut uidelicet totum in illo funditus aboleatur, quod per nos ledendi fomitem  aduersariis eius reperientibus, ei uiolentiam inferri monstratur; totumque recipiat, Christo propitio, quod, dum nos moderate ac regulariter gerimus, ipse preiudicialiter amisisse dignoscitur. Quoniam et prefati decessores nostri, Leo scilicet et Benedictus, beate recordationis pontifices, si tale quid diebus eorum Gregorius uel complices eius patrassent, uidelicet ut abusi tanto compassionis et patientie sedis apostolice circa se beneficio in Ignatium manus suas iniecissent, ut aduersus eum, ipsis sanctis presulibus inconsultis, linguas suas taliter exacuissent; profecto eos tanquam ministros inquietudinis, et ipsos se sole clarius obnoxios ostendentes, sine quauis retardatione protinus condemnassent, et tantum piaculum impietatis eorum  destruere ardentissime studuissent. Sed quia illi diuina uocatione ab hac conualle lacrymarum subducti sunt, hanc tyrannidem nondum intuentes, nos debemus in eorum labore succedere, qui successimus in honore, in cuiusque tempore crudelitas, que diebus ipsorum cepit radices mittere, consummata perpatuit. Proinde nos, primo quia sedis apostolice de tota Ecclesia fas habentis iudicare, moderamina retinemus; secundo quoniam fratribus iniuriam passis subuenire debemus; postremo quia, sicut iam diximus, oportet nos in eorum labore succedere, in quorum successimus pontificatus honore: quemadmodum ipsi decessorum suorum exempla secuti sunt, et operis eorum strenui cultores inuenti sunt; quod ipsi profecto agerent adiuuante  Domino, habentes, quemadmodum illi, eiusdem zelum iustitie, seu priuilegium dignitatis, nos studiose perficere procurauimus, nimirum quod omittere procul dubio, sicut nosse cunctis clare tribuitur, non ualemus.

Sed dicis, o imperator, etiam sine consensu nostro Photium et ecclesiam retenturum, et communionem Ecclesie habiturum, Ignatium uero nichil per nos meliorationis penitus adepturum. At nos e diuerso credimus quod Ecclesia Christi sacros canones et precipue Nicenos non tradat obliuioni, precipientes uidelicet ut hi qui abiiciuntur, ab aliis non recipiantur. Credimus etiam quod diu membrum incolume non subsistat herens membris capiti  non herentibus. Postremo credimus quod cetera membra, si tamen affectant uiuere, caput quandoque sequantur. uerum in omnibus his, secundum Apostolum, non uolentis, neque currentis, sed miserentis est Dei ; et ideo pro labore pietatis moras ullas, roborante nos Deo, minime fastidimus, quia etsi nostrum est currere, diuine tamen est potestatis, quando ei placuerit ad palmam perducere.

Quod autem facere apostolicam sedem decuit, sicut ad omnes orthodoxos Ecclesie catholice scripsimus, strenue fecit: Dei uero est cepta perficere. Nam nos uomere quidem lingue terram proscindimus mentium et in ea uerborum semina spargimus, Deus autem potens est illi et sui rore  [f., rorem] Spiritus infundere, et augmento gratie fecundare, atque eorum quanta et qualia uult, et quomodo uult, ad uberem et multiplicem fructum perducere: quoniam nos, etsi agri Dominici cultores sumus, attamen neque qui plantat est aliquid, neque qui rigat, sed qui incrementum dat, Deus .

uerum his ita se incunctanter habentibus, constat eos qui semel a sedis apostolice presulibus perculsi sunt, sententia illius hodieque constringi, ita ut eorum nonnullos quidem prolata contra se iudicii tela principum tegmine munitos non statim sauciauerint, quandoque tamen medullitus penetrauerint, nonnullos autem etiam post mortem susceptam cunctis exsecrabiles omnino reddiderint. Quotquot autem in  ipsa communione sedes apostolica tenuit, aut dum uiuerint ab Ecclesia sunt uniuersali recepti, aut postmodum ab ea summa celebritate retenti. Preterea illos in quorum damnatione non consensit singulari prerogatiua dissoluit. Que ut manifestius prudentia tua cognoscat, ex his pauca commemorare studebimus. Primo quidem clauiger celi Petrus et primus sessor sedis istius, Simonem Magum non ferri sed lingue mucrone prostrauit. Sed ille principum utens uirtute non solum in nequitia sua permansit, sed et male moriens, sui causa, in eiusdem damnatoris sui mortem principes inflammauit. Deinde cum Asiani omnes inter ceteros, euangelista Ioanne auctore, quarta decima luna cum Iudeis putarent Pascha celebrandum [a 1Kb] , hos presul meritis  et nomine uictor a communione collegii separauit. At illi omnes cum nonnullis Ecclesiarum presulibus non solum huic manus minime prebuerunt, uerum etiam pertinacie redarguerunt. Felix quoque papa Constantinopolitanum Acacium non solum deposuit, uerum et insolubilibus anathematis uinculis innodauit [b 1Kb] . Sed adeo est contemptus, ut idem Acacius, mundi dilectorum tuitione protectus, etiam nonnullis Romanis pontificibus decedentibus, et officio sacerdotali iuxta precedentem consuetudinem fungeretur,  et exceptis paucis, omnium Orientalium communione frueretur. Porro Agapetus apostolice sedis presul Anthimum Constantinopolitanum similiter antistitem condemnauit [c 1Kb] , et in loco eius ordinauit Mennam, pro quo uidelicet Anthimo Siluerius et uigilius Romani pontifices ab Augusta Theodora multa incommoda, sed et discrimina sunt perpessi: sed ad restitutionem eius nullatenus inclinati.

His ergo de pluribus sedis apostolice magnis et preclaris rectoribus carptim commemoratis, quid mirum si nos pro Photio contemnimur, cum uideamus apostolorum principem pro ueritate contra Simonem defensa etiam mortem subire? quandoquidem, licet sero, licet post multos sudores,  quandocunque tamen mundus totus ea defendit que Petrus contra Simonem defendisse dignoscitur, ea damnat que illum damnasse describitur.

Quid autem mirum si nobis pro ecclesiastica correctione laborantibus manum non datis, sed et duritiis redarguitis? cum uideamus uictorem papam et martyrem, qui ideo uere uictor est, quia martyr pro ecclesiastica traditione, pena a totius Ecclesie presulibus pertinacie redargutum: quandoquidem Ecclesia tota nunc cum illo sapit, et quod fecit laude predicat dignum. In quo animaduertendum quia si tunc ille pro iustitia tanta seueritate non uteretur, sicuti nonnulli hortabantur episcopi, hactenus fortassis error ipse mansisset, precipue cum  etiam eo tanto zelo succenso, usque ad Ephesinam priorem in aliquibus perdurasse synodum legerimus. Quid preterea mirum si sedes apostolica diebus tuis paruipenditur, nec ab imperio tuo tibique subiectis auditur? cum uideamus sanctum Felicem adeo ab imperatoribus predecessoribus tuis contemptum, ut ab eo anathematizatum Acacium ita sua protectione munirent, ut et sede Constantinopolitana dum uixit abuteretur, et in perfidia sua mala moreretur. uerumtamen propitio Christo, sedis apostolice pontificibus indefesse certantibus, a catholicis iugi fatigatione remota, tandem aliquando a sepe fati beati Felicis sententia, id est Ecclesia [f., sententia est Ecclesia, HARD.] tota conuersa. Et quia predictus Acacius non est inuentus superstes, consequenter  nomen eius in Ecclesia taceri sancitum est [d 1Kb] . Sed et tu, imperator orthodoxe, de ipso nunc cum sede apostolica sapis, qui si illo tempore fuisses repertus, pro eo contra eam et in hac causa fieres fortassis accensus.

Ad extremum, quid mirum si pro deiectione Photii nobis minaris, quando antecessores tui principes pro Anthimo iam dicto predecessores meos usque ad confessionem persequendo perduxerint? uerumtamen, licet diutissime laborauerint, seuierint,  et tot diras aduersus eos afflictiones commouerint, sententiam tamen eorum mutare uel Anthimum reuocare ad pristinum statum nullo modo potuerunt: qui licet tarde, quandoque tamen et ipsum Anthimum, et sensus eius cum sede apostolica sapientes detestati sunt, et Mennam uirum sanctum, ab ipsa promotum, non sicut uestrates falso autumant, sed cum ea hunc digne recipientes ueneranter amplexi sunt. Quis uero tunc uidens Petrum uel successores eius, Simonem prefatosque preuaricatores tam fortiter debellare, non poterat indignari, et eos tanquam insensatos efferri penitus arbitrari, presertim cum pro eisdem perfidis totus preter paucissimos aduersus illos cum principibus suis pugnauerit orbis? Sed quia ueritas tegi funditus humanis non potest conatibus, et prefati, quin  et alii sancti summique pontifices spe freti, que non confundit , tot labores arripuerunt, idcirco sol iustitie radios suos fortasse mittens et nebulam dissipauit erroris, et ueritatis paulatim lumen ostendit: sicque demum quantum illi defensores Ecclesie recte sapuerint, et isti nequiter oberrauerint, tandem euidenter innotuit. Ita quoque et nos, ut uerbis egregii loquamur Apostoli: Habentes eumdem spiritum fidei quem et patres nostri, sicut scriptum est: Credidi propter quod locutus sum , et nos credidimus, propterea quod et loquimur; et confidimus, quoniam qui Abraham contra spem dedit filium, potens est nobis pro Ecclesia sua laborantibus et incrementa spiritalium  frugum donare, et earumdem frugum uberem fructum multiplicare.

Unde dicito, quesumus, o imperator piissime, cuius prolixitatis inobediendia, uel cuius multitudinis insolentia, aut cuius potestatis excellentia, nos ab hac fide uel spe debeat aut ualeat saltem parumper auertere? Presertim cum beatissimus iam designatus exclamet Apostolus: Est, inquiens, fides sperandarum substantia rerum, argumentum non apparentium ; et rursus: Spes, ait, que uidetur non est spes; nam quod uidet quis, quid sperat? si autem quod non uidemus speramus, per patientiam exspectamus .

Hac igitur fidei sue spe certificati, fili carissime,  nos quidem de percipienda mercede laborum  nullatenus dubitamus. De te tamen, tanquam de dilectissimo filio, uehementer ingemiscimus et tristamur, quoniam non priorum uestigia, sed prauorum principum exempla sectatus apostolice et prime in toto orbe terrarum sedis edicta, peruersorum hominum suasionibus illectus, atque decreta postponis, et anathematis obligamenta, quibus persecutores Ignatii comministri nostri, Photium uidelicet, qui post depositionem nimis multa de ministerio sacro contingere iuxta precedentem consuetudinem ausus est, et fautores eius regulariter  irretiuit, contemnis, et quasi minus Christianus temere paruipendis.

Quod quantum sit a pio intellectu remouendum, et a fidelium cordibus exsecrandum, eximius presul nostre sedis moribus et nomine Gregorius ostendit, cum de hoc scriberet, dicens : Si sunt qui certissime talia sentiunt uel tenent, quia Christiani non sunt, dubium non est eos, que et ego et omnes catholici episcopi, atque uniuersa Ecclesia anathematizamus, quia ueritati contra sentiunt, contra loquuntur. Et rursus: Ipsi, inquit, sibi testes sunt, quia Christiani non sunt, quia ligamenta sancte Ecclesie uanissime estimant conatibus soluere, ac per hoc nec absolutionem sancte Ecclesie, quam prestat fidelibus, ueram putant, si  ligaturas eius ualere non estimant. Contra quos diutius disputandum non est, quia despiciendi per omnia et anathematizandi sunt, ut unde ueritatem fallere se credunt, inde in peccatis suis ueraciter ligentur.

Sed si forte dicis non debuisse nos tam concite audita dicta credere, nec tam ad proferendam sententiam esse procliues, noueris, o imperator, hoc rationabiliter posse dici, si culpa cum clamore, quemadmodum Sodomorum et Gomorrheorum, non esset: si que de Gregorio gesta superius intimauimus, tam in propatulo non exstitissent: si scripta uestra, que apud Constantinopolim contra consacerdotem nostrum Ignatium, uel circa Photium, imo uero per Photium, gesta sunt euidenter, nullatenus  indicassent: uel si legatos nostros et epistolas pietas tua benigne suscepisset, uel si susceptas ausu temerario nemo fallacia deprauasset, et illa ab earum ueritatis tenore nullatenus amouisset. At ubi piaculum non solum cum uoce, sed et cum clamore commissum est, et sanguis insontis fratris, sicut hactenus, clamabat ad Deum de terra, et uestrates, iuxta quod per prophetam de reprobis exprobrantis effectu [affectu] perhibentur, peccatum suum quasi Sodoma predicauerunt, nec absconderunt ; postquam scripta quoque uestra, id est peccatum [f., ipsum peccatum, HARD.] consummatum, liquido demonstrarunt, postquam etiam missos nostros auersatos a colloquio fidelium, et iussis nostris auersos, et epistolas nostras occultatas atque falsatas  agnouimus; quid potuimus consultius uel cautius agere, quam, ne ut magis ac magis scelus ut cancer serperet, id funditus exstirparemus; et, ne ut [f., ut ne, id.] desides et negligentes iudicaremur, pro domo Dei celerem feruidumque zelum ostenderemus? Preter hec autem, quia falso diuulgati fueramus nos uel Ignatii depositioni uel Photii promotioni consensisse, idcirco ueloci studendum esse satisfactione, et Christi Ecclesiam de hoc certificare iure preuidimus.

uerum, quemadmodum audita crimina non facile credi, sed cognita sine tarditate puniri debeant, sanctus iam nominatus papa Gregorius et magister egregius, sapienter edocet dicens : Peccatum cum uoce, culpa est in actione; peccatum uero etiam cum clamore, est culpa cum libertate. Sed quid hoc exemplo nisi nos admonemur ne ad proferendam sententiam unquam precipites esse debeamus, ne temere indiscussa iudicemus, ne quelibet mala audita nos moueant, ne passim dicta sine probatione credamus, quod profecto perpetrare pertimescimus, si auctoris nostri subtilius facta pensamus. Ipse quippe ut nos a precipitata sententie prolatione compesceret, cum omnia nuda et aperta sint oculis eius, mala tamen Sodome noluit audita iudicare, qui ait: Descendam et uidebo utrum clamorem qui uenit ad me, opere compleuerint, an non est ita, ut sciam . Omnipotens itaque Dominus, et omnia sciens, cur ante prouocationem  quasi dimittit, nisi ut grauitatis nobis exemplum proponat, ne mala hominum ante presumamus credere quam probare?

Ecce per angelos ad cognoscenda mala descendit, moxque facinorosos percutit, atque ille patiens, ille mitis, ille de quo scriptum est: Tu autem, Domine, cum tranquillitate iudicas ; ille de quo rursum scriptum est: Dominus patiens est redditor , in tanto crimine inuolutos inueniens, quasi patientiam pretermisit, et diem extremi iudicii exspectare ad uindictam noluit, sed eos igne iudicii ante iudicii diem preuenit: et ecce malum et quasi cum difficultate credidit, cum audiuit, et tamen sine tarditate percussit, cum uerum cognoscendo reperit; ut nobis uidelicet daret exemplum  quod maiora crimina et tarde credenda sunt cum audiuntur, et citius punienda cum ueraciter agnoscuntur.

Nos igitur quomodo ad puniendum audita mala procliues aut precipites fuimus, quando, sicut longe superius diximus, antequam legati uestri, Arsa uir uidelicet illustris spatharius ac ceteri Romam uenissent, que apud Constantinopolim postea gesta fuissent ueraciter agnouimus, nos iam audita nec tamen credita penitus habebamus? Postquam uero iidem missi uestri ad sedem apostolicam peruenerunt, que auditu solo primitus didiceramus, patefieri coram nobis, et tota Ecclesia que apud nos est, manifeste ceperunt: nec tamen nos interim ad sui damnationem quo modo pertraxerunt.

 Postquam uero missi nostri, quos isthuc ad hec per ordinem ac subtiliter inuestiganda et pleniter inuenienda, seu uestre notitie ueraciter referenda destinaueramus, una cum Leone a secretis imperiali legato regressi sunt, et tam epistolam tuam quam cetera scripta de his que Constantinopoli gesta sunt, ab illo suscepimus et diligenter inuestigauimus, eosdem missos nostros una cum sancta synodo regulariter examinauimus, cuncta que gesta sunt, enucleanter didicimus, omne quoque dubietatis nubilum ex corde pepulimus, ac per hoc, docente magnisona Christi tuba, prefato scilicet papa Gregorio , quod supra meminimus, sicut audita  mala tarde credidimus, ita tot probationibus cognita, citius punire necessario precurauimus; et hoc rite: nam ad cognoscendam et condemnandam impietatem Nestorii sancta Ephesina synodus solam epistolam eius, quam ad beatum Cyrillum scripserat, recitatam sufficere credidit. Quinta preterea synodus etiam iam mortuos Origenem atque Theodorum per eorum damnanda scripta non recte sapuisse repertos, anathemate percutit. Sanctus quoque papa Gelasius de damnatione Acacii uestre quondam urbis episcopi ad Dardanos scribit, dicens : Hic, si examinatio queritur, iam iudicio non erat opus, postquam litteris suis ipse confessus est. Christi preterea confessor papa Martinus Cyrum Alexandrinum, Sergium, Pyrrhum et  Paulum Constantinopolitanos, solis eorum in sua sacra synodo scriptis recensitis, damnationi contradidit . Hec ergo et tot predecessorum meorum exempla sequentes solemniter nos Photium et complices eius damnasse manifestum est, presertim cum ex uobis audierimus in scriptis Ignatium, qui merito christus Domini dicendus est, a subiectis et inferioribus suis sententie gladio transuerberatum fuisse, ac detrimentum dignitatis proprie pertulisse, quod apte secundum Dauid in Saule, quem dicit christum Dei, nuncupatur [a 1Kb] abiectus tamen a Domino iam dignoscebatur exhorruisse, Regum prodit historia, qui dum ex ore pueri Amalecite, etiam mendaciter dicentis, audisset quod occiderit Saulem, non alia certitudine requisiuit,  sed protinus hunc percussit, dicens: Sanguis tuus super caput tuum, os enim tuum locutum est aduersus te, dicens: Ego interfeci christum Domini .

uerumtamen quid opus est hinc multa prosequi, cum hodieque penes Ecclesiam Constantinopolitanam impietas ipsa uigeat, preuaricatio regnet, schismata multiplicentur? Porro si sententiam nostram exhorrescitis, et hanc alicuius ualetudinis esse putatis, ne illam formidetis tantum, quia in preuaricatores et contaminantes prolata est, quantum quia perpetuo constringit inobedientes, et nisi resipiscentes nunquam omnino resoluit: Quapropter, fili carissime et Christianissime princeps, quem cum omnibus imperio tuo subiectis alloquimur, auferte  malum de medio uestrum, tollite adulterum, tollite tyrannum et peruasorem Ecclesie; reddite fratri et cepiscopo nostro Ignatio Ecclesiam sibi diuinitus creditam, de qua uos illum ante omnem audientiam canonicam expulistis: reddite quod tulistis, et emendate pro Deo quod contra Deum egistis; relinquite malum, conuertimini ad nos et corrigemini: et liberati a malo, a nobis nullatenus diuidemini, quoniam nos non in Photium ideo sententiam tulimus quia homo est, quia Photius dicitur, sed quia est persona preuaricatrix, et quia uiuentis antistitis, et ea nulla ex parte legitime carentis, usurpauit Ecclesiam. Itaque malefactum quod in ea est et in  fautoribus eius punitur irrogatione sententie: que preuaricatio, quod maleficium si recedat, iam non erit illa persona, in quam sententia prolata est. Remanebit enim homo, et Photius, quem non damnat, inquantum homo est et hominis nomen censetur, sed inquantum preuaricator et malefactor est. Si ergo desinat esse preuaricator, sententia nostra in eo locum penitus non habebit: alter enim erit quam ille, cui illata sententia est, dum incipiet esse quod non fuit, uel non esse in quem prolata sententia est: nam quandiu in hoc manet, cui illata sententia est, uere insolubilis est illa sententia. Et quantumlibet floret ille, cui irrogata est [erogata], quantislibet affluat honoribus, tantislibet miris laudibus efferatur, illa sententia perpetuo confringetur. Et nisi resipiscat, si non modo, certe uel post paucos, aut  etiam post multos annos, aut certe quandoque, etsi non uita sua carebit Ecclesia quam tyrannice possidet, carebit tamen post mortem Christianitatis procul dubio nomine, cuius professionem inuerecunde conculcat.

Iam uero si sententia nostra se ac fautores suos iudicat obligatos, et idem cum eis posse absolui: hoc enim significare uidemini, cum epistola nobis directa nos mutare uoluntatem, consilium ac sententiam sepius exhortamini; utique non pretendit iniustitiam, et esse alicuius momenti profecto non dubitat, que tum potuit obligare, et a qua se cum fautoribus suis possit absolui, quia non posset obligare nisi iusta. Cum autem iusta sit, nonnisi damnato errore iuste resoluitur.

 Ergo fateatur errorem Photius cum fautoribus suis, deponant preuaricationem omnes quos ligatos tenet iusta sententia: sed tu multo magis, fili carissime, qui tantum iustitia et pietate cunctos debes superare, quatenus dissoluta preuaricatione dissoluatur quisque consequenter et sententie prolate censura; quia et Nathan propheta palam publiceque in facie regis Dauid et commissum pronuntiauit errorem, et quia hoc ipse commiserit, omnino non tacuit, sed confessione correctum consequenter absoluit. Preterea non omittendum esse credidimus nos commemorare preterito anno per indictionem uidelicet tertiam decimam epistolam sub nomine uestro conscriptam, per Michelem protospatharium suscepisse; que tantis erat uerbis contumeliosis,  imo blasphemiis respersa, ut scriptor eius nonnisi in gutture colubri calamum tinxisse putetur, et dictatoris labia pro dictionibus uenena fudisse uideantur; adeo, ut si cuiuspiam simpliciorum cor penetrent, non enim hec aures prudentium suscipiunt, hunc continuo necent, nimirum tanto miserabilius, quanto mors anime magis quam corporis per illum uirulentum haustum admittitur. De cuius immanitate piaculi, licet uobis iam nos scripsisse recolamus, eadem tamen scribere uestre sapientie nunc, mihi quidem non pigrum, uobis autem et multis necessarium.

 Denique opinati sumus, et adhuc nichilominus opinamur, quod pietas uestra tandem aliquando resipiscat et de Ecclesie Constantinopolitane restaurando statu nobis salubria suadentibus acquiescat. Sicque demum omnia scripta, que male sint compilata, non solum aduersum nos et hanc sanctam Ecclesiam, uerum etiam contra fratrem nostrum et comministrum Ignatium, coram uniuersa imperii sui multitudine igni tradenda decernat. Alioquin iam cunctis Ecclesie fidelibus, que foret apostolice sedis auctoritas, uel que fabricatoribus mendacii seu inuentoribus peruersorum dogmatum immineret ultio, profecto patesceret.

Impossibile est enim, quanquam nostras nos speciales iniurias curare floccipendamus, ut tantorum  ac talium sanctorum Patrum et propugnatorum Ecclesie [catholice Ecclesie], ac destructorum diuersarum hereseon atque defensorum orthodoxe fidei blasphemias equanimiter sustineamus, uel etiam tante sedis, siue tam excellentis Ecclesie Romane, cui Deo deseruimus auctore, contumelias perferamus.

uerum, quamuis et de nobis humiliter sentiamus, non tamen, conscientia dictante, uera esse que uos de nobis perhibetis, asseueramus; sed ut diximus, ea postponentes, illa potius que Iesu Christi sunt inuestigamus. Etsi male congesta aduersus eius famulos, aduersus eius ordinationes, aduersus eius dispositiones [pro dispositione, HARD.] stabilita priuilegia reperiuntur, nulla patientia toleramus: et non solum hec destruere totis uiribus anhelamus, uerum  etiam conflatoribus tante peruersitatis dignam uicissitudinem reddere necessario meditamur. Nimirum ne hos quis impunitos intuens, aut nunc aut futuro tempore deinceps talia presumat prestigia falsitatis componere, uel commenta blasphemiarum huiusmodi figmentis contradicere. Quapropter, imperator sublimissime, diligenter propter Dominum inquirentes atque scrutantes, si uestra illam non fuisse preceptione tam cenosam inueneritis confectam, imo toxicatis syllabis infectam epistolam, ut interim de tot prestigia texentium pena taceamus, quam illi uobis zelo ueritatis flagrantibus inuoluere, [a 1Kb] conuenit saltem huius socia accepta, et palam cunctis igne succensa per augustales uestros tam nobis quam omnibus ad quorum notitiam peruenit,  destinatos apices competenti satisfactione a tam peruerso sensu et tam profanis adinuentionibus, quod a sensu uestro non fuerint commentis tradita, uos exhibere prorsus immunes. Iam uero si uobis in multis huius mundi sollicitudinibus occupatis subreptum est, ut talia scribere mandaretis, ne pigeat clementiam uestram hoc etiam ipsum humiliter confiteri, et legibus uestris ut huiusmodi scripta nullius habeantur momenti, decernere: ita ut penes quem reperta fuerint, impunito non euadente, ipsius quoque sepe memorate ac semper exsecrande epistole uel exemplaris eius apices intemeratis pro reuerentia manentibus  sacris dictionibus, flammeo dedantur igni uoranda, ut et sinistre opinionis neuo, quod ex blasphemiis scriptis incurreretis, carere ualeatis. Et ingrati filii circa matrem uestram, ex qua imperandi fastigium uos et patres uestri ordine celitus disposito percepistis, nullatenus appareatis.

Sin autem, scitote quoniam postquam in hac uos pertinacia persistere finetenus uelle compererimus, primum quidem congregatis cunctarum Occidentalium regionum uenerabilibus sacerdotibus, dictatores et dispositores, atque preceptores tante fallacie, seu crudelissime derogationis sanctorum, uel paternarum traditionum, ab omni Christiana compage remotus, apostolica freti auctoritate, diris anathematis uinculis innodabimus. Necnon et Patrum  ac predecessorum meorum secuti uestigia, qui soliti sunt etiam numerosorum concilia nequiter celebrata cassare pontificum, si qua socia sunt crebro dicte, uel exemplaria fortassis epistole, quin potius non solum hec, sed et omnia scripta que uel aduersus fratrem et cepiscopum nostrum Ignatium inique confecta, uel aduersus nos causam illius canonice prosequentes, furiose deprompta sunt, perenni damnationi mandabimus.

Deinde uero decernentibus nobiscum, et simul considerantibus eisdem sanctissimis fratribus et cepiscopis nostris, ipsam epistolam in stipite uidentibus cunctis suspensam uasto supposito foco, ad uituperium uestrum coram omnibus nationibus, que penes memoriam sancti Petri multiplices inueniuntur,  extreme perditioni donabimus. Quatenus his rite patratis discat pius quod amet, et crudelis quod timeat; nam tot et talia blasphemiarum commenta, quin potius ueracium litterarum deprauationes audisse et tacuisse, [a 1Kb] cohibuisse est. Quamobrem, uenerabilis imperator, ualde mihi, sicut ipse comprehendere poteris, cauendum est ne, si nos prestigiorum figmentis minus celeriter obuiauerimus, tanquam uera recognita uel comprobata hec admisisse fallaciter apud stolidos estimetur [pro estimemur, HARD.]. Nec possumus in Ecclesia Dei dissimulando tam spurca relinquere germina, que antecessorum nostrorum beatissimorum pontificum tempore, aut nunquam exorta, aut certe si undecunque uel quomodocunque exorta sunt, eorum iudicii  ligone, antequam proficerent, radicitus exstirpata sunt.

Destruite ergo uos et dissipate illa, alioquin a nobis fore destruenda, seu funditus dissipanda modo quem prediximus, antenoscite, quamuis antequam nos ista uobis scriberemus, que nunc sublimitatem uestram hortamur, hoc uos sponte facturos esse putaremus: sed quia quod putatum est, nullum effectum hactenus habuit, idcirco nos salutem uestram illesam manere uolentes, ut hoc nunc saltem agatis, affectu paterno monemus. Alioquin, ut iam prefati sumus, sic, Deo fauente, de cetero uigilabimus, et  studiis quibus possumus insistemus, ut inter exanimes computentur qui auctoritatem Petri non senserint, imo Dei hanc ordinantis in Petro non intellexerint; ita ut nec ista que perniciose compilata sunt defendere, sed nec his similia, ut non dicam scripto tradere, uel in mentem uoluere, quis ulterius audeat. Non enim figmenta que ordinationi Dei resistunt, que euagelicis uocibus contradicunt, que sanctorum Patrum diffinitionibus obuiant, que synodicis constitutionibus aduersantur, que si sic dimittantur, innumera possunt fidelibus auxilia Petri querentibus inferre dispendia, incolumnia sine discrimine nostro ualemus deserere, et existimationi nostre uel nunc uel post decessum nostrum tantum, quod absit, nedum [pro neuum, ut in epist. 104] an  destructionem simpliciorum, et mutilationem sedis apostolice priuilegiorum relinquere.

Itaque, fili desiderabilissime et Auguste clementissime, tanquam sapientissimus filius letifica patrem tuum, et tandem aliquando mestitiam de pectore matris tue ueluti gratissimus natus repelle, remouendo uidelicet mechum et ei reddendo legitimum. Destrue, quesumus, opus diaboli, et omnes supplantationes eius subuerte. Opus est enim diaboli, et eius subuersutiis actum est, mihi credite, ut patriarcha pelleretur Ignatius, et sibi Ecclesiam creditam Photius adulter inuaderet: ipse quippe callidus et ueternosus inimicus, uolens inferioris dignitatis sacerdotibus imponere sempiternum silentium, eum quem sublimioris auctoritatis esse conspexit,  impetendum primitus existimauit; et ad hunc prosternendum quotquot potuit, uires armauit, atque totius inuidie facibus etiam mundi principes inflammauit.

Cur hoc, nisi ut dum ille eum qui super se esset, elisum cernerent, ipsi  pro ueritate loqui penitus non auderent, et tanto iam sublimioribus personis praue agentibus, minus audenter ex aduerso se opponerent, et tanto minus pro domo Domini murum licenter conscenderent, quanto in potiorem suum talia perpetrari conspicerent. Sed tu, imperator, qui plus religione quam brachio carnis hostes Ecclesie uincis, uince uersutias eius et omnia molimina ipsius subuerte: exaudi nos, si libet; sin autem uel protectorem tuum  exaudi, et uerba que ad Ieremiam locutus est, ad te delata cognosce. Ait enim: Ecce constitui te hodie super gentes, et regna, ut euellas, et destruas, et disperdas, et dissipes, et edifices, et plantes . Euellas uidelicet, et destruas, et disperdas, et dissipes, iuxta competens imperio uestro ministerium, omnes argumentationes diabolicas, et omnia membrorum eius machinamenta, et precipue illa que per Photium orta sunt, male pullulantia germina: edifices autem et plantes cunctarum uirtutum menia, et honestorum odoriflua morum aromata: imo quecunque per uos de fratris et cepiscopi nostri  Ignatii sunt dignitate destructa, et de his que ad officium patriarchale pertinent, a persona qualibet irreuerenter euulsa.

Iam uero si uel peccatis impedientibus, uel peruersis hominibus suadentibus, missis imminentibus nostris, quod suadere uobis etiam ad imperii uestri felicitatem nitimur, non ducitis, quod gementes dicimus, adimplendum, et dilationibus, proh dolor! solum decernitis fore studendum; scire uolumus excellentiam uestram quoniam de persona Ignatii atque Photii, de quorum agitur controuersia, nichil discretius atque mitius, necnon et salubrius arbitramur quam ut uterque et Romam ad renouandum examen, quod tamen secundum indulgentiam promittimus, tenore ac ordine quo iam uobis per Michelem  protospatharium significauimus, uestro fauore ueniat, ita ut Ignatius, qui omni est humano destitutus auxilio, quemadmodum uenire ualeat uestro pro Christi amore collato sibi fulciat iuuamine. Iam uero si epistole per eumdem legatum uestrum, a quo uobis modo delata non est, tenorem uel ordinem quo diximus prenominatas personas Romam fore uenturas scire cupitis, a presentibus missis nostris exigite, et hunc nosse plene ualebitis. Siquidem illis exemplaria epistolarum quas magnitudini uestre, necnon Photio per Rhadoaldum et Zacariam tunc episcopos direximus, scripta pro collatione cum authenticis facienda tradidimus: cum quibus etiam exemplaria epistolarum, quas uobis et Photio per Leonem a secretis misimus, et huius,  quam per Michelem protospatharium nos destinasse prediximus, secum nichilominus deferendum contulimus.

Iuxta ergo tenorem et ordinem quo prefatas personas ad iterandum iudicium huc uenire decreuimus, latius sagax industria uestra reperiet, quem nos in hac fastidium prolixitatis declinantes, replicare refugimus. His igitur, inspirante Deo, ita uestre serenitatis auribus intimatis, sciat a Domino redimitum imperium uestrum missos sibi a presulatu nostro, Deo auctore destinatos, Donatum uidelicet reuerendissimum et sanctissimum sancte Ecclesie Ostiensis episcopum, et religiosos ac uenerabiles sancte Romane Ecclesie Leonem tituli sancti Christi martyris Laurentii, qui appellatur Damasi,  presbyterum, atque Marinum apostolice nostre sedis diaconem, quos benigne clementia uestra suscipiens, utpote Christiane religionis cultrix, in omnibus pie tractet, et intactos quandiu uos penes remorantur, et indemnes prorsus manere decernat: quin et aditum simulque locum que iniuncta sunt sibi, uobis licenter exponendi congruum eis ac sufficientem impartiri dignetur. Sicque demum in quibus Deus annuerit, et cordi uestro impetrauerit, ordinatis, illesos ad nos protinus eos et absque qualibet impediente molestia redire sinat.

Sed quoniam in Dei omnipotentis seruitio diriguntur, per ipsius terribile nomen, quod Trinitas est inseparabilis; et per horrendum diuinum iudicium,  in quo ante pauendum Christi Dei nostri tribunal omnes astabimus, et districtam reddituri sumus pro meritis rationem, uos adiuramus, et totis precordiis obsecramus, ut eisdem missis nostris apud uos positis nullam lesionem, uel cum reuerti inde uoluerint, obstaculum inferatis, neque inferre alium quemlibet permittatis: quin potius a cunctis insidiatorum molitionibus eos intrepidos et securos reddatis. Quatenus illis ad nos, etsi uestram uobis salutem suadere possunt, efficacibus redeuntibus, cunctis gentibus pateat quantum Deum coronatorem uestrum, pro cuius Ecclesie pace atque correctione legatione perfuncti sunt, honoretis. et quantam reuerentiam principum apostolorum, a quorum sede profecti sunt, pre oculis habeatis. Siquidem nos,  o tranquillissime imperator, illos non ad synodum celebrandam destinauimus, non ad lites et contentiones excitandas direximus. Scimus enim quod docente Apostolo, seruum Domini non oporteat litigare ; sed hoc totum est pro quo misimus, uidelicet ut, seruata apostolice sedis auctoritatis reuerentia, restaurationem Ecclesia Constantinopolitana status sui recipiat, et pax et unanimitas sanctis Ecclesiis et imperio uestro reddatur, atque perpetuis, Deo propitio, temporibus custodiatur; necnon et nomen uestrum diutinis ac prosperis crescat successibus. Et quemadmodum piorum precedentium Augustorum miris hic post funus preconiis attollatur, et in celis eterni regni beatitudine perfruatur. Alioquin secundum Apostolum, uerbum  Dei non est alligatum ; qui rursus ait: uiuus enim est Dei sermo et efficax, et penetrabilior omni gladio ancipiti, et pertingens usque ad diuisionem anime ac spiritus; compagum quoque ac medullarum, et discretor cogitationum et intentionum cordis ; quo usi nec inobedientes, nec aduersantes Ecclesie Dei, nec molestiam inferentes famulis eius dimittere quoquo modo poterimus impunitos. Qui habet aures audiendi audiat . Que nos omnia, licet strictim, idcirco dicimus et satagimus, necnon et diligenter exsequimur, ut plurima commemorare pretermittamus. Primo, ut ne nos de talenti acceptione, quam in priuilegiorum quantitate percepimus districtam, si pigri reperiamur, coram summo iudice cogamur reddere rationem. Secundo, ne in  irregulari deiectione Ignatii, consacerdotis nostri et fratris, uel in promotione Photii quoquo modo consensisse putemur. Tertio, ne sacerdotalis ordo tam ignominiose uilescat, ut Domini nostri et sacrum corpus eius tractantes, atque Sancti sanctorum eius uelamina penetrantes, et precipue summum in diecesi sua locum retinentes, tam facile de cetero impellantur, et a uulgaribus quibusque ac inferioribus suis, necnon et laicis prosternantur, et absque ullo examine aut comprobato crimine gradu proprio et Ecclesia sua priuentur. Quarto, quoniam manifestum est qualiter, sede apostolica in Gregorii Syracusani et sociorum eius damnatione non consentiente, ipsi modo quem prediximus ad hec exetanda  surrexerint: et nunc nisi nos hec corrigamus uel puniamus, ueremur ne nobis deputetur in culpam. Nimirum qui successores sumus eorum quorum ipsi benignitate abusi, licet nobis inconsultis, ad ista prolapsi sunt. Quinto, ne ipsum quoque imperium uestrum, uel successorum uestrorum tam leuiter aduersus Ecclesias Dei uel presules eorum peruerse suggestionis flatibus commoueantur.

Unde pietatem uestram obsecramus, et coram Deo et sanctis angelis eius contestamur, ut obediatis nobis, et nos in hac uita potius audire curetis hortantes atque rogantes, quam beatum Petrum celestis regni clauigerum in futuro sentiatis accusantem, atque damnantem. Nam si nobis non obedieritis, ipse contemnitur, cuius uices gestamus et auctoritate  clamamus. Porro si illum contemnitis, ipsi iam considerate qui de uobis erit, uel quam in terribili iudicio Dei rationem dabitis, qui in tanta sublimitate positi, per exemplum uestrum cunctis subiectis uestris ultimi exitus precipitium demonstretis: non solum autem in presenti tempore, uerum etiam in futuro, imperatoribus uidelicet et cunctis mundi principibus, necnon et omnibus omnino fidelibus.

Exhorrescite igitur tot hominum exemplo uestro pietatem destruere; formidate tantarum animarum operari periculum; pertimescite fidelibus, ad salutem forte tendentibus, tantam perniciem preparare, et pro his omnibus coram districto iudice sine quibuslibet excusationis ambagibus de omnibus rationem omnimodam dare. Quoniam quot exemplo  uestro ad talia fuerint deuoluti, de tot animarum dispendio eritis prorsus obnoxii; et tot procul dubio, quod non optamus, penas luetis, quot noxie actionis uestre forma in inobedientie chaos demergitis. Que omnia, pietate uestra nobis obediente, auertat Dominus, nam ista nos pro salute uestra prosequimur et exigimus.  Unde ne irascaris si te tantum diligimus ut temporale regnum quod assecutus es, te uelimus habere perenne; et qui imperas nunc hominibus, regnes cum Christo; et qui cras moriturus es, uitam percipias et gloriam eternam [cod. uatic., sempiternam]. Data Idibus Nouembris, indictione Xu.





XCIX. AD PHOTIUM. Exprobrat Photio multa crimina, que in occupanda Ignatii sede commisit; probat illum et diuinum et humanum ius uiolasse; nuntiat ipsum depositum fuisse, et si non paret sententie, minatur illi perpetuam usque ad obitum excommunicationem.

NICOLAUS episcopus seruus seruorum Dei, uiro PHOTIO.

Innumerabilium reperiris preuaricationum obnoxius, et uenerandorum canonum, atque paternarum diffinitionum, quinimo et diuinorum mandatorum contumeliis multipliciter ac impudenter elatus: siquidem et ex schismaticorum; sed et cum uenerabilis  frater et cepiscopus noster Ignatius Constantinopolitanam regeret Ecclesiam, a sancte communionis participatione contra regulas auertentium parte fuisse dignosceris, et ex seculari administratione atque militia, et ex foro subito tonsuratus, a Gregorio Syracusano dudum episcopo a synodo damnato et ab apostolica sede conuicto episcopus ordinari et nuncupari passus, etiam uiuente ac superstite Ignatio patriarcha sedem ipsius inuasisti; et sponsam, quam a Christo sponso immaculatam custodiendam, ueluti amicus sponsi perceperat, non per ostium, quod Christus est, sed aliunde ex aduerso in ouile Dominicum more furis, uel latronis irrumpens, ac uiolentus, rapax et scelestus adulter subripuisti. E preter, imo aduersus apostolicos canones, secularibus  potestatibus usus, ecclesiam per eos obtinuisti. Deinde cum damnatis et anathematizatis, atque cum his, qui ne sacerdotale officium ante audientiam presumerent, et a decessore meo sancte recordationis Benedicto papa fuerant obligati, quotidie ac indifferenter communicans, et conuersans contra fidem promissam, contraque tuam professionem, qua pollicitus es, te aduersus iam fatum patriarcham nullum sinistrum consilium esse facturum, congregasti concilium, et cum sequentibus tuis depositis et damnatis et excommunicatis, et anathematizatis, et aliis sine Ecclesiis, atque cum his, a quibus uel tu irregulariter ac illicite prouectus fueras, uel quos ipse temere ac indebite promoueras contra eumdem fratrem et comministrum nostrum depositionem facere,  et anathema dicere ausus es. Deinde apostolice sedis missos, quos pro causa sacrarum imaginum, et pro inquirenda, et nobis renuntianda iam fati patriarche deiectione, et ob inueniendum modum promotionis tue destinaueramus: quibus potuisti argumentis a nostris mandatis auertere, more Acacii quondam Constantinopolitani heretici patriarche, presumpsisti, et ad processionem, que tibi cum comparibus tuis habebatur: sicuti eorum professione patefactum est, et sancto Spiritu reuelante uenerande synodo, que a nobis collecta est, claruit, ad damnatorum et schismaticorum, tuamque confusionem contempta legatione, que uel gentilium more seruari debuit, pertransisti [pro pertraxisti. HARD.], et in illusionem beati Petri apostoli, cuius  a sede profecti fuerunt, non solum inefficaces redire fecisti, sed etiam impugnatores omnium, que sibi fuerant imperata, monstrasti. Postremo episcopos, qui tibi tanquam adultero, et peruasori communicare noluerunt, exsilio relegasti, et ipsis iubentibus contra canones tui sceleris complices in eorum subrogare locis non timuisti. Et usque in presens Ecclesiam Dei diuersis persecutionibus impugnare non desinis. Ita ut fratrem et cepiscopum nostrum Ignatium sanctissimum patriarcham inauditis penis et horribilibus tormentis afficere non quiescis: sed et omnes quotquot pro ueritate, et fide commode persistere deprehendis, quibus preuales modis perdere impretermisse moliris.

 Quamobrem in his et huiuscemodi te cognoscentes contra euangelicas, apostolicas, et propheticas, atque canonicas institutiones efferre dolemus, et nimiis meroribus affecti, necessario te presentibus apicibus admonemus, hortamur et obsecramus, ut in tanta gloria non decipiaris, et eterna bona pro his breuibus non amittas. Pensa quam pauca sunt omnia, que hic mulctent [mulcent], quamlibet multa esse uideantur. Perpende, queso, quam multiplex sit, et quam prolixa pena gehenne, et hanc incidere pertimesce, hanc tibi acquirere medullitus exhorresce. Nam, secundum Euangelium, Quid prodest homini si lucretur totum mundum, anime uero sue detrimentum patiatur?  Scimus quoniam sapientia preditus, et scientia ditatus haberis.  Sed audi quid propheta de quibusdam sapientibus dicat: Sapientes, inquit, sunt, ut faciant mala, bene autem facere nesciunt . Porro de scientia egregius Apostolus ait: Scientia inflat, caritas uero edificat . Ergo quantum non prosit, imo quantum obsit, non ad bona sed ad mala facienda habentibus sapientiam animaduerte: et noli gloriari si habes scientiam sine caritate, quoniam, teste Apostolo, illa inflat, ista edificat . Et certe absurdum ac indecens est, ut eam, que inflat, uirtutem habeas, illa uero que edificat, careas. Quam autem habuisti caritatem, quando uidebas fratrem et comministrum nostrum Ignatium ab ecclesia sua pelli, impeti, et aduersus eum coniurationes et conspirationes preparari? Et non solum  minime illum, cum posses, utpote ad seculum clarus et honorabilis adiuuisti, uerum etiam cum factiosis concurristi, et cum machinantibus aduersus eum, et uarias malignitatis argumentationes excitantibus concertasti. Quin potius horum omnium peccatum, quod generat mortem, in te proprie consummatum est, nimirum qui cunctarum preuaricationum in illum commissarum tu auctor factus es. Nam et si te homicidam dicimus, non mentimur, Ioanne apostolo clamante, qui ait: Omnis qui odit fratrem suum, homicida est : si ergo qui odit fratrem homicida est, quanto potius is, qui patrem non solum odit, sed et quantum in se est, mactat? insuper etiam si, ut Achab, que illius sunt rapit, et possidet, homicida dicendus est, et non solum  qualiscunque homicida, uerum etiam et parricida? Pater enim tuus erat Ignatius, et tu filius eius, qui tantum a te pre naturali patre debuerat uenerari, quantum spiritus, quo relatiua hec nomina mutuo possidetis, preferendus est carni.

Porro si te uiperam appellamus, non fallimur, siquidem tu, nonnisi parente perempto, proficere credidisti. Iam uero si te tam [leg. Cham: quod et sequentia plus nimio confirment] similem asserimus, nec sic erramus: ipse quippe adeo in irrisionem et contumeliam patris prorupisti, ut de cathedra sacerdotali eum proiiceres, et ad illudendum mimis, et scenicis inuerecunde proderes. Extremo, si te Iudeis comparamus, fortasse non modicum  quidem a uero discedimus: nam ipse non solum super magistrum tuum contra Euangelium factus es, uerum etiam ordinationi Dei resistens aduersus eum dentes tui, arma et sagitte, et lingua tua machera acuta effecta est. Quandoquidem non, sicut sanctus Dauid, mittere manum in christum Domini formidasti, sed sicut principes latronum non habentes bona, regem suum trucidantes, insurgere contra rectorem tuum uersutis insidiis magnopere procurasti. Quos idem sanctus Dauid, sicut et illum qui se christum Domini  peremisse nuntiauerat, tanquam homines impios, et principem suum trucidantes, tradere morti laudabiliter iussit . Quanquam etiam si nichil in his reprehensionis admitteres, cum pridie laicus fueris et  seculo militaueris, nequaquam tam repente debueras ad summi sacerdotii peruenire fastigium: quandoquidem nec monachorum poteras tam subito secundum probabilium Patrum traditionem, perfectionem consequi, Gelasio, Gregorio et Adriano magnis, et uere sanctis sedis Romane presulibus id ipsum, quod serenissimo Augusto, atque tibi iam scripsimus, multipliciter inhibentibus. Sane si horum tanquam ignotorum, sanctitatis insignia non agnoscebas  saltem Celestini, atque Leonis, eiusdemque sedis pontificum reuerentiam pre oculis habuisses: quorum sententie tota per mundum diffusa inclinatur Ecclesia: quorumque doctrinam  Christiana ueneratur apprime religio. Quinimo et quorum uirtutum decus, et eloquentie nitorem, necnon et morum probitatem ac exhortationum suauitatem non solum fideles reges, uerum etiam infideles ac tyranni, barbarique principes, reuerentia, uel pauore non modico mansuefacti uehementer amplexati sunt et sectati. Quod si magnos sanctosque fuisse non negas  oportet ut in cunctis Ecclesie dogmatibus, et disciplinis eos solerter attendas, et ueneranter admittas. Nam si in ceteris nostre religionis negotiis eorum assertionibus cesseris, et in his eos, in quibus tue promotioni contradicunt, contempleris, apparet te minus saluti communi, quam sorti priuate intendere,  ac per hoc, non que Iesu Christi, sed que tua sunt, querere. Aut ille bone arbores fuerunt, et bonos fructus fecerunt, aut male  et fructus eorum mali: et si quidem boni fuerunt et fructus eorum boni, oportuit eos tanquam bonos sequi: Non enim potest  bona arbor malos fructus facere . Porro si de eisdem non cum tota Christi Ecclesia sapis, necesse est qualiter uel ipsi, uel fructus eorum mali fuerint, plurimis adhibitis ex omni Ecclesia testibus comprobes et affirmes: quoniam tibi soli super hoc negotio contraria suadenti non creditur.

Iam uero si dixeris, Bona et grata sunt, atque salubria, que predicauerunt, uel statuerunt, sed  non omnia, nam horum quedam dulcia, quedam amara fuere, Iacobus tibi pro eis respondet apostolus, dicens, Nunquid fons de eodem foramine emanat dulcem et amaram aquam?  quoniam sicut idem iterum ait: Neque salsa dulcem potest facere aquam : Spiritus enim sanctus quorum uasa isti fuerunt, non potest nisi dulcia per hos, quos repleuerit, eructare. Preterea si profiteris omnia eorum decreta salutifera quidem fore, sed hec uos hactenus ignorasse, nec sic profecto excusabiles eritis. Nisi enim ignorantie peccata essent, nequaquam Psalmista pro his Dominum precaretur, dicens: Delicta iuuentutis et ignorantie mee ne memineris : qui rursus denique dicit: Noluit intelligere, ut bene ageret, iniquitatem meditatus est  in cubili suo . Qui enim non ait, Non intellexit, sed Noluit intelligere, ut bene ageret, profecto monstrauit, quia sepe proposito uoluntatis ignorantia procuratur. Idcirco de ignorantia cuncta ad securitatem auferes, si apostoli formidolosa uerba consideraueris, quibus ait: Si quis autem ignorat, ignorabitur : quia profecto, docente sancto Gregorio papa, qui ea que sunt Domini nesciunt, a Domino nesciuntur. Sed dicis: Hec non in lege suscepimus, et preuaricatores, qui significantius Grece dicuntur, non sunt, nisi qui preter legem acceptam aliquid prauitatis committunt, sicut Apostolus ait: Ubi non est lex, nec preuaricatio . Sed audi, et expauesce quod rursus idem dicit Apostolus: Quicunque enim sine lege peccauerunt,  sine lege peribunt . Alioquin gentes, que legem non acceperunt, excusabiles fateberis. uerum ego uniuersos qui inique agunt transgressores dixerim, psalmographi habens auctoritatem, qui canit: Preuaricantes, inquiens, reputaui omnes peccatores terre . Dicens ergo, preuaricantes reputaui omnes peccatores terre, etiam gentes, que legem non acceperunt, comprehendit. Quoniam etsi legem per Moysen datam non acceperunt, acceperunt tamen legem nature, que nisi corrupta fuisset, lex Mosaica data non esset: quam uidelicet legem naturalem nunc a te non inconuenienter exigimus, qui gloriaris sanctorum tantorum pontificum edicta nullatenus accepisse.

Denique hanc sibi datam, si uolumen cordis tui  conscientia scrutata fuerit, procul dubio non negabit. Ibi quippe scriptum reperies, lege nature dicente, a nemine uelle ledi, a nemine uelle tua prorsus auferri. Quapropter apte precipitur: Quod tibi non uis fieri, aliis ne feceris , et Domino dicente: Quecunque uultis ut faciant uobis homines, et uos facite illis . Ideoque non poteris hanc te legem non accepisse negare, cum eam etiam ipsa natura doceat, et propria uniuscuiusque uoluntas edere [forte, ea de re. HARD.] iugiter innotescat. Quod si hanc datam tibi fuisse denegas, profecto sedis apostolice presulum decreta te accepisse demonstras. Quid enim illa nisi quod tibi non uis fieri, aliis ne feceris, dicunt, quando precipiunt ne  subito factus clericus clericis dominetur, qui per singula stipendia militauerunt, et omnem in Dominicis castris etatem egerunt. Quid, inquam, illa, nisi omnia que uultis ut faciant uobis homines, et uos eadem facite illis, iubent, quando precipiunt, ne prioris ordinis sui quislibet saltu prepropero in alienum honorem ambiat immoderata cupiditate transcendere, uel pro suo libitu iura studeat aliena peruadere. Et certe si tu per singula stipendia in Ecclesia Constantinopolitana militasses, et omnem in Dominicis castris etatem egisses, et quilibet prioris professionis saltu prepropero in honorem tuum ambiret, et immoderata cupiditate transcenderet, et pro libitu studeret tua peruadere, mox in uocem prorumperes, et aduersus hunc querelas exponeres.  Et quia preceptum est: Non concupisces rem proximi tui, neque omnia que illius sunt ; et rursus: Quod tibi non uis fieri, aliis ne feceris , sufficientibus scriptis palam cunctis ostenderes, et quod Ioannes Baptista militibus, ut neminem concuterent, neque calumniam facerent, et contenti essent stipendiis suis, precepit, intentissime commemorans, et ait: Noli me concutere, noli mihi calumniam facere: sed esto tu, qui miles seculi hactenus fuisti, stipendiis tuis contentus, quia sic tibi precursor Domini dicit, et excelsis uocibus exclamares, et fleres forte singultiens: Ea stipendia, eorum fructus laborum noli concupiscere; noli subripere, noli de me, uel de meis commilitonibus male sentire: noli modo uincere nos omnes tot curriculis  temporum diuersis preliis Domini iam fessos, tot sudoribus et uigiliis pro ciuitate ipsius iam tabefactos uelle saltu quodam ambitionis transcendere, et in nobis ex militia nostra non electus, uel prouectus noli ducatum arripere. Igitur cum ea, que sedis apostolice presules instituerunt, in litteris sacris inuenias, imo uero in temetipso iugi perseuerantia relegas: noli, quia decreta ipsorum non susceperis amplius asseuerare: cum ipsi nichil, nisi quod naturalis, quod Mosaica, necnon et gratie lex iussit, instituant; et quidquid in Sardicensi sancti Patres concilio statuerunt, custodiendum prorsus definierunt. Inter quos Osius ille famosus, et magnus inuentus est Athanasius, quamuis timescimus quid somnians dicas eiusdem concilii canones apud uos  non haberi, quod procul a uero multis esse probatur indiciis.

Primum quidem, quoniam quando Zacarias, qui se pretendebat episcopum, ex parte Syracusani Gregorii, et collegarum, eius apostolicam sedem adiit, eorum deposcens renouari iudicium: hos se in appellatione canones, et eos, a quibus missus exstiterat, fuisse secutos aiebat. Deinde nos diligentissime requirentes reperimus ipsos canones eo sensu, et numero non solum in nouis, uerum etiam in ueteribus, atque authenticis codicibus, qui ueraciores soliti sunt inueniri, Grece conscriptos, quo ceteris Latinis canonibus inserti esse cernuntur, nimirum qui et a presulibus prouinciarum pene totius  orbis definiti sunt, et illis omnibus satis placuisse per eadem exemplaria Greca monstrantur. Quomodo autem non esse penes uos Sardicenses canones tu solus astruere poteris, quando non solum a Latine, uerum etiam cum aliis a Grece lingue hominibus statuti sunt et promulgati? Qua de re credibile non est, quod illic definitum est, unumquemque ipsorum minime lingue proprie tradidisse. Aut quomodo non sunt penes uos [a 1Kb] canones Sardicenses, quando inter quinquaginta titulos, quibus concordia canonum apud uos texitur, ipsi quoque reperiuntur? Iam uero [forte, si et canones cum, HARD] si et habitus tum prefatorum insignium Romanorum pontificum decretalibus institutis, de laicis ad ecclesiasticos gradus non temere prouehendis  emissis, contemnendos esse putasti, saltem doctorem gentium Paulum apostolum audire consensisses, et quam sancti patres in Sardicensi concilio conuenientes in hoc cum eo concordauerint, attendisses. Nam et audenter dicimus, et ueraciter profitemur, quoniam qui Sardicense concilium non recepit, nec Paulum apostolum recepit. Quid enim  Sardicense concilium statuit, quando dicit: Si forte aut diues, aut scholasticus de foro, aut ex administratione seculari episcopus fuerit postulatus, non prius ordinetur, nisi ante et lectoris munere, et officio diaconi, aut presbyteri fuerit perfunctus: et ita per singulos gradus, si dignus fuerit, ascendat ad culmen episcopatus? Potest enim per has promotiones, que habebunt utique per prolixum  tempus, probari qua fide sit, qua modestia, qua grauitate et uerecundia, et si dignus fuerit probatus, diuino sacerdotio illustretur; quia conueniens non est, nec ratio, uel disciplina patitur, ut temere et leuiter ordinetur aut episcopus, aut presbyter, aut diaconus, qui neophytus est, maxime cum et magister gentium beatus apostolus ne hoc fieret, denuntiasse, et prohibuisse uideatur: sed hi, quorum per longum tempus examinata sit uita, et merita fuerint comprobata; nisi quod Apostolus precipit dilecto discipulo, dicens: Manum cito nemini imposueris, neque communicaueris peccatis alienis . Et de diaconibus: Hi autem probentur, et sic ministrent . Quis autem maiorem concordiam quam in his uerbis Apostoli, et  memorati concilii poterit inuenire? Quid uero est, uito, nisi ante maturitatem etatis, ante tempus examinis, ante meritum laboris, ante experientiam discipline, imo ante exhibitionem subiectionis potius, quam celsitudo prelationis? Iam uero si Apostolus  diaconos probari precepit, et sic ministrare, quanto igne doctus episcopus diutinis est temporum spatiis per omnium exercitia uirtutum probandus, et tanquam aurum in fornace diuersarum tentationum examinandus? Sicque demum purgatus iam, et [forte, exceptis cunctis probris, moribus et uirtutibus  manifestus, etc., uel expiatis cunctis prauis moribus, etc.,] expiatis cunctis probis moribus et uirtutibus, manifestus ad prelationis fastigium prouehendus. Igitur nos quidem de indebita promotione tua summatim hec scripsisse tibi cognosce.

Tu autem qui etiam cogitationum tuarum testis es, quam illicite sis prouectus, scire facilius poteris. Qua de re alienum cessa de cetero peruasum locum tenere, nec fias domui Isrel in offendiculum iniquitatis, et nec amplius cecis ducatum prestes erroris. An non  offendiculum domui Isrel factus es, qui tantam Domini plebem Ignatium deserendo contra suam subscriptionem, uel professionem agere compulisti? An non ei ducatum erroris prestitisti, quando illi pastorem suum infideliter  deserere, et te, cui non pertinebat aliquid de ouibus, sequi callide suasisti? uerum tanti reatus pondere iam fungeres, si ueritatis sententiam sollicita cordis aure pensares, que ait: Qui scandalizauerit unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum maris . Per molam quippe asinariam secularis uite circuitus, ac labor exprimitur, et per profundum maris, extrema damnatio figuratur. Melius ergo tibi fuerit, ut sub exteriori habitu te ad mortem seculi acta constringerent, quam sacra officia ambiendo, et non solum unum, sed etiam cum magistro patre, ac pastore tuo plurimos eorum, qui in Domino credunt scandalizando, in culpa te ceteris imitabilem demonstrares:  quia nimirum si solus caderes, utcunque te tolerabilior inferni pena cruciaret. Fuge itaque principatum nequiter usurpatum: declina preesse, qui innumeris dignosceris indesinenter obesse. Scriptum legisti quia iehsu  cum cognouisset quia uenturi essent ut raperent eum, et facerent eum regem, fugit : quis enim principari omnibus tam sine culpa potuisset, quam is, qui hos nimirum regeret, quos ipse creauerat? Sed quia idcirco in carne apparuit, ut non solum nos per passionem redimeret, uerum etiam per conuersationem doceret, exemplum se sequentibus prebens, rex fieri noluit. Ad crucis uero patibulum sponte cum uenit, oblatam gloriam culminis fugit, penam probrose mortis appetiit, ut  uidelicet membra eius discerent fauores mundi fugere, terrores minime timere, pro ueritate aduersa diligere, prospera formidando declinare.

Igitur tandem aliquando audi nos, quos si audieris, non senties erga te penitus inflexibiles, nec ad misericordiam duriores: quia, ut Leo Magnus apostolice sedis antistes beato Flauiano scribit : Dominus noster uerus et bonus pastor, qui animam suam posuit pro ouibus suis, et qui uenit animas hominum saluare, non perdere , imitatores nos uult esse pietatis, ut peccantes quidem iustitia cerceat, conuersos autem misericordia  non repellat. Siquidem nunc pro omnibus, que sparsim per huius epistole textum te contra omnia iussa diuina perpetrasse commemorauimus, Dei omnipotentis et beatorum apostolorum principum Petri ac Pauli, ac omnium simul sanctorum, atque uenerandorum sex uniuersalium conciliorum auctoritate, necnon et Spiritus sancti per nos iudicio cuncto sacerdotali honore, ac nomine  alienus, et omni clericatus ex officio prorsus exutus: ita ut si post notitiam huius sanctionis, quam diuina inspiratione depromptam esse credimus, dum unanimitate et concordia sancte synodi sit procul dubio promulgata, tentasti in Constantinopolitano throno presidere, ac sepe fato uenerabili cepiscopo nostro Ignatio, quominus ecclesiam sibi commissam sine  quauis inquietudine regere posset impedisti: uel si de ministerio sacro ulterius ausus fuisti aliquid more sacerdotis contingere, iuxta precedentem consuetudinem  nullo modo liceat tibi communionis spem, aut locum habere satisfactionis, sed anathematis uinculis innodatus una cum communicatoribus tuis, atque fautoribus perpetuo Dei iudicio, ac sententia per mediocritatem nostram existens, sacrum corpus et sanguinem Domini Iesu Christi nonnisi uicino mortis periculo percepturus. Quatenus hec unusquisque discens: nequaquam de cetero temeraria presumptione ex laicis subito in dominicis castris insperato quodammodo impetu irrepere audeat, et principatus amore ante dux esse uelit, quam tironis consummet officium, et ante  tentet docere, quam discere, sicut in eadem Constantinopolitana Ecclesia sepe presumptum esse comperimus. Et rursus ne contemptis clericis  quisque ab ipsis  cunabulis, impretermisso labore in Ecclesia Christi desudant; et indesinentia Domino exhibent seruitutis obsequia, is qui deforis est, alterius ouilis Christi repente principatum arripiat, et nitatur quos esse suos non recognoscit, discerpere, et grex Dominicus incipiat eum utpote extraneum, et improuisum omnino contemnere, presertim cum perspiciat nichil sibi stipendia profecisse meritorum, et alienum suorum cernat consumere fructus laborum. Data Idibus Nouembris, indictione Xu.





C. AD BARDAM CAESAREM. Dolet se depulsum fuisse de spe, quam ob multa que a principio de eius pietate audierat, in ipso collocauerat; hortatur eum ut resipiscat, et causam Ignatii apud imperatorem agat, ipsisque legatis sedis apostolice faueat.
[Apud Mansi, ibid.]

NICOLAUS episcopus, seruus seruorum Dei, in Christo diligendo filio BARDAE inclyto Cesari.

Postquam Dei omnipotentis in te ceperunt dona miris successibus abundare, eorumque donorum insignia longe lateque gloriosissime coruscare, necnon  et apud aurium nostrarum auditus odorifera crebrescente fama laudabiliter frequentare, cepimus et nos exinde immensas eidem omnium donorum largitori Domino gratias agere: et ut hec in te crescere faceret, enixius implorare, qui pro magne pietatis sue, ac ineffabilis misericordie multitudine tanto apicem excellentie tue post sublimius extulit, quanto per te oppressos erigi, et opprimentes comprimi, et exaltantes Ecclesiam suam exaltari, et humiliantes hanc uoluit humiliari. Posuit quippe te in Ecclesia sua sicut cedrum, ut sub umbra tua refrigerium cruciati, et protectionem inueniant desolati, ac diuersis fatigationibus lacerati. Post hec autem audiuimus in Constantinopolitana urbe dissensiones, contentiones, clamores, coniurationes,  conspirationes, factiones, animositates, simultates, et cetera incommoda, seu discrimina, ita ut iam imminere credamus illa tempora, que ab apostolo nouissimis diebus instatura fore predicta sunt, et urgere putarentur omnia signa, que Redemptor noster finem mundi preuentura esse pronuntiauit. Quid autem nequius, imo periculosius, quam ante iustam, canonicamque audientiam sola seculari potentia presulem a sua sede propelli, atque ecclesia sibi diuinitus commissa, consensuque ac subscriptione prouincialium sacerdotum, et compatriarcharum communione roborata priuari? et eum qui inter Deum et hominem interpres, ab intercessione populorum, nulla monstrata noxa, solo pro libitu uniuscuiusque remoueri? Quid, inquam, nequius, aut periculosius,  quam ut discipuli manus in magistrum iniiciant? filii uiperas imitantes parentem proprium  interficiant? eique maledicere, a quo benedicti sunt? eum proiicere, a quo ad singulorum graduum honorem prouecti sunt? Quid uero presumptuosius, quam si pulsus aliquem pellere, aut remotus remouere, aut ligatus ligare tentet? Quid preterea inconuenientius, uel inordinatius, atque confusius agi potest, quam tanta numerositate Constantinopolitanorum clericorum, tanquam tota uel fidei uiolatione polluta, uel inscitie insipient a eneruata, uel diuersis criminibus irretita, spreta penitus, ac reprobata, laicum super hanc erigere, et extraneum super eam inducere, et in ea contra sacros canones, imo uero aduersus apostolum neophytum  ordinare? Iam uero si neophytum nonnisi nouiter in fide plantatum dicitis: respondemus, non hoc illud nobis nomen significare: siquidem in illo nomine, quod est neophytus, nichil de fide sonat.

Sed dicitis: Ita hoc sancti Patres nostri interpretantur, uidelicet ut neophytus nouiter in fide plantatus intelligatur? At nos respondemus, quod postquam in compositione nominis huius nil de fide sonare scit, non solum in fide, uerum etiam in clericali militia nouiter insertus neophytus ualeat appellari, quemadmodum et sanctus papa Gregorius, et Anglorum gentis apostolus intercessor uester apud Deum, qui et uim nominis istius perspicaciter intellexit,  et patres illos forsan, quos dicitis, subtiliter inuestigauit, inter cetera scribit, dicens: Sicut autem tunc neophytus dicebatur, qui initio in sancte fidei erat conuersatione plantatus: sic modo neophytus habendus est, qui repente in religionis habitu plantatus ad ambiendos honores sacros irrepserit. Quid rursus perniciosius est, quam cuiquam ex schismaticis intra septa Dominica principatum tribuere, et per damnatos sanctificare, et per depositos ad sacerdotium sublimare, et uiuentis locum subripere, et alteri Christi sponsam commissam temerare, et in apostasiam multos demergere, et in infidelitatem impellere, et a professione, uel subscriptione sua non paucos auertere, et ecclesiam per exteras potestates accipere,  ac per hoc in ouile Dominicum, non per ostium, sed ex aduerso, ac aliunde conscendere, et in id more furis atque latronis, seu lupi rapacis irrepere, et primum quidem pastorem necare, deinde uero ouium alias quidem trucidare, alias autem dispergere, conterere, nudare, lacerare, ac diuersis modis et machinationibus disperdere? Quid postremo, quesumus, horribilius, et exsecrabilius, quam Dominica, seu sanctorum Patrum, necnon et apostolice sedis scripta pro religione, pro disciplina, pro correctione missa uiolare, et quedam quidem eorum fidelibus occultare, quedam uero defraudare, et subtractione, ac commutatione, necnon et additione quedam callide deprauare? Missos quoque beati Petri apostolorum principis uariis argumentis a sibi commissis  auertere, et ad precessionem [al., processionem], que a schismaticis, excommunicatis et damnatis agebatur, pertrahere, illosque contempta legatione, que uel gentilium more tractari debuit, nonnullis incommodis subdere, et ad extremum in illusionem beatissimi Petri, a cuius sede profecti fuerant, non solum inefficaces redire facere, uerum etiam impugnatores omnium, que mandata fuerant, demonstrare? Que et his similia, necnon et his pluriora in Constantinopolitana urbe, uel in adiacentibus sibi ciuitatibus patrari audientes, immenso sumus merore repleti, et anxietate nimia perturbati. Sed quia horum omnium auctor tu existere fama diuulgante diceris, intolerabili cruciatu mentis afficimur, et doloribus undique coangustamur. Unde uidelicet cum  Ieremia in uocem prorumpere, ac libet lam entabiliter mestitie operam dare, flebiliterque exclamare: Quis dabit capiti meo aquam, aut oculis meis fontem lacrymarum , ut plangam, et lugeam tantam et talem perniciem, tantum et tale dispendium? Frustrata est enim spes nostra: confidentia nostra decepit nos. O damnum incomparabile, o exitium nonnisi per te, Domine Iesu, quoquo modo destruendum! uersa sunt dona Dei, que olim fuerant tibi collata, in armaturam aduersus Ecclesiam eius, et que ille pro salute plurimorum tribuit, in perniciem euidentem sunt commutata multorum. Sed reuertere, fili mi, reuertere, piissime Cesar, reuertere: quia Dominus noster misericors est, et te reuertentem  extensis benignitatis brachiis clementer amplectetur. Et non tantum indignatus est pro lesione, quam Ecclesie illius operatus es, quantum letabitur, si quem lesisti aduersus Ecclesiam, adiuuare contenderis. Porrigat igitur pietas tua Constantinopolitane Ecclesie manum, nec patiatur hanc amplius suo iam destitutam rectore subsistere: et merentem ac lugentem incedere. uirtutum carismata, que tibi Dominus noster iehsu Christus contulit, non contra se, sed pro se, proque sancta Ecclesia sua preparata semper inueniat: teque de beneficiis suis esse melioratum gaudeat, et gratias agere continuis horis, atque momentis reperiat.

Legatos preterea  quos Constantinopolim in nomine Domini destinauimus, ita libenter, ita benigne suscipite, atque tractate, quemadmodum orthodoxi principes beati Petri apostoli missos suscipere, necnon tractare soliti fuisse multis apicibus referuntur. Nam et impietatem paganorum transcendere comprobantur, quicunque legatos ecclesiarum quibuslibet putauerint contumeliis impetendos. Apud ipsos enim et si non habetur legatio fortassis accepta, persona tamen legati semper iudicatur immunis, presertim cum legatio prefatorum nichil nisi que pacis sunt, satagat  et tantum que iustitia diligit, ipsa uerecunde suadere contendat. Scilicet ut ablato mecho Ecclesie Constantinopolitane, proprio reddatur episcopo: et si quid huic restituto iam fortassis obiicitur, seruato ordine audiatur, et iudicetur; uidelicet ut inferior a potiori iudicetur, et non minorum  sententie subiiciatur. Quam preterea fortitudinem ostendetis, si totius indignationis uestre pondus super duas, uel tres personas inflectitis; et pedes euangelizantium pacem, euangelizantium bona solum calcandos uel conterendos existimatis? Sed uidete  ne uerbum alligetis, neque occultetis legationem nostram: quoniam, dicente Apostolo:  Nec uerbum Dei est alligatum, nec ueritas ullo pacto poterit occultari ; que etiam dicit: Nihil opertum quod non reueletur, et occultum, quod non sciatur . Si autem talentum acceptum in terra abscondere extreme damnationis est, quanta pena mulctandus est, qui alterius talentum uolentis hoc ad lucrum Domini sui multiplicare, tollit, et abscondit, uel etiam fraudare non pauescit? Porro de talenti acceptione nullam poteris omnino excusationem pretendere. Accepisti quippe non minimum talenti donum, etiam et antequam ad Cesareas infulas peruenires, familiaritatis scilicet locum apud Augustum, et impetrandi quod uolebas, facillimam gratiam. Si ergo nichil ei pro ecclesie proprio rectore  desolate detrimentis locutus es, nichil pro his, qui pro fratre et pro cepiscopo nostro Ignatio patriarcha abiecti, uel exsiliati, aut oppressi sunt, pie suadere curasti, pro talenti retentione profecto positurus es rationem. Habens igitur magnificentia tua obtinendi penes Augustum talentum ea, que postulant damnationem, pro retento talento timeat, si [forte, nisi, HARD.] cum ualet apud eum pro reddendo priori Ecclesie Constantinopolitane presule, uel pro perdendis nimis oppressis instanter interuenit. Precipue cum donante diuina gratia sublimitas uestra non solum impetrandi quod uult apud Augustum munus assecuta sit, uerum etiam per Cesaream excellentiam, quam adepta est, ipsa ualeat concedere quod rogat, et largiri quod sibi ad lucrum proficiat  sempiternum. Tantum quippe ab unoquoque nostrum uenturus iudex exiget, quantum dedit. Quamobrem ualde nobis, carissime, metuendum est, et omnibus modis formidandum, quod Sapientia terribiliter mundi principes admonens: Discite, inquit, iudices finium terre, prebete aures uos, qui continetis multitudines, et placetis uobis in turbis nationum: quoniam data est potestas a Domino uobis, et uirtus ab Altissimo, qui interrogabit opera uestra, et cogitationes scrutabitur: quoniam cum essetis ministri regni illius, non recte iudicastis, neque custodistis legem iustitie, neque secundum uoluntatem Dei ambulastis: horrende, et cito apparebit uobis, quoniam, iudicium durissimum his, qui presunt, fiet. Exiguo enim conceditur misericordia: potentes autem potenter tormenta patientur  . Quas uoces sedulo tractans et mente reuoluens pietas tua paueat, o Cesar: quoniam secundum Apostolum, Horrendum est incidere in manus Dei uiuentis ; et idcirco consilium nostrum audi, et que contra fratrem et comministrum nostrum Ignatium, uel aduersus complices eius, uel communicatores egisse te recolis, celeri stude satisfactione corrigere, et que per te destructa sunt, indifferenti cura pristino statui reddere: que cuncta, Domino auxiliante, facile  adimplebis, si tranquillitas tua in susceptione et auditione missorum sancti Petri debitum honoris officium exhibuerit. Testis autem mihi est Deus, quomodo uos cupiam in uisceribus Christi , et hoc ipsum idcirco magnopere postulem, ut et ministerium  meum adimpleam, et Ecclesie status, et ordo reformetur, et gloria magnificentie uestre, prestante Domino, de corruptibili felicitate ad incorruptam, a mortali uita ad immortalem, et a culmine terreno ad celeste fastigium, et a temporali atque cito defluenti claritate ad perennem et semper manentem beatitudinem perducatur, et diuina uisione cum sanctis omnibus et electis angelis perfruatur. Data Idibus Nouembris, indictione decima quinta.





CI. AD IGNATIUM PATRIARCHAM CONSTANTINOPOLITANUM. Certiorem Ignatium facit de omnibus que in eius causa a reditu legatorum Zacarie et Rhadoaldi acta fuerunt, et qualiter Photius fuerit in concilio depositus et anathematizatus cum suis sectatoribus: ipse uero una cum suis restitutus.
[Apud Mansi, ibid.]

NICOLAUS episcopus, seruus seruorum Dei, reuerendissimo ac sanctissimo fratri et comministro nostro IGNATIO patriarcha Constantinopolitano.

Dici non potest, frater carissime, quantis meroribus, uel quantis anxietatibus ob immensitatem  tribulationum, et persecutionum in uos illatarum afficiamur, quantisque nos laboribus, et certaminibus fraterna dilectione prouocati, iugiter ac indesinenter immisceamur. Nimirum qui et causam uestram reputamus, et onera totius Ecclesie baiulamus. Etenim considerato ministerio nostro, quod diuinitus per beatum Petrum apostolum ad nos usque deriuatum suscepimus, non est pro fratribus nostris silendi facultas, quibus maior et honor et onus cunctis Christiane pietatis, et ecclesiarum correctionis inesse debere sollicitudo dignoscitur. Sustinemus quippe cunctorum qui premuntur grauamina, quin potius sustinet in nobis hec sanctus Petrus apostolus, qui in omnibus  administrationis sue protegit ac tuetur heredes. Que uero  de uobis sedis apostolice auctoritatem habentes, ac priuilegia ipsius uindicantes decreuimus, dilectioni uestre his intimamus affatibus: quoniam apud nos hoc semper fuistis, quod ex omnipotentis Dei munere accepistis esse: non quod ex uoluntate hominum putamini non esse. Igitur, postquam legati nostri  quos Constantinopolim pro inquirenda solummodo causa remotionis uestre a sede Constantinopolitana, inter illa, que iussu nostro pro sacris imaginibus erant agenda, miseramus, reuersi sunt: et tam eorum relatione, quam scriptis per Leonem imperialem a secretis nobis delatis, comperto, quod ipsi etiam sententiam contra uos dederint, tanta sumus mestitia, tantoque cruciatu mentis attriti,  quanto contraria gesserunt omnibus, que sibi fuerant imperata: quantoque per eos uisa sunt stabiliri, que credebamus penitus exinaniri: quantum etiam subreptum est, atque persuasum omnibus, nos in talibus prestitisse consensum. Quapropter dum apud nos imperatorius missus  adesset, conuocata tota, que apud nos Ecclesia est, professi sumus coram ipso, sicut et profitemur, pro deiectione uestra et confirmatione Photii nunquam misisse, nunquam missuros esse; et in depositione uestra, uel promotione Photii nunquam consensisse, nunquam consensuros esse. Et hec sepius dicta, et palam annuntiata, atque in apostolatus nostri epistolis taliter inserta, tam excellentissimo imperatori  Micheli, quam Photio destinatis prefato Leoni a secretis decretis deferenda tradidimus.

Deinde uero qualiter ab Ecclesia Christi, cui diuina ordinatione presumus, non habente maculam, aut rugam, aut aliquid huiusmodi, hanc sinistram procul faceremus suspicionem  cogitare cepimus, et mente reuoluere. Tunc conuocato multarum prouinciarum occidentalium regionum sanctissimorum episcoporum cetu, et collecta sancta synodo in Ecclesia Dei, in qua beatus Petrus reiacet: primum quidem  Zacarias depositionis et excommunicationis sententiam pertulit: Rhadoaldi comparis uidelicet sui iudicio propter absentiam protelato, [a 1Kb] quod tamen  se similiter deponens, et communione priuatus, et ipse non in finem euasit. Preterea deposuimus Photium, imo Deus deposuit eum, tanquam neophytum et peruasorem, atque adulterum, et omni sacerdotali honore, seu clericatus officio, necnon et patriarchatus nomine prorsus exuimus: et si post notitiam huius nostre sanctionis in Constantinopolitano throno presedit, aut uobis ad recipiendam Ecclesiam impediuit, uel si ausus fuit de ministerio sacro quidquam more sacerdotis contingere, communione et loco satisfactionis omnino priuauimus, et una cum communicatoribus et fautoribus suis anathematizauimus pariter et Gregorium, qui Syracusane Ecclesie, Deo contempto, preest, eo quod a uestra se communione sequestrauerit, et Photium  irregulariter ordinauerit, et post dispositionem sacrum ministerium tetigerit, sanciuimus, atque statuimus omni sacerdotali gradu fore priuatum: ita ut si postea presumpsit in sacro officio more sacerdotis ministrare, anathema sit. Et si contra uos turbas excitauit , uel a uestra communione fideles auerterit, anathema sit: et omnes communicantes ei ab Ecclesia abiiciantur: sed et ipsi anathema sint. Eos uero, quos Photius ordinauit, quoniam manifestum est eos in omnibus consecratori suo communicasse, omni clericatus officio dispoliauimus. uos autem auctoritate summi iudicis Domini nostri Iesu Christi promulgauimus nunquam fuisse, nec esse depositum, uel anathematizatum, tanquam qui ab imperiali potentia sis absque ulla  canonica auctoritate tua pulsus Ecclesia, et tanquam qui ab obligatis nullo possis haberi uinculo colligatus: et ab eis, qui nullam te iudicandi potestatem, uel ab apostolica sede auctoritatem habuerint, nullum tui honoris discrimen pati debueris. Itaque uos omni uinculo anathematis per potestatem diuina uoce beatissimo Petro collatam, et per auctoritatem sacrorum canonum remoto, pristine dignitati, sedi, gradui, patriarchio, ac pristinis et pontificalibus infulis, atque officiis restituimus, et confirmauimus: ita ut quicunque in omnibus huic decreto non obedisset, uel se a uestra communione separasset, uel ulterius contra uos aliquod iudicium absque sedis  apostolice consensu protulisset: si quidem clericus esset, ab omni clericatus officio coram Deo et hominibus foret alienus; si uero laicus exstitisset ille, qui  constitutioni nostre contraire tentasset, et uos sedem et omnem pristinam dignitatem recipere non permisisset, uel si post receptam denuo uos impellere tentasset, uel per sermonem uestrum [leg. uobis] aliquam molestiam irrogasset, omni benedictione paterna priuaretur, et maledictione Chanaan filii Cham, qui uerecundiam patris non cooperuit, sed irrisit, mulctaretur, et cum parricidis eterna pena  percelleretur, et nexibus anathematis nonnisi resipiscens penitus erueretur. Eos autem episcopos, seu cuiuslibet ordinis clericos, qui post nec dicendam depositionem  uestram in exsilio relegati, uel ministerio, aut gradu cessati, ac priuati sunt, statuimus, ut exsilio dissoluto proprias ecclesias, atque gradus recipiant: ita ut, si quisquam huic decreto nostro contraire presumpsit, et ut ecclesias, uel gradus resumant, impediuit, uel impedierit, quousque obtemperet, anathema sit. De his autem, qui ex horum catalogo forte ab aliis criminarentur, decreuimus eos antea quidem proprias ecclesias, et gradum recipere: non autem nisi ab apostolice sedis Romano pontifice iudicari. Sed si qua preter regulam egisse forte dicerentur, nostro eos decreto iudicandos reseruari statuimus, iuxta quod sacri precipiunt canones. Hec sunt, frater carissime, que in superius memorata ueneranda synodo una cum fratribus et  consacerdotibus nostris diuersarum prouinciarum occidentalium, secuti antecessorum nostrorum auctoritatem egimus, et statuimus. Que idcirco beatitudini uestre nota facere curauimus, ut scire ualeat, que nostra sit super negotio uestre fraternitatis intentio, et nemo possit aliter uobis de his suadere que gesta sunt.

Nunc autem hortamur, ut spe, que in Deo est, erecti, ne deficiatis in tribulationibus, scientes quoniam tribulatio patientiam operatur, patientia uero probationem, probatio uero spem, spes autem non confundit . Nam et nos licet longe positi, ubi prauitatem persequentium uos agnouimus, fraterna sollicitudine nos urente non modico flagramus incendio, licet inter Ecclesias Dei, que in unum Christi  thalamum undique referuntur, nichil longe sit, nichil habeatur extraneum. Unde, frater carissime, consolatio uestra ex Deo sit, qui dat semper uirtutem confidentibus in eum. Habetis exempla sanctorum, qui olim seminantes in lacrymis, in gaudio messuri sunt in futuro. Non amat Dominus noster seruum nisi experimentis probatum; Christianas animas rerum palestra semper exercet. Nostri nobis bella mouerunt , quos ad inimicum transiuisse federe rupto sentimus. Nulla est tribulatio temporalis, si sit ante oculos premium sempiternum, cui nichil conuenit anteponi. Clamat noster hymnidicus: Si aduersus se castra consistant,  spe illuminationis eius sibi penitus non timendum . Rogamus ergo quidquid inimicus intulit, ferre patienter. Indixit iniurias, indixit contumelias, indixit exsilia; ille in suis hoc passus est, qui pertulisse pro nobis sputa, flagella. mortemque dignoscitur. Patientie uobis, atque constantie forma Stephanus primus Christi martyr existat. Sed longum est ire per singulos, qui uitam uel moriendo, uel confitendo mercati sunt. Habetis tamen uos, qui Ecclesia estis expulsi, beate recordationis Athanasii Alexandrine Ecclesie prudentissimi sacerdotis exemplum: cui non consolationis sit illius tolerantia, cui non spem faciat eius exspectata [inexspectata] reuersio? Eiicitur Ario persequente, sed reuocatur Domino prosequente. Passus est carcerem, passus  est angustias; nec mirum, si uir apostolicus ea passus est, quibus Apostolus se gloriatur exercitum: fugatus illinc in nostris partibus roboratus est, et in hac sede requiem communionis inuenit, a qua semper catholicis subuenitur. uerumtamen sensit in tribulationibus lassitudinem, qui factus est in persecutione confessor: unde non debetis temporalem uobis illatam deiectionem dolere, quia  Deo non cecidistis. Photium ergo ne timeamus, ne a regione [forte, regno] uiuorum deiiciamur: illud est nostrum, illud eternum. Nostrum enim non est unde transitur; sed illa uere nostra sunt que spes certissima pollicetur. Sunt autem, dicente Apostolo, que oculos non uidit, nec auris audiuit, nec in cor hominis ascenderunt, que preparauit Deus diligentibus  se . Data Idibus Nouembris, indictione Xu.





CII. AD THEODORAM AUGUSTAM. Hortatur Augustam, quam multis laudibus ornat, ad patientiam, et ad collocandum in Deo spem suam. Ostendit se in Ignatii restitutione omnem suam ponere operam.
[Apud Mansi, ibid.]

NICOLAUS episcopus, seruus seruorum Dei, dilectissime filie THEODORAE, imperatori quondam terreno, nunc autem spiritualiter celesti coniuncte.

uirtutes uestras, quibus predite antecedentium uos Augustarum nulli diebus istis apparuistis secunde,  quibus etiam, et precipue in causa pietatis, earum nemini estis inferiores inuente, subtiliter atque sollicite recolentes, Deo cunctipotenti, cuius munere has percepistis, grates immensas referre, et eius sancto nomini benedicere non cessamus, atque piorum studiorum uestrorum preconia pro imitatione audientium inter fidelium colloquia iugiter enarramus. Tu quippe etiam principe marito tuo contra leges Ecclesie sentiente superstite, sana sapere et recta defendere non formidasti. Tu, inquam, in orthodoxa religione perseuerans, unicum filium non terreni patris, sed supercelestis iter aggredi docuisti. Quis autem morum insignia, quis correctionum tuarum facta fortia narrare sufficiat? Cum enim sola  principabaris, Domino cooperante, non solum ab hoste uisibili, uerum etiam nullo mare infirmior Ecclesiam Domini ab hoste inuisibili  texisti: et peruersorum dogmatum nebulam, tanquam solis radius ab Ecclesie facie depulisti. Senserunt in te heretici uirile pectus, et mirantes insuperabile robur, quod femina fueris ambiguum habuerunt. Cur hoc, nisi quia sedis apostolice dogmata sequebaris, et Constantinopolitani monita pontificis, cui Romana Ecclesia communicabat, amplectebaris? Sic enim deuoti filii paternum uenerantur affectum: et in nullo prorsus ingrati circa parentes suos consentiunt inueniri; sed inimici quid agunt? apprehendunt, eiiciunt, et quid plura? omni dehonestati subiiciunt. Sed exempla patientie, quibus  ista contemnere: et illa, que sunt eterni imperii, docearis appetere, o Christianissima filia, satis abundant. Nam legifer Moyses et Aaron sanctus Domini murmur et duras contumelias, atque seditionem patiuntur ab iis, quos uelut filios in sinu portabat, et adeo diligebat, ut Domino uolenti eos perdere, et facere eum in gentem magnam, diceret: Aut dimitte eis hanc noxam, aut dele me de libro quem scripsisti . Sic beatus Samuel ab his quibus multa prestiterat beneficia, de principatu propellitur; sic propheta Zacarias ab eo, cui pater suus regnum uindicauerat, et ipse uiam salutis ostendebat, lapidibus impetitur. Sed quid per hominum genus diutius immoremur? quando ipse mediator Dei et hominum Dominus noster iehsu Christus  ab his, quibus cecos illuminauit, languidos plurimos pristine sanitati restituit, mortuos excitauit, probra, sputa, flagella et mortem crucis sustinuit? Deuenimus quippe, heu! in ea que beatus apostolus predixit periculosa tempora Paulus, cum scriberet: Et in nouissimis temporibus instabunt tempora periculosa, et erunt homines seipsos amantes, cupidi ; ubi et interposuit: Parentibus non obedientes, ingrati, scelesti, sine affectione, sine pace. Imo deuenimus in eos lugendos et deplorandos dies, in quibus proh dolor! iuxta quod et Dominus in Euangelio dicit: Tradet frater fratrem in mortem, et insurgent filii in parentes . Sed hec facientes et seuientes hostes quid agunt? dum cupiunt obesse, prosunt, et cum ledere moliuntur,  plurimum prestant; priuant tyrannice regno temporali, sed donant  imperium sempiternum; auferunt terrenam gloriam, sed conferunt celestem beatitudinem. Commutatur enim eorum argumentum iniquitatis in artificium equitatis: et arma perniciei seu tyrannidis uersa sunt in instrumenta salutis et pietatis. Quoniam quantumlibet seuiant emuli, quantumlibet hostes insaniant, diligentibus tamen Deum omnia cooperantur in bonum : nimirum quia non est sapientia, non est scientia, non est consilium contra Dominum . Ergo, carissima filia, confortamini in Domino, et in potentia uirtutis eius, et in aduersitatibus unicum Domini solum adite refugium: statuentes etiam  pedes uestros in petra, super quam Dominus principaliter suam construere delegit Ecclesiam: et ab eius communionis soliditate, sicut nec hactenus, ita quoque usque in finem nullis procelle alienamini flatibus. Nos uero, qui eiusdem immeriti sumus uicarii, tam circa statum Ecclesie Constantinopolitane, quamque circa recuperationem fratris et cepiscopi nostri Ignatii, iuxta ministerium nobis creditum, segnes inueniri uel desides nullo pacto confidite. Quomodo autem erga uos, uel erga dilectas filias uestras agatur, uel si forte quid cordi est, per presentes missos nostros, quibus suffragari uos in opportunitatibus petimus, fida mente nobis, et indubitabili conscientia, quesumus, intimate. Data Idibus Nouembris, indictione Xu.





CIII. AD EUDOXIAM AUGUSTAM. Rogat ut agat partes Ignatii apud imperatorem.

NICOLAUS episcopus, seruus seruorum Dei, dilecte filie EUDOXIAE gloriose [in cod. uatic. deest gloriose] Auguste.

Nihil in regia sublimitate iustitie dilectione decentius, nichil in infirmitate muliebri fortitudine mentis honestius. Quid autem laudabilius uel robustius, quam si femina uirile pectus induat, et adhuc in causa pietatis uirorum studia superet? Qua de re principio sermonis nostri sublimitatem uestram nunc primitus litteris alloquentes, hortamur, et uehementissime  deprecamur, ut Deum omnipotentem affectu, quo decet, et cultu quo conuenit, diligatis: et precipua sollicitudine circa statum Ecclesie ipsius inuigiletis: ita ut apud dilectissimum filium nostrum a Deo protectum Michelem tranquillissimum imperatorem coniugem uestrum summa instantia impetrare procuretis, et feminee infirmitatis oblite uiriliter agere studeatis: quatenus inuasore Constantinopolitane Ecclesie, seu mecho, atque neophyto Photio remoto, fratri et cepiscopo nostro Ignatio eadem ecclesia permissione ipsius, atque fauore reddatur; quoniam contra omnem regulam, et preter omnem ordinem, illa prefatus reuerendus antistes dispoliatus, atque priuatus est. uerum adeo imperium uestrum pro hac eadem re nouerit, prefato a  Deo conseruando Augusto desiderabilissimo filio nostro missos, et litteras apostolatus nostri competibiles destinasse; quibus uestram quoque pietatem sociantes petimus, ut tantum legationem eorum adiuuetis, et eis in omnibus suffragemini, quantum beatum Petrum apostolum et celestis regni clauigerum culmini uestro semper adesse benignum medullitus exoptatis. Non enim frustra nobilitatem uestram Christus Deus noster imperii coniugis uestri fecit consortem, nec posuit uos nisi ut Ecclesiam eius adiuuetis, erga statum eius uigiletis, famulis ipsius auxiliemini, merentes consolemini, oppressos  et elisos erigatis, pulsos et exsiliatos reuocetis, et cuncta deprauata, confusa, inordinata, atque destructa, uigori pristino reformetis: uerum etiam, ut tanquam fortis uirago et insignis adiutrix uiro uestro ad multa intendenti, et innumera disponenti, adiutorium impendatis: et ne inter tot uarietates a iustitie culmine decidat, manum solatii quodammodo porrigatis. Sic Dominus in principio conditionis humane protoplasto mulieris adiutorium sibi simile tribuit , ne uidelicet uir solitarius alterius forte consilio destitutus, facilius ad ima decideret, difficiliusque post casum resurgeret, iuxta quod scriptum est: ue soli, quia cum ceciderit, non habet subleuantem : quamuis ipsi dispensationem diuinam in contrarium uerterint, et concessa  liberi arbitrii dignitate, seu ditissima potestate petulanter abusi sint. Porro si uos nunc cooperanti college uestro prospera uel amica Ecclesie suggeritis: si, ut mechum repellat, et legitimum Ecclesie Constantinopolitane reddat, suadetis, si penes eum, ut ea, que in plurimis occupatus pariter, et intentus minus recte patrauit, in priorem ordinem reducat obtinetis: quid uos, nisi salutiferum eius dicemus adiutorium, et laudabile uestrum predicabimus contubernium? Nam  non minus his temporibus uenerabilis Ignatii repulsio, seu temeratoris Photii promotio imperio uestro, quam Eue suggestio nocuit. At uero si econtra, salubri uestro nomine [forte, molimine], seu certamine, que callide sunt suasa, uel carissimo filio nostro suggesta,  dissoluantur, et que nos pro salute communi decreuimus, adimpleantur, profecto in imperii uestri orbe quasi per alteram Euam  cuncta que destructa sunt, restaurabuntur. Ille namque priscus serpens et antiquus aduersarius non cessat Ecclesiam Domini, que de utroque sexu componitur, diuersis uersare machinamentis. Unde et Apostolus ne sensus quorumdam [a 1Kb] corrumperentur a castitate Christi, memor seductionis Eue ualide formidabat. Quamobrem necesse est ut cum forte calcaneo uestro , per uasa sua, id est per malos operarios tentauerit insidiari, caput eius protinus conteratis, id est in ipso mox initio praue suggestionis deprehensas serpentis, et ministrorum eius uenenosas  suasiones quasi conculcantes, ad nichilum redigatis. In calcaneo namque finis est corporis, quo non inconuenienter consummata uirtus exprimitur. Has quippe inimicitias posuit Deus inter serpentem et mulierem, uidelicet ut ipse coluber ab ea, quam deceperat, non spatio quolibet interposito, sed confestim in ipso uirulente suggestionis articulo conteratur: nec ei diutinus uenena sua spargendi aditus concedatur: que uelut cancer serpant, et ad cor usque penetrando perueniant. Que autem sint, que dicimus, prestantissima sapientia uestra  iam aduertit. Nolumus enim uos a quoquam decipi:  nolumus uos a caritate Christi quibuslibet subuerti uersutiis: nolumus quorumuis uipereis aduersus Ecclesiam Dei commoueri suasionibus, qui magis uolumus et optamus, et pium fastigium uestrum enixius imploramus, ut uos in integritate fidei, et in tramite rectitudinis populo Dei, qui est Ecclesia, more sancte illius Esther regine perseuerantes, uirum quoque uestrum circa Dei timorem, amoremque succendatis: et erga sancte Ecclesie Constantinopolitane recuperationem, prudenter inflammetis: quatenus a Photii mechi, neophyti, ac inuasoris, ac per hoc damnati, et anathematizati, communione se muniens, quidquid in fratrem et cepiscopum nostrum Ignatium molestie intulit, et sibi commissam regere permittens Ecclesiam corrigat: salutique sue, atque  imperii sui consulat, et Dominum sibi, suisque omnibus propitium faciat. Quod uos cum uirtute summi regis, in cuius manu corda regum sunt, obtinere posse procul dubio credimus: et excusationem de impossibilitate nullam habere  omnimodis arbitramur. Siquidem per mulierem fidelem, secundum Apostolum, etiam infidelis uir saluabitur . Quando Photius [leg. Quando potius, etc. dignoscitur?] per fidelissimam feminam uir potuerit saluari, qui, Deo gratias, non solum infidelis non est, absit, uerum etiam Christianissimus et religiosissimus esse dignoscitur.

Deponite ergo cunctam muliebrem infirmitatem, et erga eum, ea, que pia sunt, que sancte Ecclesie congruunt, impetrare satagite: nec deficiatis,  neque tardetis, ut nostris obediat precibus, nostras exaudiat tanquam spiritalis patris sui petitiones, indesinentibus apud eum suggestionibus, atque supplicationibus agere; necnon et quasi uirili fortitudine circumcincte in constantia continua decertare. Quoniam  non uos Dominus frustra imperii coniugis uestri fecit esse consortem, et nisi pro populo eius legitime laboraueritis, in districto diuino iudicio districtam procul dubio dabitis rationem. Aggredimini ergo, et induimini fortitudine, et pro statu, ac ordine Ecclesie Dei et erectione afflictorum, et oppressorum certamen assumite, imitantes uidelicet superius memoratam beatam reginam Esther, que pro populo Dei etiam in mortem dedit animam suam, et quousque hunc liberauit [forte, liberauit  a ruina. HARD.], anima ferias nullas suo certamini tribuit: cui Mardocheus ille laudabilis patruus eius  inter cetera ita suggesserat: Ne putes, inquiens, quod animam tuam tantum liberes, quia in domo regis es pre cunctis Iudeis: Si enim nunc silueris, per aliam occasionem liberabuntur Iudei, et tu et domus patris tui peribitis. Et quis nouit, utrum idcirco ad regnum ueneris, ut in tempore tali parareris?  Quantum autem pie imperatrices, quarum uos imitatrices esse uolumus, sedi beati principis apostolorum Petri deuote fuerint: et hanc pre cunctis sedibus honorauerint, qualiterque sublimissimos principes circa reuerentiam Romani pontificis inflammauerint,  ex epistola Galle Placidie, quam Theodosio Augusto scripsit, potestis agnoscere: quam idcirco solam commemoramus, quoniam epistolarem excedere locutionem uitamus. Ait ergo: Non modicum detrimentum est ex his que gesta sunt, ut fides, que tantis temporibus regulariter custodita est, a sacratissimo patre nostro Constantino, qui primus in imperio [leg. splenduit Christianus nuper, etc. HARD.] splenduit, Christianitas nuper turbata sit. Ad arbitrium unius hominis es, qui in synodo Ephesine ciuitatis odium et contentiones potius exercuisse narratur, militum presentia, et metu appetens Constantinopolitane ciuitatis episcopum Flauianum: eo quod libellum ad apostolicam sedem emiserit, et ad omnes episcopos harum partium per eos, qui directi  fuerant in concilio a reuerendissimo episcopo Rome, qui secundum diffinitiones Niceni concilii consueti sunt interesse, domine sacratissime fili uenerabilis imperator. Hac itaque gratia, tua mansuetudo tantis turbis resistens, ueritatem immaculatam fidei catholice religionis saluari precipiat, ut secundum formam et diffinitionem apostolice sedis, quam etiam nos tanquam precellentem similiter ueneramur, in statu sacerdotii ille, remanente per omnia Flauiano, ad concilii et apostolice sedis iudicium transmittatur; in qua primus ille, qui celestes claues dignus fuit accipere, principatum episcopatus ordinauit: quando scilicet decet nos huic maxime ciuitati, que domina omnium est, tuam in omnibus reuerentiam conseruare. Diligentius autem etiam in hoc prouidete,  ne quod priscis temporibus nostra generatio custodiuit, sub nobis imminui uideatur, et per presens exemplum similia gerantur [schismata generentur] in episcopos, ac sanctas ecclesias. uidete igitur, carissima filia, qualiter hec Dei cultrix Augusta, ut priscam fidem seruet, satagat: et quod Constantinopolitanus episcopus secularium metu fuerit appetitus, doleat: qualiter eum libellum ad sedem apostolicam misisse commemoret; qualiter sedem apostolicam, tanquam precellentem ueneretur: qualiter secundum formam et diffinitionem eius Flauianus submitti ad iudicium sedis ipsius  hortetur: qualiter in sede Romana illum primum qui celestes claues dignus fuit accipere, principatum  episcopatus ordinasse recolat: qualiter etiam diligenter prouidendum esse censeat, ne quod priscis temporibus custoditum fuerat, imminui uideatur, et per presens exemplum similia gerantur in episcopos, ac sanctas Ecclesias. Que cuncta, filia carissima, diligenter attendentes, et per huius pie Auguste uestigia gradientes, huiusmodi reuerentiam, huiusmodi cultum circa sedem beati Petri, et exhibete, et exhiberi a Christianissimo coniuge uestro strenue suadete. Quatenus imperium, quod temporaliter assecute estis, cum illis Dei cultricibus, et honorem sancti Petri sedi exhibentibus imperatricibus, percipiatis eternum, et gloriam incorruptibilem eodem intercedente apostolorum eximio, cui uos  in legatis, et in legatione ipsius reuerentiam per obedientiam impendere cohortamur, in celesti palatio incorruptibilem et immarcessibilem largiente rege regum Domino consequamini. Data Idibus Nouembris, indictione Xu.





CIu. AD CLERUM CONSTANTINOPOLITANUM. Percenset omnia que a die quo Constantinopolim missi sunt Rhadoaldus et Zacarias, fuerunt acta. Item commemorat concilii Romani decreta, repetitque omnia que in superiori epistola dicta sunt de promotione Photii, et de Gregorio Syracusano, qui Photium consecrauit, et de epistola imperatoris, quam comburi iubet.
[Apud Mansi, ibid.]

NICOLAUS episcopus, seruus seruorum Dei, reuerendissimis  et sanctissimis confratribus nostris archiepiscopis metropolitanis, et episcopis Constantinopolitane sedi subiacentibus, atque uniuerso uenerabili clero Constantinopolitanorum Ecclesie.

Ea que nuper apud Constantinopolim gesta sunt hactenusque geruntur, sanctitatem uestram non credimus ignorare; sed qualiter zelo zelati pro domo Domini, que est Ecclesia Dei uiui, columna et firmamentum ueritatis, more decessorum meorum sollicitudinem omnium Ecclesiarum Dei circumferentes, nos de his egerimus uel disposuerimus, uobis non tam breuiter quam ueraciter intimamus. Igitur postquam audiuimus quod quidam uestrum inuidie facibus accensi, et superbie fastu arroganter elati, more Iudeorum contra pastorem et magistrum  suum, fratrem uidelicet comministrum nostrum Ignatium, Ecclesie prefate sanctissimum patriarcham, insurrexerint: quidam uero instar uiperarum ac parricidarum parentem proprium, eumdem scilicet beatissimum uirum, ferinis dentibus impetierint, et ab Ecclesia ipsa, cui iure presidebat, tyrannidis sue cornu penitus remouerint, acerrimis doloribus angustiati atque meroribus uehementibus cruciati, cepimus qualiter erga eum uiscera benignitatis, utpote circa fratrem, ostenderemus, sedula meditatione tractare. Scriptum quippe est: Qui uiderit fratrem necessitatem habere, et clauserit uiscera sua ab eo, quomodo caritas Dei manet in eo?  Maxime cum schisma in iam dicta urbe, et in adiacentibus sibi ciuitatibus, propter  quemdam Photium, ex foro et seculari militia et habitu atque a palatinis edibus eductum, ac subito tonsuratum, et in eadem ecclesia contra sacros canones promotum, non modicum audiremus obortum. Aliis uidelicet Photii promotionem defendentibus, aliis autem hanc, tanquam inconuicto et superstite Ignatio factam, merito detestantibus.

Sed dum quod hinc a nobis fieri deberet, uel qualiter tanti rumoris certitudinem nosse possemus, incessanter et anxie cogitaremus, ecce repente cum epistola regia quidam episcoporum, quorum unus erat Gangrensium metropolitanus, cum Arsa, uiro glorioso spathario, Augustalem ferentes legationem,  ad sedem apostolicam peruenerunt, accusationes quasdam in scriptis aduersus iam fatum consacerdotem nostrum Ignatium, et in uerbis excusationes pro Photio deferentes, et ut a sede apostolica missos daremus, qui scandala illa sedarent et schismata dissiparent, magnopere postulantes. Quibus rite susceptis, et legationis iniuncte sibi seu epistole delate imperialis inspecto tenore, mestitiam quam prius rumor solus in corde nostro pepererat, casuum euidenter ostensorum certior confestim relatio multiplicauit. [a 1Kb] Quapropter quia, sicut diuinitus inspirata sapientia uestra nouit, cunctarum Christi ouium cura constringimur, cum uices illius per abundantiam celestis gratie geramus, cui specialiter a Deo dicitur: Pasce eues meas ; et rursus:  Et tu aliquando conuersus confirma fratres tuos , non potuimus dissimulare aut negligere quominus uisitaremus oues dispersas et dissipatas, uel quominus confirmaremus in fide et moribus bonis fratres nostros et proximos.

Et quia inter cetera que de schismate iam fate Constantinopolitane Ecclesie, hi qui missi fuerant testabantur, maxime eamdem Ecclesiam ab Iconomachis, recidiuam contemptionem excitantibus, asserebant uexari, Christumque per singula conuenticula blasphemari: idcirco duos episcopos qui nobiscum erant, quique ad hoc tantum perficiendum opus idonei nobis esse uidebantur, Rhadoaldum scilicet et Zacariam, una cum Ecclesa que apud nos est, datis litteris tam ad Augustum quam ad  Photium scriptis, Constantinopolim, idem nimirum piaculum exsecrantes, e latere nostro direximus, nichil eis penitus iniungentes nisi ut tantummodo causas Ignatii patriarche, qui antea de Ecclesia pulsus quam ab aliquo accusatus exstiterat, diligenter inuestigarent, et sedi apostolice plenis et ueracibus referrent indiciis, quemadmodum Iob beatissimus edocens: Causam, inquit, quam nesciebam, diligentissime inuestigabam : Photii uero consecrationem non solum minime interim admittendam esse credidimus, uerum etiam ipsis legatis nostris, ne cum illo nisi que cum laico usque ad notitiam nostram communicarent, frequenti ac omnimoda iussione precepimus. Quoniam sicut magniloquus Leo papa scribens ad sanctum Flauianum  dicit antistitem : Nos qui sacerdotum Domini matura uolumus esse iudicia, nichil possumus incognitis rebus in cuiusquam partis preiudicium diffinire, priusquam uniuersa que gesta sunt ueraciter audiamus. Tantum eis de uenerabilibus Domini nostri Iesu Christi, eiusdemque genitricis semper uirginis Marie, ac sanctorum ipsius imaginibus, quidquid questio afferret, iuste ac pie diffinire licentiam dantes, que cuncta ita esse ut dicimus littere nostre, quas Auguste mansuetudini necnon et Photio per eosdem missos nostros destinaueramus, si ita sunt apud uos quemadmodum a nobis fuere transmisse, patenter poterunt indicare. Nam si nos  pro diffinienda controuersia fratris nostri Ignatii tunc legatis nostris quidquam precepimus, uel eum damnationi subiici decreuimus, ut quid nec sententiam diffinitiuam suscipere, licet non digne nec legitime decertauerint, attamen quantumcunque et quomodocunque contradixisse, ac ne deponeretur restitisse, probantur; siquidem, ut cetera nunc commemorare differamus, in epistola imperiali didicimus quomodo illi non solum consensum noluerunt ipsius prebere damnationi, uerum etiam qualiter ne tantum piaculum committeretur interdixerunt: cui profecto et ipsi minime contradicerent, si ut depositioni eius interessent, nos sibi mandatum tribuisse recolerent; et carissimus filius noster pius Augustus, nisi illos preter iussionem nostram egisse  claresceret, eos et nobis commendare et super huiuscemodi noxa transgressionis excusare nullo modo studeret. Iam uero si dicitis quamobrem illos deposuerimus, cum eos in damnatione sepe fati patriarche consentire noluisse tam sciatis manifeste, respondemus quia nichil illis bonum profuit inchoasse et in bonitate minime perdurasse, quoniam qui perseuerauerit usque in finem, hic saluus erit . Quid enim proderit alicui pro ueritate primum quidem impetum dare, et post paululum aut suasionibus, aut terroribus, aut aliquolibet uitio a ueritatis tramite declinare? Porro si uitalis et Misenus a beato Felice papa honore pariter et communione priuati sunt, qui olim ad talia, quemadmodum isti nunc, uel impulsi uel dilapsi sunt; quanto potius isti pari  debent ultioni succumbere, qui parem quidem preuaricationem, sed non pares, imo Constantinopoli nullas penas, sicut illi quondam perpessi sunt? Porro si nos ideo missos nostros destinassemus, ut uice nostra Ignatii essent negotii iudices, quemadmodum imperatoria perhibebat epistola per Leonem a secretis missa, que latrocinale illud concilium, in quo Ignatius deponi putatus est, iudicium nostrum fuisse non ueraciter asserebat: profecto ante totius litis motionem atque omnis initium controuersie, sedem ei propriam restitui procul dubio censuissemus, ut legitime nimirum reciperet quod nulla lege dictante perdiderat; atque per ecclesiasticum canonem resumeret quod illi potentia secularis ademerat, quatenus sic deinde sede propria necnon et omnibus  suis ante receptis, uiribusque resumptis, uestitus iam et armatus, cum accusatoribus suis certaminis campum et litigii conflictum posset arripere. Quod cum in mundanis negotiis legibus fieri censeatur, multo magis ut in ecclesiasticis atque diuinis obseruaretur debuit preuideri.

Preterea quando prefatos missos a nobis direximus, epistolam quam eis mansuetissimo imperatori, sicut pretulimus, dandam tribuimus. in tribus uoluminibus, uno eodemque tenore ac eisdem syllabis scribi precepimus. Et unum quidem ex hic apud nos pro futuro testimonio retinuimus, suspecti uidelicet iam de fraudanda epistola, quod postea probauimus. Aliud uero, ut premissum est, iam memorato  pio Augusto eis dedimus offerendum. Porro tertium eisdem legatis nostris prebuimus, iniungentes ut hoc sibi ad instructionem suam tanquam speculum pre oculis iugiter habitum reseruarent, et cum Constantinopoli conuentus fieret sacerdotum, in quo a legatis nostris comminister noster Ignatius fuerat audiendus, si prefatus Augustus nollet ibidem sibi missum recitari epistole nostre uolumen, ipsi hoc quod illis apud se retinendum dederamus, quodque unius forme per omnia cum ceteris duobus quorum iam mentionem fecimus, erat, in ipso conuentu legerent et ad notitiam omnium uestrum quomodocunque perferrent. At illi peruenientes Constantinopolim, minis imperatorie potestatis, sicut ipsi postea fatebantur, deterriti, spretis monitis  nostris, ac epistolis sibi a nobis coram tota Ecclesia nostra datis, imo postposito timore Dei, sicuti postea claruit, in contrarium uertere omnia que sibi fuerant imperata. Denique et cum Photio adultero, Ecclesie inuasore atque neophyto, quod sibi multipliciter prohibitum fuerat, inter sacrosancta mysteria communicauerunt, et Ignatium uirum senem et sanctum, ac per duodecim annos innocenter Ecclesiam Dei regentem, et nobiscum et uobiscum atque cum uniuersali et orthodoxa Ecclesia communicantem, Constantinopolitanorum factioni perniciosissime concinentes, damnauerunt, et sacerdotalibus infulis exspoliatum ab Ecclesie regimine modis omnibus expulerunt. Quem non ita iustificamus, ut nichil hunc reprehensione dignum admisisse dicamus, pro  quo fortasse merito poterat, legitima discussione facta, quodlibet canonice iaculum pati sententie, cum scriptum in apostolicis litteris confiteamur, dicentes: In multis offendimus omnes ; et rursus: Si dixerimus quia peccatum non habemus, nosipsos seducimus et ueritas in nobis non est . Sed ita uolumus et ita decernimus istiusmodi pontificem digna pro factis recipere, ut sacerdotale decus penitus non uilescat, nec tam facile pontificalis apex terra tenus incuruetur. Ita, inquam, uolumus, et ita decernimus hunc, imo quemcunque pontificem, iuste subdi sententie, ut non a secularibus quibuscunque iudicetur, non tyrannice propellatur, non ante audientiam Ecclesia sua priuetur, non ab inferioribus sed a maioris auctoritatis persona recti  calculi sententiam consequatur.

Ita denique uolumus et ita decernimus istius, imo uero cunctorum sacerdotum causas examinare culpasue punire, ut paternos terminos non transgrediamur, sacros canones non conculcemus, nec decretalia sedis apostolice constituta, quibus Ecclesia tota fulcitur atque munitur, quoquomodo uiolemus.

Ad extremum ita uolumus et ita decernimus pontificem, qualiscunque sit, iudicari, ut Ecclesie cui preest iura nulla temeritate, nulla presumptione frangantur. Nullum quippe poterit Ecclesie ius dignum seruari, si presul eius a quibuslibet uel quandolibet, et quomodolibet impetatur, et pro libito cuiusque tanta facilitate pellatur. Quod cum ita  sit, non possumus interim fratrem nostrum Ignatium, qualiscunque sit, non inter sanctissimos et beatissimos patriarchas connumerare; qui licet apud uos sit tot opprobriis, tot persecutionibus fatigatus, attamen non nisi qualis a decessoribus meis est habitus, creditus et ueneratus, habetur, creditur et ueneratur, nullo quippe nostro examine alicuius criminis reus, nullo est nostro speciali iudicio repertus obnoxius, ac per hoc nulla est nostra sententia condemnandus, aut a nostris Ecclesieque nostre communione collegii sequestrandus, aut aliquibus nisi honorabilibus uocabulis appellandus; sed ad narrationis ordinem redeamus. Missi preterea nostri, tandem reuersi, nichil aliud renuntiauere nisi depositum Ignatium et Photium in sede Constantinopolitana  firmatum. Post duos uero dies legatus a nobis imperialis nomine Leo a secretis susceptus, duo uolumina obtulit, quorum unum depositionis Ignatii gesta continebat, alterum autem de sanctis habebat imaginibus acta; per que uidelicet cognouimus quia nec imperator epistolam nostram, qua fratrem et cepiscopum nostrum ad solam audientiam ante conspectum missorum nostrorum accersiri decreueramus, in depositione ipsius consacerdotis nostri, que prius, sicut putatur, facta est, ostendit: nec iidem missi nostri parilem eius ac per omnia consimilem, quam eis in episcoporum conuentu recitare iusseramus, demonstrare curauerunt. Sed nec, quantum in eisdem uoluminibus in Latinum sermonem ex Greco translatis reperitur, ordo legitimus, et a  sanctis Patribus usitatus in lectione ipsius epistole exstitit obseruatus. Quamuis et in his que in conuentu qui posterius pro sacris imaginibus collectus est, ex ea lecta sunt, nonnulla addita, multa mutata, plura subtracta reperiantur, et per omnia talis effecta sit ut aut nichil aut parum aliquid nos per eam de crebro dicti comministri nostri Ignatii disposuisse causa uideremur. Quidquid enim de ipsius recessu uel preiudicio, quidquid de sententia non a Romano pontifice secundum morem in eum prolata, quidquid de uiolatis paternis diffinitionibus, quidquid de Photii scripseramus irregulari promotione, saltu quodam calliditatis trancendentibus [f. transcendentes], etiam sanctorum Patrum instituta, que sancti Spiritus afflatu sunt edita, ne ad concilii peruenirent notitiam,  more suo falsidici transcenderunt, et cum diuinitus attributa talenta fuerint, uelut in quodam silentii sudario ligata sub terra penitus absconderunt. Quo comperto, moleste tulimus, et quid sine missis nostris actum fuerit confestim intelleximus, qui talia [f., qui qualia] cum missis nostris perpetrata fuissent, patenter agnouimus. Aut enim iusta fuerunt que misimus, sicque consequenter oportuit ea seruari, aut si iusta putata non sunt, in quo iusta non fuerint per aliud saltem scriptum exponi, et nobis referri, et summa ratione debuerunt patenter ostendi. In nullo tamen oportuit ea uel Ecclesie que apud uos est cognitione priuari, uel aliqua falsitatis deprauatione fraudari. Detulit preterea idem Leo  imperialis legatus augustales litteras, deprecantes quatenus et in depositione Ignatii et in confirmatione Photii consensum preberemus et subscriberemus. At nos, diuina docente gratia, dum idem adesset missus, conuocata tota que apud nos est Ecclesia, decreuimus, et statuimus, atque professi sumus coram ipso et coram eadem sancta Ecclesia, sicuti et [edit. Rom., est] nunc per eamdem ac per uos profitemur coram uniuersali sancta Christi Ecclesia, pro deiectione Ignatii uel consecratione Photii nunquam misisse, nunquam missuros esse, et in depositione Ignatii et promotione Photii nunquam consensisse, nunquam consensuros esse. Ex his sepius dictis et palam annuntiatis, atque in apostolatus nostri epistolis taliter insertis, et eidem Leoni a secretis  tam imperatori quam Photio ad defendendum datis, hunc a nobis remisimus.

Igitur cum hec gerebantur, nondum Rhadoaldus et Zacarias episcopi, quos, ut premissum est, Constantinopolim miseramus, confessione propria uel synodali examine conuicti erant, aut patenter ostensi quod ipsi deposuissent Ignatium, uel communicassent adultero Photio: quamuis hoc et illa concilia, que imminentibus illis Constantinopoli celebrata sunt, uidelicet tam id quod aduersus patriarcham Ignatium, quam id quod pro sacris imaginibus collectum est, patenter innuerint, et imperialis epistola clare denuntiauerit, atque prefatus Leo a secretis regius, his negantibus, in facie sepissime atque constantissime coram nobis et primoribus Ecclesie nostre iam  dixerit. Sed procedente tempore, murmur multorum ab aliis [illis] partibus Romam uenientium, quinimo persecutiones a fautoribus Photii commotas fugientium, sensim eosdem cepit episcopos muneribus fuisse corruptos diffamare, et quod communicassent Photio, et deposuissent Ignatium, diuulgare. Quo audito, nimio merore repleti, qualiter ab Ecclesia Christi, cui diuina dignatione presumus, non habente maculam, aut rugam, aut aliquid huiusmodi, sinistram procul faceremus suspicionem, uidelicet ne in hanc saltem tenuis subsannandi oriretur occasio, cogitare cepimus et mente reuoluere. Tunc conuocato multarum prouinciarum Occidentalium regionum sanctissimorum episcoporum cetu, et collecta sancta synodo in Ecclesia Dei in qua beatus  Petrus apostolorum princeps corpore redolet et uirtutibus emicat, deinde propter frigidiorem locum in ecclesia Saluatoris que ab auctore appellatur Constantiniana et que prima in toto terrarum orbe constructa est; ibique recitatis omnibus scripturis de Greco sermone in Latinum conuersis, tam uidelicet nefanda synodo que per iam fatum Leonem a secretis apostolice sedi delata est, quam etiam imperiali epistola: in quibus omnibus existimata depositio Ignatii continebatur, et deductus in medium Zacarias tunc episcopus, quia Rhadoaldus propter absentiam haberi ad presens non poterat, et discussus et diligenter examinatus, inuentus est in depositione Ignatii et communione Photii omnino culpabilis,  in quo idem Zacarias se obnoxium recognoscens, proprio ore ac proprio scripto se Constantinopolim a sede apostolica directum iisse, et que sibi a nobis agenda fuerant iniuncta neglexisse, ac que sibi fuerant prohibita peregisse confessus est: Ignatium scilicet sine iussione apostolice sedis deponendo, et Photio contra nostri apostolatus preceptionem communicando. Tunc decernente sancta nobiscum synodo, depositionis et excommunicationis sue sententiam prefatus Zacarias accipiens, foueam quam aliis preparauit incidit.

Alterius, id est Rhadoaldi, examinatione propter absentiam usque ad aliam synodum protelata, ad quam canonice sepe inuitatus, qui occurrit depositionis et excommunicationis sententiam, quam complex  eius promeruit: insuper, et anathematis, si cum Photio de cetero communicasset, obligamentum merito non euasit. Dignum quippe fuit ut par iniquitas par gigneret utrique iudicium, et equalitas esset in retributione quibus parilitas exstitit in transgressione. Nam quia idem Rhadoaldus obiecta non diluit, uera esse que de illo dicebantur, etiam si alia nulla constarent indicia, examen subterfugiens omnino firmauit. Et idcirco iure illi non profuit absentia, quam, ipse non casu accedente, sed uoluntate propria ministrante, quemadmodum Nestorius quondam, et Dioscorus, sibi procurasse probatum est. Nam, ut sanctus papa Bonifacius in decretali sua docet , manifestum est confiteri eum de crimine, qui, indulto et toties delegato  iudicio, purgandi se occasione non utitur. Nihil enim interest utrum in presenti examine omnia que dicta sunt comprobentur, cum ipsam quoque pro confessione procuratam toties constet absentiam.

Hinc etiam egregius sedis apostolice presul et magnus Ecclesie propugnator scribit Hormisda : Soli, inquiens, declinant examen conscientie, que iussa sunt non tenentes. Sed utquid multa prosequamur, cum iuxta quod Dominus dicit: Iudicio, quo iudicauerunt, iudicatum sit eis; et in qua mensura mensi sunt, remensum sit eis . Contigit enim illis quemadmodum uitali quondam et Miseno episcopis, qui sicut isti Constantinopolim missi, eorum pro quibus destinati sunt, aduerse parti communicando, non exsecutores, sed impugnatores  inuenti sunt. De quibus beatus Felix apostolice sedis antistes, et Alexandrini Petri seu Constantinopolitani Acacii presulum damnator, imperatori Zenoni scribens, inter cetera : uitalem, ait, atque Misenum, cur uel impulsi ad ista consenserint, honore simul et communione apostolica censura priuauit, quoniam factum est, sicut ipse Cyrillo abbati Acymetensi [al., Acrinetensi, forte Acemetensi] scribit, ut eorum preuaricatione deciperetur populus Christianus: qui rursus de eis mentionem faciens, ad iam fatum principem de eorum transgressione dicit: Plebi suasum est Christiane nos talibus prebuisse consensum. Quos mox [F. quos mox ubi, HARD.] regressi sunt, preuaricatio  impune non habuit. Nam eos apud beatum Petrum apostolum sancta mecum synodus residens, dum conuicti plura mentirentur, ordine et communione nudauit, ne eorum incorrecta perfidia securitas proueniret inimicis. Porro que in superius memorata uenerabili et sancta synodo unanimiter ac consonanter de Photio usurpatore ac inuasore Constantinopolitanorum Ecclesie, atque fautoribus eius, seu de fratre ac consacerdote nostro Ignatio patriarcha, uel de his qui ex parte ipsius sunt, necnon et de sacris imaginibus canonice, rationabiliter catholiceque statuerimus et promulgauerimus, subter annexis capitulis declaratur.



I. Photii damnatio.

 Photius qui ex schismaticorum et se a sancte communionis participatione auertentium parte esse dignoscitur, et ex seculari ministratione atque militia et ex foro subito tonsuratus, a Gregorio Syracusano dudum episcopo, a synodo damnato et ab apostolica sede conuicto, episcopus ordonatus est, et uiuente ac superstite consacerdote nostro Ignatio, sancte Ecclesie Constantinopolitane patriarcha, sedem ipsius inuasit, et in sponsam quam a Christo sponso immaculatam custodiendam ueluti amicus sponsi perceperat, non per ostium, quod Christus est, sed aliunde ex aduerso in ouile Dominicum more furis atque latronis ingrediens, ac si uiolentus, rapax et scelestus adulter, irrupit. Deinde cum damnatis et anathematizatis, atque cum his qui ne sacerdotale officium ante  audientiam presumerent, a decessore meo sancte memorie Benedicto papa fuerant obligati, quotidie ac indifferenter communicans et conuersans contra fidem promissam, contraque suam professionem, qua pollicitus est se aduersus iam fatum patriarcham nullum sinistrum consilium esse facturum, congregauit concilium, et una cum sequacibus suis depositis et damnatis, excommunicatis et anathematizatis, et aliis sine sedibus, atque cum his a quibus uel ille irregulariter et illicite prouectus fuerat, uel quos ipse temere ac indebite prouexerat, contra eumdem fratrem et comministrum nostrum Ignatium depositionem facere et anathema dicere ausus est. Deinde apostolice sedis missos, quos pro causa sacrarum imaginum, et pro inquirenda et nobis renuntianda  iam fati patriarche deiectione, et ob inueniendum modum promotionis huius neophyti destinaueramus, quibus potuit argumentis a nostris mandatis auertere, more Acacii quondam Constantinopolitani heretici patriarche , presumpsit, et ad processionem que ei cum comparibus suis habebatur, sicuti eorum professione patefactum est, et sancto Spiritu reuelante uenerande synodo que a nobis collecta est; claruit, ad damnatorum et schismaticorum communionem contempta legatione, que uel gentilium more seruari debuit, pertraxit, et in illusionem [in ep. Felicis, lesionem] beati Petri apostoli, a cuius sede profecti fuerant, non solum inefficaces redire fecit, sed etiam impugnatores  omnium que fuerant mandata monstrauit. Postremo episcopos qui ei tanquam adultero et peruasori communicare noluerunt, exsilio relegauit, et sui sceleris complice in eorum subrogare locis non timuit. Et usque hodie Ecclesiam Dei diuersis persecutionibus impugnare non desinit, ita ut fratrem et cepiscopum nostrum Ignatium sanctissimum patriarcham inauditis penis et horribilibus tormentis afficere non quiescat. Sed et omnes quotquot pro ueritate et fide cum eodem persistere comprehenderit quibus preualet modis perdere impretermisse moliatur.

Hec [f., Per hec, HARD.] et his similia contra euangelica, apostolica, prophetica atque canonica instituta se efferens, sit Dei omnipotentis, et beatorum apostolorum principum Petri et Pauli, ac omnium  simul sanctorum atque uenerandorum sex uniuersalium conciliorum auctoritate, necnon et Spiritus sancti per nos iudicio, omni sacerdotali honore et nomine alienus, et omni clericatus officio prorsus exutus; ita ut si post notitiam huius sanctionis, quam diuina inspiratione depromptam esse credimus, cum unanimitate et concordia sancte synodi sit procul dubio promulgata, tentauerit in Constantinopolitano throno presidere, aut sepe fatum uenerabilem cepiscopum nostrum Ignatium, quominus Ecclesiam sibi commissam sine quauis inquietudine regere possit, impedierit, uel si ulterius ausus fuerit aliquid de sacro ministerio more sacerdotis contingere; iuxta precedentem consuetudinem, nullo modo liceat ei communionis spem aut locum habere satisfactionis,  sed anathematis uinculis innodatus, una cum communicatoribus suis atque fautoribus suis perpetuo Dei per nostram mediocritatem iudicio ac sententia sacrum corpus et sanguinem Domini nostri Iesu Christi, non nisi uicino mortis periculo, omnino percipiat: ut hec unusquisque discens, nequaquam de cetero temeraria presumptione ex laicis subito in Dominicis castris insperato quodammodo impetu irrepere audeat, et principatus amore ante ducatum prestare uelit, quam tironis consummet officium, et ante tentet docere quam discere, sicut in eadem Constantinopolitana Ecclesia sepe presumptum esse comperimus. Et rursus ne contemptis clericis, quorum utpote in tam magna urbe copiosa multitudo est, quique ab ipsis, ut ita dixerimus, incunabulis  impretermisso labore in Ecclesia Christi desudant, et indesinentia Domino exhibent seruitutis obsequia, is qui de foris est, alterius ouilis Christi repente principatum arripiat, et nitatur quos esse suos non recognoscit, discerpere; et grex Dominicus incipiat eum, utpote extraneum et improuisum, omnino contemnere, presertim cum perspiciat nil sibi stipendia profuisse meritorum, et alienum suorum cernat consumere fructus laborum.



II. Gregorii episcopi Syracusani iterata damnatio.

Gregorium sane, qui Syracusane Ecclesie irregulariter atque Deo contempto preest, eo quod et ipse ex parte schismaticorum sit, et postquam a synodo  episcopatus officio priuatus, et a decessore meo sancte memorie papa Benedicto obligatus est, et Photium laicum subito consecrare in episcopum non fordimauit, et de sacro ministerio ausus est multa contingere: iuxta precedentem consuetudinem sancimus, et iuxta canonicam deliberationem apostolica auctoritate diffinimus atque statuimus omni sacerdotali carere atque priuatum fore ministerio, ita ut nullo modo liceat ei in qualibet synodo restitutionis spem aut locum habere satisfactionis. Quod si de reliquo presumpserit in sacro officio more sacerdotis quouis tempore ministrare, anathema sit. Sed et si contra fratrem et cepiscopum nostrum Ignatium turbas excitauerit, uel ab eius communione fideles auerterit, anathema sit, et omnes communicantes ei ab  Ecclesia abiiciantur; sed et ipsi anathema sint.



III. Eorum priuatio quos Photius ordinauerat.

Eos uero quos Photius neophytus et Constantinopolitane sedis inuasor in quolibet ecclesiastico ordine prouexit, quoniam manifestum est eos in omnibus consecratoris sui prauitatibus consensisse, atque ei post inuasionem communicasse, omni clericali officio priuamus, et apostolica atque canonica auctoritate et synodali decreto eos penitus sequestramus.



Iu. Restitutio Ignatii.

Reuerentissimum et sanctissimum fratrem et cepiscopum nostrum Ignatium, sancte Constantinopolitane  Ecclesie patriarcham, qui primo quidem imperiali uiolentia ac terrore proprio throno priuatus est, et postea a Photio adultero preuaricatore ac peruasore sedis Constantinopolitane, et ab eius complicibus, excommunicatis uidelicet et anathematizatis atque damnatis, et sine episcopalibus sedibus, et a decessore meo sancte recordationis Benedicto papa obligatis hominibus anathematizatus est: et postremo ab apostolice sedis missis contra nostram preceptionem, ut sancte synodo Spiritus sanctus reuelauit, et Zacarias dudum episcopus, qui unus de eisdem duobus legatis exstitit, propria confessione manifestauit, infulis est sacerdotalibus despoliatus: auctoritate summi iudicis Domini nostri Iesu Christi promulgamus, sancimus atque decernimus unquam nec  fuisse nec esse depositum uel anathematizatum, tanquam qui ab imperiali potentia sit absque ulla canonica auctoritate pulsus Ecclesia, et tanquam qui ab obligatis nullo possit haberi uinculo colligatus, et ab eis qui nullam eum iudicandi potestatem, uel ab apostolica sede auctoritatem habuerint, nullum sui honoris discrimen pati debuerit. Et ideo illum, id est eumdem fratrem et consacerdotem nostrum Ignatium patriarcham, omni uinculo anathematis ab eo remoto, per potestatem diuina uoce beatissimo Petro collatam, et per auctoritatem sacrorum canonum et decretalium constitutionem more sanctorum Patrum prolatarum, pristino honori, pristine dignitati et sedi pristine, gradui ac patriarchio, ac pristinis  pontificalibus infulis atque officiis restituimus, statuimus ac confirmamus; ita ut quicunque post notitiam huius apostolice atque synodice sanctionis, quominus omnia que premisimus insignia pontificatus recipiat, eum impedierit, et non in omnibus huic decreto obedierit, uel se ab eius communione separauerit, uel ulterius contra eum aliquod iudicium proferre tentauerit, absque sedis duntaxat apostolice premisso consensu; si quidem clericus fuerit, ab omni clericatus officio coram Deo et hominibus sit alienus, atque perenni pena, tanquam qui magistrum prodit, cum Iuda traditore constringatur, et nisi a praua intentione recesserit, perpetuo anathemate maneat condemnatus: si uero laicus exstiterit, ille quisquis est, huic nostre constitutioni contraire  tentans, et eum sedem et omnem pristinam duntaxat dignitatem recipere non permiserit; uel si post receptam priorem sedem, denuo illum impellere et a patriarchio expellere tentauerit, uel persone ipsius seu sacerdotali honori aliquam molestiam sine prime huius sedis consensu intulerit, omni benedictione paterna priuetur, et maledictione Chanaan filii Cham, qui uerecundiam patris uidens non cooperuit, sed irrisit, mulctetur, et cum parricidis eterna pena, Domino iudicante, percellatur, et nexibus anathematis, non nisi resipiens, penitus eruatur.



u. Restituuntur episcopi a Photio relegati.

Eos autem episcopos, seu cuiuslibet ordinis clericos, qui post iniustam deiectionem fratris, et cepiscopi  nostri Ignatii, uel in exsilio relegati, uel ministerio, aut gradu inuidiose priuati sunt, statuimus, ut exsilio dissoluto proprias sedes atque gradus recipiant. Quod si quisquam huic decreto nostro contraire presumpserit, et ut sedes uel gradus resumant, impedierit, quousque obtemperauerit, anathema sit. Sane si qui ex eis ab aliis criminantur, decernimus eos antea sedes quidem et proprios gradus recipere; iudicari autem nisi a sede Romana non patimur: sed si qua preter regulam forte egisse dicuntur, nostro eos decreto iudicandos reseruari statuimus: iuxta quod et sacri precipiunt canones.



uI. De sacris imaginibus.

Quoniam oportet nos maiorum nostrorum statuta,  immoto mentis intuitu conseruare, et in omnibus sanctorum Patrum semper dogmata uenerari; diffinimus de sacris et reuerendis imaginibus Domini nostri Iesu Christi, eiusque semper uirginis genitricis Marie, et omnium sanctorum, qui Deo ab Abel iusto placuisse creduntur, que Ecclesia sancta in uniuerso orbe diffusa antiquitus accepit, queque sedis apostolice presules pro eis decreuerunt, ac statuerunt illibata persistere, atque intemerata manere. Quapropter Ioannem quondam Constantinopolitanum antistitem, et sequaces ipsius, qui eas frangendas atque calcandas esse ore polluto asseuerant,  quam diu de his nobiscum non senserint, et iuxta sanctorum pontificum Romanorum decreta, et aliorum catholicorum Patrum instituta non sapuerint, sancimus eos a Christo, et ab Ecclesia catholica atque apostolica esse anathema. Hec sunt, que de his sedes apostolica statuit: hec sunt, que synodice regulariterque decreuit: hec sunt, que uos tanto studiosius oportet amplecti, tanto sollicitius obseruare, quanto satius nostis, que ab ea statuta fuerint, hec uniuersalem semper Ecclesiam tenuisse, ita ut contra singulos errores in Ecclesia exortos prior hec secundum primatus sui auctoritatem sententie terminum dederit. Et ita demum uniuersalis Ecclesia, licet aliquando per aliquantulum temporis in quibusdam reluctata sit, que illa tamen probauit, quandoque  probauerit, et que illa refutauit, ipsa refutauerit. uerum uos quomodocunque obedieritis, uel non obedieritis diuinis institutis, uel paternis canonibus; nos tamen in Ignatii fratris et cepiscopnostri quocunque discrimine, priusquam a nobis specialiter ad iterationem eius perducatur negotium, quia nec hactenus consensimus, aliquando, Deo nos confirmante, nullo modo consentiemus. Sed nec in Photii sacerdotali prouectui prestando fauore, uota condescensionis nostre modo quolibet inclinabimus, sed omnibus uiribus nostris, atque conatibus pro coacte iustitie prouectione, pro restaurando uidelicet legitimo et repellendo mecho  occurrere; et quod nostrum est agere, nullatenus actore Deo cessabimus, et nunc obsecrando,  nunc hortando, nunc increpando, nunc etiam regulariter admonendo: insuper et auctoritate apostolica eos, qui contumaces sunt, feriendo, nunc uerbis, nunc litteris, quod rectum et iustum, atque inchoatum est, die ac nocte cum uirtute summi opificis consummare studebimus. [a 1Kb] Ergo fraternitas uestra litterarum saltem nunc tenore cognoscat, sedem beati Petri apostoli, neophyto, et mecho, et Constantinopolitanorum Ecclesie inuasori Photio olim, iusteque damnato, ac nichilominus presentia synodali nuper eliso, uel fautoribus eius, nisi a preuaricatione cessauerint, communionis nunquam prebituram esse consensum. Qui  a Gregorio Syracusano, uel ceteris schismaticis instructus, imo destructus, contra omne fas nulli presidere  potest Ecclesie. Nam merito destructus esse creditur, qui a destructo edificari sperans, etiam si qua alia bona fortassis habuit, nimie presumptionis eius temeritati communicans perdidit. Nam Gregorius quomodo quemquam edificare poterat, qui multipliciter iam noscebatur elisus? quomodo quemquam in aliquo ecclesiastico poterat ordine stabilire, qui Ecclesie unitatem scindens, ipse iam uidebatur omnino deiectus? Sicut enim ligatus ligare, et deiectus deiicere non potuit, sic destructus construere et elisus quemquam ordinare nequiuit. In summo quippe status sui oportet eum uigore consistere, et firmis inniti per omnia basibus qui alterum, uel  prosternere, uel conatur statuere. Gregorius ergo, qui canonice, ac synodice depositus, et anathematizatus erat, quemadmodum posset quemquam prouehere, uel benedicere, ratio nulla docet. Igitur nichil Photius ex Gregorio percepit, nisi quantum Gregorius habuit: nichil autem habuit, nichil dedit: per eorum quippe, ut legitur, manus impositionem et inuocationem dabatur Spiritus sanctus, qui nouerant mundas ad Dominum leuare manus. Ceterum Gregorius, qui transgressor factus est legis, ad iracundiam sui magis, quam ad consecrationem alicuius Spiritum sanctum per impositionem sue manus sine dubio prouocauit, etiamsi is, qui ordinandus erat, nullas alias haberet sibi regulas obuiantes. Hinc enim scriptum est: Qui obturat aures suas ne audiat  legem, oratio eius erit exsecrabilis : si exsecrabilis, utique non audibilis: si non audibilis, ergo inefficax: si inefficax, profecto Photio nichil prestans: nimirum qui uulneratum caput per illam manus impositionem potius habere dignoscitur.

Porro si pretendit iniuste ab Ignatio fuisse depositum, quid de omnibus, qui in synodo illo tempore conuenerunt, sententiamque in eum protulerunt, perhibebit? Quod si et illos iniuste fecisse dicere presumit, quare cum eis nunc communicat, et quosdam eorum sacerdotio dignos existimat? quos tamen recte prius non iudicasse reprehendit, et sententie, quam protulerunt, eos secundum se debere succumbere, non nescit? Sed uideamus quorum iudicio, uel quorum auctoritate Gregorius post  depositionem et anathema, honorem episcopatus resumpsit, uel officium pristinum recepit. Omnes enim illum et depositum norunt, et anathematis uinculis obligatum, ac per hoc totius Ecclesie communione priuatum. Iam uero si dixeritis quia ipse sibi Gregorius et honorem resumpsit, et pristinum officium recepit; audite quid Apostolus dicat: Nec quisquam sumit sibi honorem, sed qui uocatur a Deo tanquam Aaron: sic et Christus non semetipsum clarificauit, ut pontifex fieret . Sed et uenerabiles Antiocheni canones precipiunt : Si quis episcopus damnatus a synodo, uel presbyter, aut diaconus a suo episcopo, ausi fuerint de sacro ministerio contingere, siue episcopus iuxta precedentem consuetudinem, siue presbyter aut diaconus,  nullo modo liceat ei, nec in alia synodo restitutionis spem, aut locum habere satisfactionis: sed et communicantes omnes abiici de Ecclesia, et maxime si postquam didicerint aduersus memoratos prolatam fuisse sententiam eisdem communicare tentauerint. Carthaginenses quoque regule excommunicatum, qui ante audientiam communicare presumpserit, ipsum in se damnationem protulisse manifeste denuntiant. Si ergo, secundum Apostolum, nemo sibi honorem accipit, et Christus non se clarificauit ut pontifex fieret, qui omnes cum Patre et Spiritu sancto glorificantes se glorificat, et ipse est pontifex, de quo rursus idem dicit Apostolus: Talem decebat, ut nobis esset pontifex, sanctus, etc. 

 Et si episcopus qui damnatus a synodo est iuxta sacros canones, ausus fuerit aliquid de sacro ministerio iuxta precedentem consuetudinem contingere, et ante audientiam communicare, ipse in se damnationem protulit, ita ut nullo modo liceat ei nec in alia synodo restitutionis spem, aut locum habere satisfactionis; sed et communicantes ei omnes abiici de Ecclesia: quanta putas Gregorius pena mulctandus est, qui post damnationem siue anathema, hec omnia commisisse probatur, id est et super Christum se extulit, et quod ipse non fecit, iste et honorem sibi resumpsit: ut et pontifex esset, se arrogantissime clarificauit, et ante audientiam excommunicatus communicare et uetita usurpare presumpsit, et damnatus de sacro ministerio, non  solum aliquid, uerum etiam multa, iuxta priorem consuetudinem tetigit: quod certe Gregorius agere omnino non debuit, etiamsi nulla commissa existerent, pro quibus damnari potuissent. Quia prelati iudicium semper inferioribus formidandum est, si ei non obedierint, licet ab eo fortassis iniuste ligentur, ipsam obligationis sue sententiam ex alia culpa, id est inobedientia, mereantur. Igitur prelatos damnare indifferenter oportet horrescere. Quicunque uero minores sunt, damnari sollicite caueant, nec maiorum suorum sententiam transgrediantur: Alioquin licet iniuste nonnunquam damnati sunt, ex ipsa temeraria preuaricatione, culpa que nondum forte perpetrata fuerat, et ultio quam culpa necdum merebatur, procul dubio subsequentur. Nihil  quippe lignum uetitum in se mortiferum habuit; sed qui inobedienter ex eo comedit, mortem sibi et posteris propinauit: non quia lignum malum, cum Deus, quod fecit, totum fecerit bonum; sed quod mala sit transgressio, et nolentis subiici, per eam merito sit orta damnatio. Porro si dicitis Gregorium ab imperatore, et ab antistitibus fuisse receptum, percontari libet, o sapientissimi fratres, quibus hoc documentis, quibus canonibus iubentibus agi rite potest, ut hi qui abiiciuntur, ab aliis recipiantur. Id etiam ueneranda uniuersali synodo Nicena de utraque professione luce clarius inhibente . Nam a seculari potestate nec ligari, nec solui sacerdotem posse manifestum est: et idcirco affatim approbatur Syracusanum Gregorium per imperialem  tantummodo sententiam nullo modo ualuisse reconciliari: ubi si pontificum quoque sociatur assensus, querimus utrum precesserit, an fuerit subsecutus: si subsecutus est, nichilominus ad id reditur, ut absolutio a seculari potestate percepta ualere non possit; pontificumque secutus assensus adulationis, uel terroris fuerit potius, quam legitime sanctionis: si precessit, doceatur a quibus et ubi ille sit gestus, si secundum Ecclesie regulam celebratus, si paterna traditione profectus, si maiorum more prolatus, si competenti examinatione depromptus, si ad maioris auctoritatis sedem, quam illa est, a qua Gregorius damnatione tenebatur obstrictus, secundum Ecclesie regulam est relatum, si ipse presul, qui ligauit,  absoluit. Si hec gesta non sunt, quo more, quo ritu Syracusanus Gregorius se gloriatur absolutum, cum nec a pontificibus ordine debito, nec ecclesiasticis legibus fuerit expeditus, nec a mundana potestate potuerit preter Ecclesie tramitem prorsus absolui? Iam uero si dicitis: Non imperator absoluit, sed a pontificibus ut solueretur postulauit. Econtra, illi multo magis ab Augusto postulare debuerunt, ut si eum uellet absolui, legitima ecclesiastici tenoris absolutio proueniret, et hec omnia, que superius dicta sunt, secundum Ecclesie tramitem seruarentur, precipue cum non ab inferiori, uel pari, sed a maiori persona, et sicut ex apostolicis canonibus edocemur, solum ab eo, qui eum sequestrauit, aut certe a prima sede, iure possit absolui. Inferior  quippe, uel compar antelatum, uel comparem, non annuente maiori, absoluere non potest: sola igitur potior inferiorem conuenienter absoluit. Proinde inferioris loci pontifices eos, quos potior suus obligauerat, sine prima sede absoluere non potuerunt. uerumtamen licet contra Nicenos sacros canones prefatum Gregorium, qui abiectus fuerat, receperint: nunquam tamen eum a uinculo damnationis et anathematis exuerunt. Quem absolutione preuaricatoria potius nexuerunt, et dum hunc soluere nisi sunt, nodis maioribus dediderunt. Quinimo dum sententiam maioris contemnentes transgressi sunt, uel etiam suam tergiuersatori consilio, lenique sensu sibimet facti contrarii destruere sunt moliti pari preuaricatione habentur innexi, et simili  pena, secundum apostolicos et nonnullos alios canones tenentur obstricti: ita ut communicantes ei, pelli de ecclesia iubeantur. Ac per hoc reus reum iustificare constat minime potuisse, nec ligatos ligatum soluere modo quolibet ualuisse. Ecce a quibus, o beatissimi Christi ministri, Photius est institutus: ecce qualis est Gregorius qui Dormitantius conuenientius poterat dici.

Quamobrem cogitate, fratres karissimi, tractate, et uobiscum sedula meditatione perquirite, si stare Photius possit, etiamsi miris uirtutibus polleat, etiamsi omni scientia fulgeat, quando qui hunc statuisse tentauit, dudum iam cecidit, et uolens erigi cum conantibus se erigere nunquam recuperaturus denuo ruit. Consideret ergo uestra diuinitus inspirata  prudentia quomodo Photius, etiamsi nichil aliud sibi iure ualeat impedire, queat in sacerdotali gradu persistere: quandoquidem institutor suus cum hic ordinaretur, non solum sacerdotio, uerum et ipso carebat Christiano uocabulo. Et sicut etiam exposuimus, nec damnatus iustificare, nec depositus erigere, nec ligatus potest quemquam per impositionem manus prouehere. Impossibile est enim horum aliquid fieri. Quapropter attendite, carissime, non solum hec, uerum etiam paternos canones et precipue apostolorum, Antiochenos, atque Carthaginenses, et quid de damnatis et excommunicatis, atque de his precipiant, qui merito facinorum suorum ab ecclesia pulsi sunt, diligentissime considerate, ac  studiose recolite: nam nos quod decreuimus, quod statuimus de his, quos recepimus et ereximus, uel de his, quos abiecimus et a sacerdotio, uel communione pepulimus, uestre in Christo fraternitati notum facere canonice procurauimus: iuxta quod et magni uenerandique Niceni concilii regulis admonetur , quatenus de his, qui communione quandoque priuantur, seu ex clero, seu ex laico ordine episcopis, per unamquamque prouinciam sententia regularis obtineat, ut hi qui abiiciuntur ab aliis non recipiantur. Ergo nos quod debuimus fecimus; ea uidelicet uos scire uolentes, que, Deo teste, non nisi zelo rectitudinis egimus, et affectu conseruande paterne constitutionis exsecuti sumus: uestrum autem est obedire: alioquin eamdem  cum eis sententiam iure meritoque subire, Antiochenis canonibus secundo capitulo precipientibus ita: Si quis de episcopis, aut presbyteris, aut diaconis seu quilibet ex clero deprehensus fuerit cum excommunicatis communicare, etiam iste communione priuetur, tanquam qui regulam confundat Ecclesie. Et rursus capitulo quarto, quod etiam superius commemorauimus: quid idem dicat antiquitus acceptum, concilium, studiose recolite. Cauete ergo, dilectissimi ne cum his commisceamini, qui sanctis fuerunt inobedientes institutionibus, ne par sententia inuoluat, quos uno communionis glutino inuenerit irretitos.

uidete preterea quia de ignorantia nullum iam potestis excusationis habere presidium, qui et canonum, Deo inspirante, memores, et nostris edocti  iam nunc estis epistolis. Nolite communicare itaque peccatis alienis, nolite nobis inobedientes esse, quoniam inobedientia protoplastum de paradiso expulit. Inobedientia, idololatria merito nuncupatur, sicut sanctus Samuel ad Saulem loquitur, dicens: Quasi peccatum hariolandi est repugnare, et quasi scelus idololatrie nolle acquiescere . Perpendite ergo quantum sit exsecrabile repugnare, quantum detestandum acquiescere nolle quod hariolandi peccato, scelerique idololatrie comparatur, Clamat apostolorum princeps: Obedire oportet Deo magis quam hominibus : et coapostolus eius Paulus: Qui resistit, inquit, potestati Dei ordinationi resistit . Iudicate ergo cui potius obediendum sit, Deo an hominibus: Iudicate cui  potius resistendum sit, potestati, quam in Petro Deus omnipotens ordinauit, quamque super cuncta Ecclesia extulit, an ordinationi Gregorii Syracusani, cui merito malitie sue dicendum est: ue homini, uidelicet per quem in Ecclesia Christi tot scandala uenerunt; quique olim, sicut ipsi scitis, et nos supra retulimus, a fratre et comministro Ignatio et a synodo, que sub eo erat, depositus est, et ut apostolica sedes in eius damnatione consentiret, ab ipso consacerdote nostro postulata est. Sed decessores mei beate memorie Leo et Benedictus sedis apostolice moderamina seruantes, noluerunt sic unam partem audire, ut alie parti nichil penitus reseruarent: unius quippe mediator non est. Quamobrem  interim depositio ipsius a sede apostolica non suscepta remansit infirma. Cumque idem Gregorius per legatum sue partis Zacariam nomine sedem agnouisset apostolicam in sua depositione nullatenus consensisse, non gratias egit, non a ceptis in iam dictum fratrem nostrum seuientibus contumeliis conquieuit, sed benignitate Dei, et patientia sedis apostolice in superbiam abutens, in ipsum uidelicet Ignatium patriarcham suum rediuiua iacula impietatis irreuerenter exacuit, et eo superstite neophytum in Constantinopolitana Ecclesia consecrauit: quin potius et aduersus sedis istius decreta contumax esse non destitit, qui pro se, non contra se, ipsius ab ea decreta paulo ante data tanquam ingratus non recolit, et uelut tergiuersator arma preparat  aduersus arma sibi tutelam salutis non modice conferentia et murum destruere nititur, qui ne ipse destrueretur, fortissime custodiuit. Et agit nunc quantum in se est, ut ea statuta prorsus habeantur inualida: que, cum his ipse egeret, supplex petebat: et ut fortiora essent adamante submissus optabat, atque ut sibi auxiliarentur humiliter implorabat, necnon et contra ea repugnantes, forsitan tyrannos et sacrilegos iudicabat: nisi enim sedes apostolica ei parceret, ille quomodo contra reuerendissimum Ignatium posset exercere brachium, non haberet. At ille usus est sedis apostolice bonitate in malignitatem [al., malignitate], et beneficium in patris sui conuertit exitium.

Dicite igitur, obsecro, fratres, cum ita sit, quomodo non debeamus nos Ignatium adiuuare, aut usque ad  audientiam  indemnem non penitus conseruare? uel quomodo non possimus Gregorium, et hos qui ex parte ipsius sunt, merito condemnare? quando Ignatius, nisi a nobis esset impeditus, sic illos canonice forsitan sterneret, ut eum nullo conamine potuissent impellere. Isti qui non nobis hesere, quos in adiutorium suum habere promptissimos meruerunt, nec a nobis consilium acceperunt, uti cum patriarcha suo uel pacificari, uel canonice iudicari potuissent: sed uires suas a nobis ne frangerentur seruatas, aduersus eum protinus prepararunt. Unde, queso, perpendite, quantum nos nunc Ignatio debitores simus, qui sibi obstaculum, et inimicis eius facti sumus defensionis umbraculum. Quamuis non ideo iudicium istorum  distulerimus, ut ei nocendi iacula prepararent, sed ut sic sententia in hos prolata, ualetudinem haberet, ut a nobis examinatio precederet. Et rursus sic ab istis in eum obiecta penitus coram nobis admitterentur, ut partis Ignatii persona uocata, nec conuicta [al., uel conuicta, HARD.] nostre presentie non deesset. Quamobrem dilato parumper iudicio, et interim infirmata sententia, missum est utrique parti sedis apostolice presulis presentandum obtutibus, ac eius  subiiciendum diffinitionibus. Sed dum pars Ignatii properandi disponit iter, hostibus eius uiribus resumptis, non iam sedem apostolicam petentibus, non Petri memoriam facere dignantibus, Ignatius trahitur, impellitur, et innumeris  malis affectus ab Ecclesie regimine sequestratur. Et hoc totum factum est, eo quod predicti pontifices utrique parti equitatem seruantes, et utriusque partis audientiam prestolantes, Ignatii non firmando sententiam imo uero interim infirmando, inimicis eius quodammodo manum porrexerint, dum nimirum sententiam in eos prolatam non interim auctoritate sedis apostolice reuocauerint, sed usque in presentiam eiusdem apostolice sedis deferri decreuerint.

Quamobrem, karissimi, quia quasi per nos inuenta est Ignatii deiectioni materia, idcirco preter id quod frater adiuuari debet a fratre, preter id etiam quod Petro, cuius in terris licet indigni uicem gerimus, Christi oraculo peculiariter dicitur: Confirma fratres tuos, etiam pro hoc specialiter eum  non solum adiuuare et confirmare, uerum etiam  totis nos pro illo uiribus oportet per omnia decertare, ut uidelicet totum in illo funditus aboleatur, quod per nos ledendi fomitem aduersariis eius reperientibus ei uiolentiam inferre monstratur, totumque recipiat, Christo propitio, quod dum nos moderate, ac regulariter egimus, ipse preiudicialiter amisisse dignoscitur. Quoniam et prefati decessores nostri  si tale quid diebus eorum Gregorius uel complices eius patrassent, uidelicet ut abusi tanto compassionis, et patientie sedis apostolice circa se beneficio in Ignatium manus suas iniecissent: aut aduersus eum ipsis sanctis presulibus inconsultis linguas suas taliter exacuissent profecto eos tanquam magistros  inquietudinis, et ipsos se sole clarius obnoxios ostendentes, sine quauis retractatione protinus condemnassent: et tantum piaculum impietatis eorum destruere ardentissime studuissent. Sed quia illi diuina uocatione ab hac conualle lacrymarum subducti sunt hanc tyrannidem nondum intuentes, nos debemus in eorum labore succedere, qui successimus in honore, in cuius tempore crudelitas, que diebus ipsorum cepit radices emittere, consummata perparuit. Proinde nos primo, quia sedis apostolice de tota Ecclesia fas habentis iudicare moderamina retinemus: secundo quoniam fratribus iniuriam passis subuenire debemus: postremo, quoniam  oportet nos in eorum  labore succedere, in quorum successimus pontificatus honore; quemadmodum ipsi decessorum suorum exempla secuti sunt, et operis eorum strenui cultores inuenti sunt, quod ipsi profecto agerent, adiuuante Domino, habentes quemadmodum illi eumdem zelum iustitie, seu priuilegium dignitatis studiose perficere procurauimus. Nimirum quod omittere procul dubio  non ualemus sane quia Gregorium neophytum consecrasse diximus, ne Photium quidem neophytum quando quasi in sacerdotem consecratus est, negent; sancti pape Gregorii, et Anglorum amplissime, ac fidelissime gentis apostoli  uerba commemoremus,  qui ait: Sicut autem tunc neophytus dicebatur, qui initio in sancte fidei erat conuersatione plantatus, sic modo neophytus habendus est, qui repente in religionis habitu plantatus ad ambiendos honores sacros irrepserit.

Preterea non omittendum esse credimus, nos commemorare preterito anno per indictionem uidelicet tertiam decimam, epistolam sub nomine principis conscriptam, per Michelem imperialem protospatharium suscepisse, que tantis erat uerbis contumeliosis, imo blasphemiis respersa, ut scriptor eius non nisi in gutture colubri calamum tinxisse putetur, et dictatoris labia pro dictionibus uenena fudisse uideantur, adeo ut si cuiuspiam simplicium cor penetrent  et hos continuo necent; nimirum tanto miserabilius, quanto mors anime magis, quam corporis per illum uirulentum haustum admittitur. De cuius immanitate piaculi licet Augusto per iam fatum legatum iam nos scripsisse recolamus, eadem tamen nunc scribere uestre beatitudini ratum duximus. Denique opinati sumus, et adhuc nichilominus opinamur, quod pietas eius tandem aliquando resipiscat, et de Ecclesie Constantinopolitane restaurando statu nobis salubria sudentibus acquiescat: sicque demum omnia scripta, que male sunt compilata, non solum aduersus nos et hanc sanctam Ecclesiam, uerum etiam contra fratrem nostrum et comministrum Ignatium, coram uniuersa imperii sui multitudine igni tradenda decernat. Alioquin  iam cunctis Ecclesie fidelibus que foret apostolice sedis auctoritas, uel que fabricatoribus mendacii, seu inuentoribus peruersorum dogmatum immineret ultio, profecto patesceret. Impossibile est enim  ut tantorum ac talium sanctorum Patrum et propugnatorum catholice Ecclesie, ac destructorum diuersarum hereseon atque defensorum orthodoxe fidei blasphemias equanimiter sustineneamus, uel etiam tante sedis, siue tam excellentis Ecclesie Romane, cui Deo deseruimus auctore, contumelias perferamus.

uerum, quamuis et de nobis humiliter sentiamus, non tamen, conscientia dictante, uera esse que de nobis perhibuit, asseueramus: sed  ea postponentes, illa potius que Iesu Christi  sunt, inuestigamus, et si qua male congesta aduersus eius famulos, aduersus eius ordinationes, aduersus eius dispositiones stabilita priuilegia reperiuntur, nulla patientia toleramus, et non solum hec destruere totis uiribus anhelamus, uerum etiam conflatoribus tante peruersitatis dignam uicissitudinem reddere necessario meditamur. Nimirum ne hos qui impunitos intuens, aut nunc, aut futuro tempore deinceps talia presumat prestigia falsitatis componere, uel commenta blasphemiarum huiuscemodi figmentis contrahere.

Quapropter eidem imperatori sublimissimo per epistolam presulatus nostri cohortando direximus, in qua etiam uos ad uotum nostrum laborare summopere  conuenit: quatenus diligenter inquirat atque scrutans si sua illam non fuisse preceptione tam cenosam inuenerit confectam, imo toxicatis syllabis infectam epistolam, ut interim de tot prestigia texentium pena taceamus, que illos se zelo ueritatis flagrantes inuoluere conuenit; saltem huius socia accepta et palam cunctis igne succensa per Augustales suos tam nobis quam omnibus, ad quorum notitiam peruenit, destinatos apices competenti satisfactione a tam peruerso sensu, et tam profanis adinuentionibus, quod a sensu suo non fuerit commentis tradita, se exhibeat prorsus immunem. Iam uero si sibi in multis huiusmodi sollicitudinibus occupato subreptum est, ut talia scribere mandaret, ne pigeat clementiam eius etiam hoc ipsum humiliter  confiteri, et legibus suis, ut huiusmodi scripta nullius habeantur momenti, decernere: ita ut penes quem reperta fuerint, impunito non euadente, ipsius quoque sepe memorate, ac semper exsecrande epistole uel exemplaris eius apices, intemeratis pro reuerentia manentibus sacris dictionibus, flammeo dedantur igni uoranda. Et ut sinistre opinionis neuo, quod ex blasphemis scriptis incurreret, carere ualeat, et ingratus filius circa matrem suam, ex qua imperandi fastigium ipse et patres sui ordine celitus dispositio percepit, nullatenus appareat. Sin autem, scitote, quoniam postquam in hac eum pertinacia persistere fine tenus uelle comperimus: primum quidem congregatis cunctarum occidentalium regionum uenerabilibus sacerdotibus dictatores  et dispositores, atque preceptores tante fallacie, seu crudelissime derogationis sanctarum, uel paternarum traditionum ab omni Christiana compage remotos, apostolica freti auctoritate, duris anathematis uinculis innodabimus: necnon et Patrum, ac predecessorum meorum secuti uestigia, qui soliti sunt etiam numerosorum concilia nequiter celebrata cassare pontificum, si qua socia sunt crebro dicte uel exemplaria fortassis epistole: quin potius non solum hec, sed et omnia scripta, que uel aduersus fratrem et cepiscopum nostrum Ignatium inique confecta, uel aduersus non causam illius canonice prosequentes, furiose depromota sunt, perenni damnationi mandabimus.

Deinde uero decernentibus nobiscum, et simul  considerantibus eisdem sanctissimis fratribus et cepiscopis nostris, ipsam epistolam in stipite uidentibus cunctis suspensam, uasto supposito foco, ad uituperium imperialis apicis coram omnibus nationibus, que penes memoriam sancti Petri multiplices inueniuntur, extreme perditioni donabimus: quatenus his rite paratis, discat pius quod amet, et crudelis quod timeat. Nam tot et talia blasphemiarum commenta, quin potius ueracium litterarum deprauationes, audisse et tacuisse, conniuisse est.

Quamobrem, uenerabiles fratres, ualde mihi  cauendum est ne, si nos prestigiorum figmentis minus celeriter obuiauerimus, tanquam uera recognita uel comprobata,  hec admisisse fallaciter apud stolidos existimemur. Nec possumus in Ecclesia Dei dissimulando tam spuria relinquere germina, que antecessorum nostrorum beatissimorum pontificum tempore aut nunquam exorta, aut certe, si undecunque uel quomodocunque exorta sunt, eorum iudicii ligone, antequam proficerent, radicitus extirpata sunt. Destruat ergo etiam uobis hortantibus ipse et dissipet illa: alioquin a nobis fore destruenda, seu funditus dissipanda, modo quem prediximus, antenoscite: quamuis antequam nos ista uobis scriberemus, pro quibus nunc sublimitatem eius hortamur, hoc ipsum sponte facturum esse putaremus. Sed quia quod putatum est, nullum effectum hactenus habuit: idcirco nos salutem ipsius illesam manere uolentes, ut hoc nunc  saltem agat, affectu paterno monuimus: alioquin  sic Deo fauente, de cetero uigilabimus, et studiis quibus possumus insistemus, ut inter exanimes computentur, qui auctoritatem Petri non consenserint, imo Dei hanc ordinantis in Petro non intellexerint: ita ut nec ista, que perniciose compilata sunt, defendere, nec his similia, ut non dicam scripto tradere, uel in mente uoluere quis ulterius audeat. Non enim figmenta, que ordinationi Dei resistunt, que euangelicis uocibus contradicunt, que sanctorum Patrum diffinitionibus obuiant, que synodicis constitutionibus aduersantur, que  innumera possunt fidelibus auxilia Petri querentibus inferre dispendia, incolumia sine discrimine nostro ualemus deserere: et existimationi  nostre, uel nunc, uel post discessum nostrum, tantum, quod absit, neuum ad destructionem simplicium, et mutilationem sedis apostolice priuilegiorum, relinquere.

Ceterum ut caritas unanimitatis uestre de fratris et comministri nostri Ignatii sanctissimi patriarche deiectione nobiscum doleat, que preualent ei solamina nobiscum exhibeat. Nam si iuxta Apostolum quod patitur unum membrum, compatiuntur omnia membra ; quanto potius compatiendum est illi, quod inter cetera membra precipuum tenuisse locum dignoscitur? Unde si non pro unius et specialis persone prelati fratris nostri repulsione, uel certe pro summi sacerdotis conculcatione dolere, gemere, flere, currere, ac decertare  debetis. Nam si licitum fuerit seculari potestati de Ecclesie Domini presulibus taliter iudicare, uel si rursus fas exstiterit inferioribus de prelatis sibi iam temere ista patrare, perpendite, ne ad perniciem uestram, imo totius Ecclesie nunc et futuris temporibus presumptio talis preualeat: quod si attenditis, ecce iam cernitis. Nam impietas tantum caput extulit, ut ecclesiarum presulibus postpositis, et ordine canonico conculcato, laici nunc ecclesiastica moderamina teneant, et pro libitu proprio modo istos remoueant, modo illos in locum eorum promoueant, et rursus quos nunc approbant, post modicum mentis uicti leuitate repellant. Ut enim seculares, ac laici homines quelibet scelera  ualeant licenter committere, et pro his a nullo pontificum, qui ex clero promotus hec summa poterat auctoritate compescere, libere redarguantur. Nec de clericorum catalogo permittunt ad sacros ordines prouehi, qui uitam eorum tanto audacius, quanto diutius, ac familiarius sub Christo duce forti militantes fortius comprimere possent: sed ex seipsis eligunt, qui facta eorum tanto minus presumant arguere, quanto se paulo ante de horum cetu, fauore ipsorum promotos meminerint: quod illis partibus tanto familiarius agitur  quanto ex consuetudine hac inoleuisse testantur, quam nos econtra tanto studiosius ex Ecclesia Dei eradicare uolumus, quanto  nimium noxe iam esse clericis, et omni religiose plebi supra docuimus: quantoque scimus ex sacris canonibus, quod non minus consuetudo [mala consuetudo], quam perniciosa corruptela uitanda sit: et scimus quod paulatim crescens, iam sue pestifere nequitie gramine multos inuaserit, adeo ut temeritas hec tantum excreuerit, ut iam minime clericis egeant, dum contra sacros canones ex seipsis subito tonsuratum, quem uoluerint, eligant, et ad labores clericorum mentis oculos non inflectant. Ac per hoc: fit, ut alienus comedat ipsorum fructus laborum; et stipendia meritorum extraneus hostis insperatus subripiat, ita ut nichil proficiat clericis in castris Dominicis militasse, uel gradatim per singulos ecclesiasticos ordines ascendisse, dum alter saltu hos  omnes transcendit, et repente principatur in eis, qui inter eos nec contra spiritales hostes arma sustulit, nec diuersis Ecclesie aduersariis pro ueritate prelians aliquando restitit.

Quantum autem ne de laicis temere quislibet ad episcopatum eligatur, sacri canones, cum aliis prohibeant, Sardicenses ostendunt, Osio episcopo capite decimo tertio dicente: Et hoc necessarium arbitror, ut diligentissime tractetis, si forte aut diues, aut scholasticus de fori administratione episcopus fuerit postulatus, ut non prius ordinetur, nisi ante et lectoris munere, et officio diaconi, aut presbyteri fuerit perfunctus, et ita per singulos gradus, si dignus fuerit, ascendat ad culmen episcopatus. Potest enim per has promotiones, que habebunt  utique prolixum tempus, probari qua fide sit, qua modestia, qua grauitate et uerecundia, et si dignus fuerit probatus, diuino sacerdotio illustretur: quia conueniens non est, nec ratio, uel disciplina patitur, ut temere et leuiter ordinetur, aut episcopus, aut presbyter, aut diaconus, qui neophytus est: maxime cum et magister gentium beatus Apostolus, ne hoc fieret, denuntiasse, et prohibuisse uideatur : sed hi, quorum per longum tempus examinata sit uita, et merita fuerint comprobata. Contuemini ergo, et futura, imo urgentia mala conspicite: medici estis, imminentes morbos per precedentia signa preuidete: episcopi estis, exsurgens in Ecclesia Christi horrendum exitium prospicite: speculatores estis,  in altam mentis arcem conscendite, et in gregem Dominicum feram pessimam irruere cupientem a longe contemplamini. Quasi tuba exaltate uocem uestram, et annuntiate populo Dei scelera eorum: super montem excelsum, id est altitudinem uirtutum, ascendite. Qui euangelizatis Sion, state in fortitudine, potestatibus huius seculi ex aduerso ascendite, et murum pro domo Dei opponite, ac quibuslibet potestatibus inique agentibus contraite : sicque fiet, ut nec sicut canes muti de taciturnitate argui ualeatis, nec de talenti occultatione districtam Domino rationem reddere compellamini, uosque episcopos et consacerdotes nostros, imo Ecclesiam Christi illis in partibus constitutam ab ingenti pernicie, ac noxia labe ipso iuuante laudabiliter eruatis,  mirabiliterque regatis.

uerum nos de ipsis hec uobis scripsisse sufficiat. Pax autem Dei, que exsuperat omnem sensum , precordiorum uestrorum intima penetret: et quam de salute omnium uestrum solliciti simus, uobis Deus omnipotens clementer aperiat; et quomodo uos cupiamus in uisceribus Christi, et in Ecclesie gremio continere, que diffusa in toto orbe terrarum, quasi unius Christi thalamus est, atque in sancta communione una uobiscum persistere, ut unum sapiamus omnes, et non sint in nobis schismata , illuminationis sue gratia reuelare dignetur: ita ut de corruptione fidelium congaudentes, et congratulantes, uno animo, et uno ore glorificemus et collaudemus Deum Patrem uidelicet, et Filium, et Spiritum  sanctum per infinita secula seculorum. Amen.

Quisquis autem hanc epistolam nostram Constantinopoli legerit, et eorum notioni [Cod. uatic., notitionibus, qui], quibus missam intellexerit, quidquam ex his, que in ea sunt occultauerit, si locum potest inuenire sufficientem, anathema sit. Quisquis etiam interpretatus eam fuerit, et ex ea quidquam mutauerit, uel subtraxerit, aut superaddiderit preter illud, quod idioma Grece dictionis exigit, uel interpretanti scientiam intelligendi non tribuit, anathema sit.





Cu. [a 19Kb] AD SENATORES CONSTANTINOPOLITANOS. Ut faueant cause Ignatii, et abstineant a communione Photii.
[Apud Mansi, ibid.]


NICOLAUS episcopus, seruus seruorum Dei, singulis quibusdam senatoribus Constantinopoleos a paribus.

Fidelium relatione, qui ad sanctorum apostolorum limina orationis gratia ueniunt, agnouimus gloriam tuam in Dei esse timore pariter et amore semper intentam, et in eius famulatu summa, iugique deuotione sollicitam. Quapropter Deo gratias agimus: et ut bono studio quod cepisti, perseuerantiam det, atque in futuro dignam uicissitudinem tribuat, eius misericordiam suppliciter exoramus: precipue quoniam diceris miserie Constantinopolitanorum Ecclesie  compati, et eius perturbationem, atque detrimentum molestissime ferre: ita ut fratri et cepiscopo nostro Ignatio eiusdem Ecclesie patriarche, eiusque deiectionis condoleas et congemiscas: licet  libere pene nullum ei auxilium prestes. Nam perfectorum uirorum est, non solum iustitiam et ueritatem que Christus est, coram cunctis mundi principibus confiteri, uerum etiam, si necesse sit, usque ad mortem tota uirtute defendere. Quis enim filiorum, nisi ingratus, nisi impius, non doleat, non usque ad mortem satagat pro spiritali patre suo tam furiose deiecto, et a commissa sibi diuinitus cura pastorali tam temere sequestrato, et in locum eius adultero subrogato? Quis, inquam, filiorum, nisi ingratus, nisi impius, non doleat, non  usque ad mortem satagat pro sancta Ecclesia matre sua, quam tantis uiderit quotidie perturbationibus agitari, et tam irregulariter suo rectore priuari, et inuasori ac neophyto pro libitu uniuscuiusque contradi? Curre igitur, dilectissime, et si est perfectus in te Domini timor, nulli potestati ueritatem absconde, Redemptorem audiens dicentem: Nolite timere eos qui corpus occidunt, animam autem non possunt occidere: sed potius eum timete, qui, postquam occiderit, habet potestatem mittere in gehennam . Porro si tanta libertas in te spiritus non est, nec te tantum amor Christi succendit, ut mundi potestatibus, quod praue fecerunt, non corrigentibus libere contradicas: saltem a fratris, et cepiscopi nostri Ignatii, et communicatorum eius  te quacunque lesione cerce: et a communione inuasoris, neophyti, ac adulteri Photii omnino suspende; sciens quia nos apostolica, canonica, necnon et rationabili censura iuste hunc, et synodice, atque secundum priuilegiorum apostolice sedis auctoritatem iure deposuimus, et pro tot preuaricationibus et presumptionibus suis una cum multarum prouinciarum occidentalium regionum antistitibus, eum consonanter anathematizauimus. Proinde prouideat, et precaueat prudentia tua, carissime, ne communicet peccatis alienis, ac per hoc alterius irretiatur nexibus uinculorum: quin potius si potest Ecclesie Dei subueniens pro repellendo mecho et reuocando legitimo dare operam, bene: sin autem uel saluans saluet animam  suam, et secundum illud propheticum: Exite de medio eorum, et pollutum nolite tangere . Legatos preterea, quos Constantinopolim misimus, pro eius amore, a cuius sede profecti sunt, in quo se occasio prebuerit, benigne subsequi caritas tua contendat: uidelicet ut propitio Christo et legatio eorum efficax habeatur, et ipsi sine lesione qualibet ad nos reuertantur.

Deus omnipotens et pietatem, atque dilectionem, quam te circa sancte Ecclesie statum fama frequens habere testatur, in precordiis tuis per amplius, et perfectius augeat: et te, que diximus, sollicite prosequentem  hic diu presentis felicitatis munere perfrui faciat, et future beatitudinis premia sine fine concedat.





CuI. AD UNIuERSOS CATHOLICOS. Acta [a 1Kb] Ignatii et Pothii demonstrat, et ordinem temporum epistolarum prescribit.
[Apud Mansi, ibid.]

NICOLAUS episcopus sancte catholice et apostolice Romane Ecclesie, omnibus uere religionis ministris, ac uniuersis orthodoxis fidei cultoribus, sanctissimis uidelicet et reuerendissimis patriarchis, metropolitis, et reliquis episcopis, atque cunctis fidelibus catholicam duntaxat cum sede beati Petri pietatem sectantibus, sanamque doctrinam nobiscum defendentibus,  per Asiam scilicet et Libyam constitutis.

Que apud Constantinopolitanam urbem paulo ante gesta sint, uel etiam nunc gerantur, sanctitatem, seu religionem uestram, non credimus ignorare; sed qualiter zelo zelati pro domo Dei sollicitudinem omnium Ecclesiarum secundum Apostolum circumferentes , nos de his disposueramus, breuiter caritati uestre his nostri apostolatus litteris intimamus. Et ne aliter sincere uestre menti suaderi tentetur, uel aliter quod egimus uobis suggeratur, ueraci relatione et presentibus uos litteris edocemus. Igitur postquam quidam inuidie facibus accensi, et superbie fastu arroganter elati, more Iudeorum contra pastorem proprium insurrexerunt, et patriarcham suum  ab ecclesia ipsa, cui iure presidebat tyrannice proiecerunt: ac Photium quemdam ex foro, ac seculari militia, et habitu, atque a palatinis edibus eductum ac subito tonsuratum eidem contra sacros canones Ecclesie prefecerunt. Tunc cepit scandalum et schisma in iam dicta urbe, et in adiacentibus sibi ciuitatibus, non modicum oboriri: aliis quidem Photii promotionem defendentibus, aliis autem hanc tanquam inconuicto et superstite Ignatio factam merito detestantibus. Tunc inito consilio imperator Michel, qui et ipse Barde patricii uersutiis suasus Photii parti fauebat, ad apostolatum nostrum legatis cum epistolis destinatis, accusationes quasdam aduersus Ignatium deferentibus,  petiit ut a sede apostolica missos daremus, qui scandala illa sedarent, et schismata dissiparent. Quo audito, quoniam  cunctarum Christi ouium cura constringimur, cum uices ipsius gerimus, qui specialiter diuinitus dicitur: Pasce oues meas . Et iterum: Tu, inquit, aliquando conuersus confirma fratres tuos : non potuimus dissimulare, non potuimus negligere, quominus uisitaremus oues dispersas et dissipatas, uel quominus confirmaremus  in fide et bonis moribus fratres nostros et proximos. Et quia inter cetera, que de schismate iam facto Constantinopolitane Ecclesie, hi qui missi fuerant testabantur, maxime eamdem Ecclesiam ab Iconomachis rediuiuam contentionem excitantibus asserebant uexari, Christumque per singula conuenticula blasphemari: duos episcoporum qui nobiscum erant, quique ad hoc tantum faciendum opus idonei nobis esse uidebantur  una cum Ecclesia, que apud nos est, datis litteris Constantinopolim, tantum nimirum piaculum execrantes, et latere nostro direximus: nichil eis iniungentes, nisi ut tantummodo causas Ignatii, qui ante de Ecclesia pulsus, quam ab aliquo accusatus exstiterat, diligenter inuestigarent: et sedi apostolice  plena et ueraci relatione referrent. Photii uero consecrationem non solum minime admittendam esse decreuimus, uerum etiam ipsis legatis nostris, ne cum illo, nisi quasi cum laico, usque ad notitiam nostram communicarent frequenti ac omnimoda iussione precipimus: solum scilicet eisdem uenerabilibus Domini nostri Iesu Christi, eiusque genitricis semper uirginis Marie, ac sanctorum ipsius imaginibus quidquid questio afferret, iuste ac pie diffinire licentiam dantes. At illi euntes, spretis monitis nostris, contemptis epistolis sibi a nobis coram tota Ecclesia nostra datis, imo postposito timore Dei, sicuti postea claruit, in contrarium uerterunt omnia, que sibi fuerant imperata. Denique et cum Photio adultero, ac Ecclesie inuasore, atque neophyto,  quod sibi multipliciter prohibitum fuerat, in sacrosancta mysteria communicauerunt, et Ignatium uirum senem, et sanctum, ac per duodecim annos innocenter Ecclesiam Dei regentem, et nobiscum et uobiscum, atque cum uniuersali et orthodoxa Ecclesia communicantem, Grecorum factioni perniciosissime concinnantes damnauerunt, et sacerdotalibus infulis exspoliatum ab Ecclesie regimine modis omnibus expulerunt. Que sancte uestre in Christo fraternitati, et pie generalitati, quia contra nostram fuerint gesta dispositionem iamdudum significauimus. Porro prefati missi nostri tandem reuersi, nil aliud renuntiauere, nisi depositum Ignatium et Photium in sede Constantinopolitana firmatum. Post duos uero dies legatus a nobis imperialis, nomine Leo, a secretis  susceptus, duo uolumina obtulit: quorum unum depositionis Ignatii gesta continebat, alterum autem de sanctis habebat imaginibus acta. Detulit preterea idem Leo imperiales litteras deprecantes, quatenus et in dispositione Ignatii, et in confirmatione Photii, consensum preberemus et subscriberemus. At nos diuina docente gratia, dum idem adesset legatus, conuocata tota que apud nos est Ecclesia, decreuimus et statuimus, atque professi sumus coram ipso, et coram Ecclesia Dei, sicut et  profitemur nos pro deiectione Ignatii, uel consecratione Photii, nunquam misisse, nunquam missuros esse: et in depositione Ignatii, et promotione Photii nunquam consensisse, nunquam consensuros esse. Et his sepius dictis, et palam annuntiatis, atque in apostolatus nostri epistolis taliter insertis, et eidem Leoni a secretis imperatori Micheli, uel Photio ad deferendum datis, hunc a nobis absoluimus. His ita uestre sincere religioni ostensis, que scripta per singula tempora pro hac re miserimus, singillatim huic scripto inferius annexa demonstrantur. Primo etenim loco nostri apostolatus habentur epistole ad Michelem piissimum imperatorem, et ad Photium Ecclesie Constantinopoleos inuasorem per Rodoaldum et Zacariam transmisse. Secundo loco continetur  satisfactio nostra, cuius textum uestre a Deo conseruande generalitati dudum transmisimus. Sed ignorantes utrum ad uos usque fuerit delata, idcirco hanc uobis denuo mittendam existimauimus; qua nosse ualeatis que fuerit super hoc negotio nostra uoluntas. Tertio loco posita est epistola, quam per Leonem a secretis imperialem uidelicet legatum, de quo superius diximus, post reuersionem missorum nostrorum sepefato Micheli Augusto direximus, et ad Photium alteram. Preterea que subsequuntur, eo sunt ordine huic inserta uolumini, quo per singula tempora gesta uel missa fuisse noscuntur.





CuII. AD EPISCOPOS SYNODI SUESSIONICAE. Hincmarum grauiter perstringit, quod in causa clericorum deiectorum callide ac dissimulanter egerit, quodque Benedicti pape litteras mutilas et corruptas proferre ausus sit. Quare episcopos iterum conuenire, et clericorum historiam accurate perscribere, clericos uero interim suis gradibus restitui iubet. Non probat autem quod Wlfadum ante plenam restitutionem ad episcopatum promouerint.
[Apud Mansi, ibid.]


NICOLAUS episcopus, seruus seruorum Dei, reuerentissimis et sanctissimis confratribus nostris archiepiscopis et episcopis, qui per gratiam Dei et decretum nostrum apud Suessonicam urbem conuenerunt.

Reuerentissimum fratrem et cepiscopum nostrum Egilonem de uestro sacro collegio ad apostolicam peruenientem sedem, magna cum exsultatione suscepimus, et de agnita per eum omnium uestrum status  incolumitate letiores effecti, auctori grates immensas rependimus. Illud precipue bonum atque iucundum arbitrantes, quoniam uos, fratres, sicut corpore, ita et mente in unum cohabitasse comperimus, et in deiectorum fratrum releuatione unum cor et unam animam una cum spiritu nostro possedisse cognouimus. Spiritus quippe sancti presentiam testatur congregatio sacerdotum, et in medio sui Dominum habere se monstrant, qui in ipsius nomine conueniunt in idipsum. Nos etenim clamorem eorumdem deiectorum spernere clericorum ratio nulla siuit, et ad uociferationes eorum ad sedem apostolicam etiam sub decessoribus meis frequenter emissas, aures obturare paterna caritas non permisit. Portamus  quippe onera omnium qui grauantur, quinimo hec portat in nobis beatus apostolus Petrus, qui nos in omnibus, ut confidimus, administrationis sue protegit ac tuetur heredes. uerum cum nonnulla scripta sedi apostolice diuersis temporibus delata, uel etiam ab ea data, ob huius reperiendam rei certitudinem diligenter inuestigaremus: accidit ut etiam, Deo reuelante, acta concilii, quod auctore fratre et cepiscopo nostro Hincmaro prefatos uiros segregasse dignoscitur, ab eodem uenerabili antistite nobis dudum transmissa, cum actionibus pro Rothado uenerabili episcopo uenirent ad manus. In quibus quanta reprehensionum inueniatur congeries, si uoluerimus exhibere per singula, facilius charte quam uerba deficient. Ibi namque falsitas in ipso mox actionum  inuenitur principio. An non falsitas, cum sponte peruenisse deiecti illi ad ecclesie ianuas pro sua necessitate scribuntur, qui uenisse probantur inuiti? Precipue cum Wlfadus ibidem non fuerit, cuius nomen inter petentium nomina fallaciter exstitit recitatum? Ibi ante tempus examinis, iam iudicatum, et ante legitimum iudicium, condemnatum fuisse dignoscitur. Ibi ante audientiam, et ante certum numerum collectorum episcoporum, presbyteri diaconique priuationi ministeriorum suorum subduntur. Ibi metropolitanus antistes modo sua iura deponit, modo resumit: modo subest synodo, modo preest, modo quasi accusatus, modo accusator, modo iudex accedit: et pro libitu propria uicibus alternantibus cuncta disponens, more cuiusdam animantis, non semper unius  eiusdemque coloris apparet. Ibi inquam nolentes proclamare, proclamare coguntur, et tanquam accusatores libellum proclamationis porrigere compelluntur: licet tenorem libelli iuxta morem gestis frater noster Hincmarus non inseruerit, cum eisdem nonnulla minus etiam necessaria probetur inseruisse. Ibi absens, et ut illic habetur, egrotus addicitur, et dolor super dolorem apponitur, dum absens Wlfadus libello quasi presens ascribitur, et in lecto iacens, nunquamque reclamans, societatem habere cum presentibus reclamatoribus falso pretenditur. In quo considerandum est quia si leges seculi etiam de rebus pecuniariis, que extra nos sunt, egrotum respondere non cogunt, quanto minus a Domini sacerdotibus infirmus quilibet compelli ad querimoniam debuit de negotio,  quod in eumdem ipsum conflari dignoscebatur, et quod hunc ad depositionis casum impellere probabatur? quo dolore in hac uita maior ubi queso est? Et ut strictim pene omnia complectamur, ibi sola obedientia subditorum, quam Apostolus prepositis exhibere iubet, reputatur in culpam; et qui prelati iudicio temere non restiterunt, sed humiliter colla supposuerunt, seuerissime puniuntur. Ibi qui nulla propria noxa deliquerunt, hereticorum damnationem tanquam heretici inciderunt, et qui misericordiam petiuere, nec iustum iudicium percipere meruerunt. Sed quid mirum, si textus et finis eiusdem concilii accepti non sunt, quando in nomine Domini iuxta morem inchoatum non est? Nam cum  Apostolo, omne quodcunque fecerimus in uerbo aut in opere, omnia in nomine Domini Iesu facienda precipiente , ritus ecclesiasticus in colligendis conciliis id obseruet, et in hoc duntaxat, abdito permittente diuino iudicio, fuerit pretermissum: constat procul dubio, non eos in nomine Domini congregatos exstitisse, ac per hoc eum minime in sui medio habuisse, qui tale concilium imo conuenticula sua de sanguinibus contra psalmistam congregauerunt , et quoddam animal imitati, nonnisi exstinctis propriis filiis posse subsistere putauerunt.

Iam uero, si idem concilium ab apostolica sede fuisse pretenditur approbatum, quemadmodum id uersuta fuerit cauillatione ab apostolica sede perceptum, fraternitati uestre breuiter intimamus. Denique  frater et cepiscopus noster Hincmarus, de memoratis clericis, Wlfado scilicet et collegis ipsius, quod sibi uisum est, consummato mox precessori meo beate recordationis Leoni presuli non semel supplices litteras misit, quatenus idem concilium approbans auctoritate apostolica roboraret. Quod ille non solum minime annuit, uerum etiam agere sollicite tenuit, dicens idcirco se petitiones eius pro confirmanda synodo, in qua depositi prefati uiri fuerant, suspendisse, eo quod per aliquos ex his episcopis, qui synodo resederant, ut dubitatio foret radicitus euulsa, statuta eiusdem synodi destinare debuisset: precipue cum ibidem legati sedis apostolice presentes non fuerint. Postremo eo quod hi, quos ille auctoritate synodi affirmabat  depositos, per proprias litteras sedem apostolicam appellauerint, et uellent sua se apostolica audiri presentia, et tunc, si culpabiles inuenirentur, non abnuerent canonicam sustinere censuram. Sed uenerabilis Hincmarus, sciens utique concilium illud, ut supra ostensum est, reprehensionibus non paucis respersum, acta quidem illius per neminem episcoporum, qui his interfuerunt, destinauit: ut tamen firmarentur, denuo precibus agere non cessauit. Sed deiectorum iterato clamore crebrescente clericorum, nec sic quod petebatur laudabilis presul indulsit. Precepit autem per alteram sue sanctionis epistolam, ut idem frater Hincmarus ad concilium cum illis occurreret, ad quod suum ipse legatum, Petrum uidelicet episcopum Spoletanum, e  latere suo direxerat, ad renouandum uidelicet iudicium uice sua, et congregatis rursus, episcopis ad depositorum reclamantium, auxiliante Domino, trutinandum ac sopiendum negotium. Ita ut si eisdem deiectis clericis contigisset, ut in ipsa debuissent depositione persistere, et obedire renuissent, sedemque apostolicam iterum expetissent, ne sedis apostolice dissolueretur priuilegium, illis ad eam ueniendi non negaretur licentia. Cum quibus precepit ut frater Hincmarus, uel missus eius ueniret: quatenus cum fratribus suis episcopis equum de his iudicium conferre potuissent, et utraque parte conueniente causas eorum eadem sedes sancta canonice definisset. uerum ille, qui prius episcopum, legatum  uidelicet concilii sui, sedis apostolice uisioni subtraxerat, etiam suam audientie ab eo designate presentiam subducens, probauit de se illa que dicta sunt: uidelicet quod tale concilium statuerit, quale superius strictim monstratum est. Interea eo uoti effectu frustrato, apostolice sedis pontifex Leo, qui fratris Hincmari propositum nouerat, ab hac luce subtractus est. Cumque sancte memorie Benedictus, uir apostolicus, ei successisset in ordine pontificatus, rursus reuerendus Hincmarus arma preparat, et eidem summo presuli, tanquam suarum inexperto uersutiarum, latenter subripit, et in ipso consecrationis eius principio suadet, ut concilium quidem ad uotum unius hominis congregatum firmaret: non tamen ei ullo modo subripi aut suaderi  potuit, ut a iuste diffinitionis et discretissime moderationis tramite uel aliquantulum declinaret: uerumtamen, sicut uidere est, et ipsi iam forsitan agnouistis, ita per quoddam ei priuilegium concessum illius concilii roborauit institutum, ut auctoritatis summam sedi apostolice reseruaret, et ut uobis iam scripsimus, ita tribuit honorem alteri, ut sibi quod tribuebat non demeret. Unde actum est, ut quod male petitum fuerat, Spiritu, docente Dei, bene sapiens presul concederet, et nichil proficeret humana subreptio, ubi pectus tanti pontificis diuina replebat infusio: nec obesset cuiusdam suasio, ubi antistitis sancti prudens obuiauit et prouidentissima moderatio: dum in ipso priuilegio tenorem premiserit, quod sic decretum est ab eo manenda inconuulsa  que petebantur, si ita essent per omnia, que de illa synodo sibi a fratre nostro Hincmaro referebantur. Interposuit enim ancipitem in eo sententiam dicens: Si ita est nostroque ut scriptis presulatui intimasti, et gestorum serie demonstrasti, ratas easdem, quin diffinitiones, apostolica promulgamus fore auctoritate. Licet ipse huius tenoris circumstantiam de collati priuilegii textu excipiens, et nostre uisioni subduxerit, et aliorum notioni subtraxerit. Interserens insuper que idem summus pontifex aut nunquam, aut aliter sanxerat. Ipse namque de memoratis diffinitionibus dixit: Ratas easdem apostolica promulgamus fore auctoritate, semperque manere statuimus, et sequentia, que ipse quidem aliter posuit, frater uero Hincmarus quedam addens, plura  subtrahens, uel commutans, aliter prosecutus est. Sed adhuc et in alio mira fratris Hincmari rursus accedit astutia, et soli proprio uoto fauens se immiscet prudentia. Denique cum apostolice et reuerende memorie decessor noster papa Benedictus ei priuilegium, de quo nunc diximus, contulisset, ita que in eo continentur firmauit, ut suspensam sententiam his iungeret, et ut per omnia sedi apostolice sua priuilegia, sicut iam fati sumus, et auctoritatis proprie iura  inuiolabilia reseruaret: interponens preterea nodos anathematis in eos, quibus prohibendum censuit, ne quilibet contra eadem canonica constituta, et decreta pontificum Romanorum pertinaciter obuiasset:  id est, ne quis uel contra illa, que fratri Hincmaro concesserat, uel que sedi proprie reseruarat, agere tentauisset. Sed ille, que horum suo libitui fauere conspexit, omnium notitie patefecit: que autem sedis sunt apostolice reseruata iuri, cunctorum notioni subduxit. Testantur hoc exemplaria eiusdem priuilegii, que ab eo sunt ad sedem apostolicam diuerso tempore missa. Quantum uero talis scriptorum deprauatio ac mutilatio noceat, ipsi iam potuistis aduertere, qui in concilio uidentes quedam ipsius constituti, sicuti uestro relatu didicimus, quedam uero non uidentes, ceptum circa oppressos pium laborem deterriti minus perfectum deseruisse nunc dignosceremini, nisi nostris instructi monitis, et nostris ibidem confortati litteris  inueniremini. Miserat enim sepe memoratus antistes, egregie recordationis decessori meo per scripta sua, quod iidem clerici ad uicinos episcopos prouocauerint, contra se libellum proclamationis dederint, iudices sibi ipsi elegerint, et cetera, que longum est numerare, significans. At ille diuinitus inspiratus, ei rescribens: Si, inquit, ita est, nostroque ut scriptis presulatui intimasti, et gestorum serie demonstrasti , ratas easdem  apostolica promulgamus, non in omnibus, ut ipse addidit, fore auctoritate, semperque manere statuimus. Deinde subiunctum est, quod ipse longe aliter mutauit scribens, ut inde questio nullis aliquando temporibus oriatur. Nunc autem cum ita non fuisse,  tam a nobis, quam a sancto concilio uestro exstiterit comprobatum, quod suggesserat merito in irritum ductum est, quod contra deiectos non simpliciter impetrauerat. Sed ad propositum redeamus. igitur tandem aliquando clericis sepe memoratis, qui semper ad apostolicam sedem appellauerunt, etiam nobis litteris suis pro deiectione sua querimoniam exponentibus, non fuit dissimulandi, non fuit nobis tacendi libertas, quibus maior cunctis Christiane religionis zelus incumbit. Ac ideo primum quidem fratri et cepiscopo nostro Hincmaro misimus, uti commemoratos uiros, Wlfadum scilicet, collegasque ipsius, clementi animo studeret ad se reuocare, depositaque omni funditus animositate, de restitutione ipsorum secum fraterne tractaret, atque  misericorditer consummare contenderet, alioquin ad concilium uobiscum, quibus et nos quoque pro hoc ipso scripsimus, simul occurreret; quatenus omnes in unum conuenientes, causas eorumdem clericorum examinaretis, et non aliqua emergente disceptatione, Deo pre oculis habito, diffiniretis: si uero quelibet inter partes disceptatio proueniret, ad sedem apostolicam nostrum suscepture speciale iudicium persone uices tenentes utriusque lateris conuenirent. Quo Dei gratie iuuamine peracto, suscepimus nunc litteras amplectende dilectionis omnium uestrum, manifestissime significantes, crebro memoratos clericos a totius consona uoce concilii dignos graduum suorum receptione pronuntiatos;  ubi nulla, sicut eisdem litteris uestris reperimus, disceptatio prouenit: nulla, sicut putatum fuerat, uarietas alia atque alia defendentium accidit: nullus accusator, nullus condemnator repertus est: sed cunctorum una eademque sententia, atque in restitutione ipsorum diffinitio claruit, eisdem innoxiis a cunctorum unanimitate modis omnibus approbatis. Quanquam uos non egeritis solemniter, minime, secundum quod nos decreueramus, sedi apostolice plena relatione actionum seriem reserantes: adeo ut propemodum ipsius uestri concilii gestis incognitis, ad diffiniendum quid de sepe dictorum clericorum statu pene retraheremur, nisi labor predecessorum nostrorum, apud nos in rerum gestarum scripturis inuentus, nos ad se tandem perficiendum  pleniter animasset. Debuistis enim, quidquid de Ebbonis deiectione, releuatione, horum clericorum promotione, et ipsius Ebbonis iterata repulsione, ad aliamque ecclesiam migratione, uel undecunque ibi quippiam uentilatum est, nobis scripto unanimiter, pleniter, ac fideliter intimare: non solum autem nobis intimare, uerum etiam monumentis insertum ad pleniorem penes nos notitiam et certitudinem reseruare. Sed quia hoc negligentia pretermissum est, saltem nunc omni diligentia procurate, ut quecunque super hac re scripta, tam a nobis prius et nunc, quam a uobis edita reperiuntur, et quid hinc cepiscopus Hincmarus, et illi deiecti clerici sedi apostolice suggesserint atque retulerint, in uolumen unum ordine quo missa sunt redigantur,  et apostolice sedi, ut competens est, uobis eorum exemplaribus reseruatis, summo studio dirigantur. Quod cum diligenter actum fuerit, tunc profecto plene scire possumus cuncta uos in concilio strenue peregisse: et quod hactenus omissum est, hoc ordine Christo iuuante recuperabitur. In quo tamen agendo uenerabilem Wlfadum pre ceteris abundantiorem conuenit curam arripere. Deinde uero uolumus uos esse sollicitos, ut si de cetero tale quid forte contigerit euenire, pro quo conuentum in regionibus uestris fieri sacerdotum precipiamus, hoc inter cetera nulli penitus obliuioni tradatis: sed post omnia id agere maiorum more studiosissime satagatis. Arridet autem huic unanimitatis uestre sententie atque diffinitioni etiam fratris et cepiscopi  nostri Hincmari professio: quia non solum eosdem fratres, et antea se minime ab officio suspendisse, uel iudicasse, aut a gradibus eiecisse, siue in repulsione ipsorum subscripsisse; uerum etiam et nunc ad synodum, sicut nos precepimus, conuenisse, et his que de restitutione illorum ceteri antistites consenserunt, paratissime annuisse, et obtemperare curasse testatur, cuius etiam nomen in epistola synodica , una cum nominibus uestris, qui simul conuenisse dignoscimini, pariter ascriptum inuentum est. Illud tamen ridere libuit, quod idem antistes crebro memoratos clericos ab officio se minime suspendisse, uel iudicasse, aut a gradibus eiecisse fatetur: presertim cum hec non  ueritate fulta multis esse probatur indiciis, que superius summatim tetigimus, et nunc ea uel plura commemorare studio breuitatis omittimus. Nam nisi ille eos, etiam ante omnem audientiam, et adhuc cum ad se non accusantes, sed misericordiam postulantes accesserint, ab officio suspendit: quid est quod in actis concilii sui, quod ipse ad sedem apostolicam misit. ab eo suspensi ab officio fuisse memorantur? quibus cum tacens nichil ipse responderit, quid aliud, nisi uera eos prosecutos, silentio suo tribuit patenter intelligi? Et e diuerso illi super quo querelas suas crebro dicto sancte memorie Leoni pape mittebant? uel quem, nisi eum, suum impulsorem a gradibus propriis, et infestum sibi, quem circa se ueluti patrem benignum debebant cognoscere,  frequenti relatione pandebant? Postremo nisi ille in deiectione ipsorum subscripsit, imo nisi totius depositionis eorum seriem ipse scripsit, quid est quod ei in subinde memorato priuilegio, quod sibi ab apostolica sede roborari petiit, beate memorie decessor meus ad eum loquens, quod ipse diffinitiones illas in synodo cum ceteris episcopis collecta, iuxta relationem utique suam propriis digitis roborauerit, manifestat? Quod si dicit, nunquam se in illa synodo subscripsisse, ergo nec decessor noster aliquam ei synodum priuilegio suo firmauit? quippe cum ipse eam, quam auctoritate apostolica stabiliuit, propriis digitis ipsius roboratam specialiter fuisse commemoret. Igitur fratres karissimi, nos in prefatorum clericorum restitutione gradus, omnibus  hactenus argumentis rite collectis, et omnium uestrum hortatu generalis incitante consensus, omnimodam conniuentiam prebere potuisse cognoscite. Sed quoniam non secundum decretum nostrum eorum examinatio mera et perfecta discussio prouenit, nec promotio uel abiectio ipsorum in synodali conuentu qualis fuerit, liquido reperta est, nec apostolice sedi sufficienti relatu monstrata: idcirco paululum a consummanda restitutione ipsorum interim deliberatiuum consensum nostrum cercere necessarium duximus. uerum quia in decernendo et in iudicando quod canonice deliberatum est, ac in restituendis sepe dictis clericis, atque in omnibus, Deo preduce, sicut decuit et ordo poposcit, nostra precessit auctoritas; conueniens ac honestum est,  ut iuxta postulationem uestram, nostre firmationis perfecta subsequatur integritas, eo duntaxat ordine, ut frequentius intimati clerici, qui euidentissime irregulariter ab officio graduum suorum suspensi fuisse noscuntur, et hinc sedem apostolicam sepissime prouocasse nonnullis indiciis comprobantur, ante omnia pristinis gradibus et officiis reformati consistant, ita ut prioribus redditi gradibus et ordinibus, et quodammodo suis omnibus reuestiti, uires aduersus impetentes se integras habeant. Non enim inermis cum armato rite conflictum inire poterit. Quibus uidelicet gradibus ac officiis fruentibus eis, fratri et cepiscopo nostro Hincmaro licentia sit, intra totius huius capedinem anni, sepe dictos exhibere  clericos ab ordinibus suis canonice fuisse deiectos; ita ut quidquid habet calumniarum, prosequendi et exsequendi sibi sit omnino facultas. Quod si totius huius anni circuitu dilapso, contra eos nullam iustam apud sedem apostolicam querimoniam composuerit, nec illos appetere de quocunque uel cuiuscunque reatu, uel excessu, seu damnatione studuerit; ipsis quidem deinceps in ordinibus permanentibus, nos profecto nulli torpori dabimus operam, nec ullo pacto a summa cessabimus diligentia, donec aut ipse nunc illos iuste comprobet restitutos, aut iuste per se quondam ostendat remotos. Alioquin nos subsequenter exhibere procul dubio conuenit, non solum sepe fatos clericos preiudicialiter absque canone ab officio sequestratos, uerum  etiam ordinatorem eorum inconuenienter, ac sine consequentia ecclesiastica, regimine presulari priuatum. Quod plane preter eum nullus, ut remur, omnino dubitat, nullus profecto non predicat, quandoquidem et nobis ita claret, quantum autumare possumus, quemadmodum his qui in illo tempore presto fuisse memorantur.

Illud tamen, karissimi, pretereundum inter cetera fore non duximus, quod quantum relationis uestre series innuit, minus caute quam sanximus regularia constituti nostri exsecuti sitis edicta. Nos quippe, etsi appellantium sedem apostolicam clericorum, et ad iudicium eius prouocantium causam, propter amouendum a uobis prolixioris laborem itineris, illic audiri, uel etiam diffiniri statuimus; non  tamen quemquam eorum promouendum, uel ad eminentiorem ordinem prouehendum indulsimus, quemadmodum nunc factum esse uestro fauore per scripta uestra didicimus. Miramur insuper et querimus, quenam illa sit summa rei, quam uos nostre auctoritati reseruasse pretenditis, et hanc inuenire non possumus. Quam enim nobis summam reseruastis negotii, cuius adeo finem perducere maturastis, ut nobis inconsultis, etiam pastoralem restitutis conferre sollicitudinem pateremini? et qui ad eos pristino gradui reformandos nostre auctoritatis eguistis, ad promouendum responsum nostrum nequaquam prestolari duxistis? Quantum autem filius noster Carolus gloriosus rex id a nobis exegit; sed nos uestram caritatem et honorificentiam, quos  iam conuenire iusseramus, merito conseruantes, nullo pacto, priusquam rerum nobis exitus per uos patefieret, consensum in hoc prebituros semper ei rescripsimus; quod, fratres, saltem ad uicem minime custodientes, laudo uos, sed in hoc non laudo. Porro si quispiam sedem apostolicam, per Sergium sancte memorie papam, Ebbonem quondam archiepiscopum indignum clericali communione sanxisse perhibet, nouerit quoniam talem sedes apostolica debuit Ebbonem, donec synodali eius examine causa discuteretur, habere, qualem ab aliis habitum non ignorabat. Statutum quippe in magna et ueneranda Nicena synodo legerat, ut de his qui communione priuantur, seu ex clero, seu ex laico ordine, episcopis  per unamquamque prouinciam sententia regularis obtineat, ut hi qui abiiciuntur, ab aliis non recipiantur: requiratur autem, ne pusillanimitate, aut contentione, aut alio quolibet episcopi uitio, uideatur a congregatione seclusus. Donec igitur auctoritate sua huiuscemodi pusillanimitate, aut contentione, aut alio quolibet uitio, examinatio uel diiudicatio proueniret, apostolica sedes nichil agere debuit, nisi quod egit; uidelicet ut ab aliis abiectum ipsa nequaquam indiscusse susciperet. Precipue cum predictus Ebbo non quasi pro depositione sua queritans, et legitime restitui uolens examine precedente sedem apostolicam appellauerit: sed, ut codex episcopalis indicat, a contumacibus suasus, et his iunctus, repente et reconciliari ad ea, et pallio decorari  querens, et quasi episcopus inter episcopos, nulla cause discussione preueniente, communicari poscens, ad eamdem summam sedem accesserit, a qua iam reprobatus ab aliis merito debuit reprobari, donec supplex ab ea sese canonice posceret adiuuari. Nam constat, ut sanctus papa scribit Gelasius , uniuscuiusque synodi constitutum, quod uniuersalis Ecclesie probauit assensus, nullam magis exsequi sedem pre ceteris oportere, quam primam, que et unamquamque synodum et sua auctoritate confirmat, et continuata moderatione custodit, pro suo scilicet principatu, quem beatus Petrus apostolus Domini uoce perceptum, Ecclesia nichilominus subsequente, et tenuit semper et retinet. uerumtamen qualiscunque fuerit,  uel quecunque pertulerit Ebbo, a se ordinatis, qui nichil preter humilitatem et obedientiam exhibuerunt, nullum prorsus intulit offendiculum, quoniam et beatissimus Leo ad Mauros scribens, ita de quodam Maximo precipit dicens : Maximum quoque, licet reprehensibiliter ordinatum, tamen si Donatista iam non est, et a spiritu schismatice prauitatis alienus est, ab episcopali, quam quoquomodo adeptus est, non repellimus dignitate. Et Anastasius eiusdem apostolice sedis presul, quod mali bona ministrando sibi tantummodo noceant, nec ecclesie sacramenta commaculent, ad Anastasium principem scribens euidentissima ratione demonstrat. Oramus sanctam fraternitatem uestram in Christo  nunc et semper ualere. Data uIII Idus Decembris, indictione Xu.





CuIII. AD HINCMARUM ARCHIEPISCOPUM RHEMENSEM. Eiusdem argumenti cum precedente. Hincmari enim fraudes aperit circa clericos deiectos, et circa litteras Benedicti pape. Sub finem etiam arguit quod pallio concessum ultra modum uti diceretur.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo confratri nostro HINCMARO archiepiscopo Rhemensi.

Epistolam beatitudinis tue cum epistola synodi missam per legatum eiusdem uestri sacrati collegii, Egilonem uidelicet fratrem et cepiscopum nostrum,  suscipientes, et tam ex ipsis epistolis, quam ex uerbis eiusdem uenerabilis uiri, deuotionem et supplicem parentiam tuam, quam erga sedem apostolicam habes, etiam nunc agnouimus, perpetuamque beneuolentiam tuam, quam circa deiectos fratres et filios alacriter exhibuisse te dicis, laudamus, nimirum qui et secundum apostolum fleuisse te cum flentibus indicas, et nunc gaudere cum gaudentibus manifestas . Quorum et nos quoque clamorem clericorum spernere ratio nulla siuit, et ad uociferationes eorum ad sedem apostolicam etiam sub decessoribus meis frequenter emissas, aures obturare paterna caritas non permisit. Portamus quippe onera omnium qui grauantur: quinimo hec portat in nobis beatus apostolus Petrus, qui nos in  omnibus, ut confidimus, administrationis sue protegit ac tuetur heredes. uerum cum nonnulla scripta sedi apostolice diuersis temporibus delata, uel etiam ab ea data, ob huius reperiendam rei certitudinem diligenter inuestigaremus: accidit ut etiam Deo reuelante acta concilii, quod auctore te prefatos uiros segregasse dignoscitur, a te nobis dudum transmissa cum actionibus pro Rothado uenerabili episcopo, uenirent ad manus. In quibus quanta reprehensionum inueniatur congeries, si uoluerimus exhibere per singula, facilius charte quam uerba deficient. Ibi namque falsitas in ipso mox actionum inuenitur principio. An non falsitas, cum sponte peruenisse deiectos illos ad ecclesie ianuas pro sua necessitate ipse describas, qui uenisse probantur  inuiti? precipue cum Wlfadus ibidem non fuerit, cuius nomen inter petentium nomina fallaciter exstitit recitatum? Ibi ante tempus examinis iam iudicatum, et ante legitimum iudicium condemnatum fuisse dignoscitur. Ibi ante audientiam, et ante certum numerum collectorum episcoporum presbyteri diaconique priuationi ministeriorum suorum subduntur. Ibi metropolitanus antistes modo sua iura deponit, modo resumit: modo subest synodo, modo preest: modo quasi accusatus, modo accusator: modo iudex accedit, et pro libitu proprio uicibus alternantibus cuncta disponens, more cuiusdam animantis, non semper unius eiusdemque coloris apparet. Ibi, inquam, nolentes proclamare, proclamare coguntur, et tanquam accusatores libellum proclamationis  porrigere compelluntur, licet tenorem libelli iuxta morem gestis non inserueris, cum eisdem nonnulla minus etiam necessaria proberis inseruisse. Ibi absens, et ut illic habetur egrotus addicitur, et dolor super dolorem apponitur; dum absens Wlfadus libello quasi presens ascribitur, et in lecto iacens nunquamque reclamans, societatem habere cum presentibus reclamatoribus falso pretenditur. In quo considerandum est, quia si leges seculi etiam de rebus pecuniariis, que extra nos sunt, egrotum respondere non cogunt, quanto minus a Domini sacerdotibus infirmus quilibet compelli ad querimoniam debuit de negotio, quod in eumdem ipsum conflari dignoscebatur, et quod  hunc ad depositienis casum impellere probabatur, quo dolore in hac uita maior ubi queso est? Et ut strictim pene omnia complectamur, ibi sola obedientia subditorum, quam Apostolus prepositis exhibere iubet , reputatur in culpam, et qui prelati iudicio temere non restiterunt, sed humiliter colla supposuerunt, seuerissime puniuntur. Ibi qui nulla propria noxa deliquerunt, hereticorum damnationem tanquam heretici inciderunt, et qui misericordiam petiuerunt, nec iustum iudicium percipere meruerunt. Sed quid mirum, si textus et finis eiusdem concilii accepti non sunt, quando in nomine Domini iuxta morem inchoatum non est? Nam cum Apostolo, omne quodcunque fecerimus Deo in uerbo aut in opere, omnia in nomine Domini Iesu facienda  precipiente , ritus ecclesiasticus in colligendis conciliis id obseruet, et in hoc duntaxat, abdito permittente diuino iudicio, fuerit pretermissum: constat procul dubio, non eos in nomine Domini congregatos exstitisse, ac per hoc eum minime in sui medio habuisse, qui tale concilium, imo conuenticula sua de sanguinibus contra Psalmistam congregauerunt , et quoddam animal imitati, non nisi exstinctis propriis filiis posse subsistere putauerunt. Iam uero si idem concilium ab apostolica sede pretenditur fuisse approbatum, quemadmodum id uersuta fuerit cauillatione ab apostolica sede preceptum, fraternitas tua non nescit. Denique de memoratis clericis, Wlfado scilicet et collegis ipsius, quod tibi uisum est, consummato,  mox precessori meo beate recordationis Leoni presuli non semel supplices litteras misisti, quatenus idem concilium approbans, auctoritate apostolica roboraret. Quod ille non solum minime annuit, uerum etiam agere sonicite renuit, dicens: Idcirco se petitiones tuas pro confirmanda synodo, in qua depositi prefati uiri fuerant, suspendisse, eo quod per aliquos ex his episcopis, qui in synodo resederant, ut dubitatio foret radicitus euulsa, statuta eiusdem synodi destinare debuisses, precipue cum ibidem legati sedis apostolice presentes non fuerint. Postremo quod hi, quos tu auctoritate synodi affirmabas depositos per proprias litteras ad sedem apostolicam appellauerint, et uellent iterum sua se apostolica audiri presentia, et tunc si culpabiles  inuenirentur, non abnuerent catholicam sustinere censuram. Sed uenerabilitas tua sciens utique concilium istud, ut supra ostensum est, reprehensionibus non paucis respersum, acta quidem illius per neminem episcoporum, qui his interfuerant destinauit: ut tamen firmarentur, denuo precibus agere non cessauit. Sed deiectorum iterato clamore crebrescente clericorum, nec sic quod petebatur laudabilis presul indulsit. Precepit autem per alteram sue sanctionis epistolam, ut ipse ad concilium cum illis occurreres, ad quod suum ipse legatum, Petrum uidelicet episcopum Spoletanum, e latere suo direxerat: ad renouandum scilicet iudicium uice sua, et congregatis rursus episcopis ad depositorum  reclamantium auxiliante Domino trutinandum ac sopiendum negotium. Ita ut si eisdem deiectis clericis contigisset, ut in ipsa debuissent depositione persistere, et obedire renuissent, sedemque apostolicam iterum expetissent, ne ipsius apostolice sedis dissolueretur priuilegium, illis ad eam ueniendi non negaretur licentia. Cum quibus precepit ut tua fraternitas uel missus eius ueniret: quatenus cum fratribus suis episcopis equum de his iudicium conferre potuisset, et utraque parte conueniente, causas eorum eadem sancta sedes canonice definisset. uerum qui prius episcopum, legatum uidelicet concilii tui sedis apostolice uisioni subtraxeras, etiam tuam audientie ab ea designate presentiam subducens, probasti de te illa que dicta sunt: uidelicet quod  tale concilium statueris, quale superius monstratum est. Interea te uoti effectu frustrato, apostolice sedis et beate recordationis pontifex Leo, qui fraternitatis tue propositum nouerat, ab hac luce subtractus est. Cumque sancte memorie Benedictus uir apostolicus ei successisset in ordine pontificatus, rursus reuerentia tua arma preparat, et eidem summo presuli, tanquam suarum inexperto uersutiarum, latenter subripit, et in ipso consecrationis ipsius principio suadet, ut concilium quidem ad uotum unius hominis congregatum firmaret: non tamen ei ullo modo subripi aut suaderi potuit, ut a iuste definitionis et discretissime moderationis tramite uel aliquantulum declinaret. Nam sicut uidere est, et ipse liquido nosti, qui eiusdem priuilegii  paginam penes te habere repositam dignosceris, ita per priuilegium tibi concessum illius concilii roborauit institutum, ut auctoritatis summam sedi apostolice reseruaret. Unde actum est, ut quod male petitum fuerat, Spiritu docente Dei, bene sapiens presul concederet; et nichil proficeret humana subreptio, ubi pectus tanti pontificis diuina replebat infusio: nec obesset cuiusquam suasio, ubi antistitis sancti prudens obuiauit et prouidentissima moderatio; dum in ipso priuilegio tenorem premiserit, quod sic decretum est ab eo manenda inconuulsa que petebantur, si ita essent per omnia, que de illa synodo sibi a sanctitate tua referebantur. Interposuit enim ancipitem in eo sententiam dicens: Si ita est, nostroque ut scriptis presulatui intimasti, et  gestorum serie demonstrasti, ratas easdem, quin diffinitiones, apostolica promulgamus fore auctoritate. Licet tu huius tenoris circumstantiam de collati priuilegii textu minus simpliciter excipiens, et nostre uisioni subduxeris, et aliorum notioni subtraxeris: interserens insuper que ille aut nunquam, aut aliter sanxerat. Ipse namque de memoratis definitionibus dixit: Ratas easdem apostolica promulgamus fore auctoritate, semperque manere statuimus, et sequentia. Que ipse quidem aliter posuit: ut uero addens atque commutans prosecutus es, dicens: Ratas easdem apostolica promulgamus in omnibus fore auctoritate, semperque manere statuimus, ut inde questio nullis aliquando temporibus  oriatur. Quod quantum inter se discrepet, uidelicet quod ille promulgauit, et quod tu minuisti, uel adiecisti, uel mutasti, ipse perpendis. Sed adhuc et in alio mira fraternitatis tue accedit astutia, et soli proprio uoto fauens se immiscet prudentia. Denique cum apostolice sanctitatis atque memorie idem decessor noster papa Benedictus tibi priuilegium, de quo nunc diximus, contulisset, ita que in eo continentur firmauit, ut suspensam sententiam his iungeret, et ut per omnia sedi apostolice sua priuilegia, sicut iam fati sumus, et auctoritatis proprie iura , inuiolabilia reseruaret. Interponens preterea nodos anathematis in eos, quibus prohibendum censuit, ne quilibet contra eadem canonica constituta et decreta  pontificum Romanorum pertinaciter obuiasset, id est, ne quis contra illa que tibi concesserat, uel que sedi proprie reseruarat, agere tentauisset. Sed tu que horum tuo libitui fauere conspexisti, omnium notitie patefecisti: que autem sedis sunt apostolice reseruata iuri, cunctorum notioni subduxisti. Testantur hoc exemplaria eiusdem priuilegii, que sunt ad sedem apostolicam diuerso tempore missa. Quantum uero talis scriptorum deprauatio aut mutilatio noceat, ipse iam potuisti cum fratribus et cepiscopis tuis aduertere, qui in concilio uidentes quedam ipsius constituti, sicut relatu ipsorum didicimus, quedam uero non uidentes, ceptum circa oppressos pium laborem deterriti minus perfectum deseruisse nunc dignoscerentur, nisi nostris  instructi monitis, et nostris ibidem confortati litteris inuenirentur. Quamobrem iure fortassis te fraudis aliquid in talibus committere fateri possemus, nisi reuerentie tue, quod ipse non speras, parcere nostra moderatio studuisset. Siquidem relationum detruncatio, non solum cognitionem ab hominibus subtrahit, uerum etiam audientes in errorem inducti. Ecce enim dicimus: Iustus Dominus Deus noster, et non est iniquitas in eo: unde si una sola syllaba subtrahitur, blasphemia protinus in Deum sine cunctatione committitur. Si ergo unius syllabe tantum in Deum piaculum gignit ablatio, quantum putas tot potest dictionum recisio ignorantibus generare dispendium? Quamuis sit in hoc facto et aliud quoque subtililiter considerandum. Nam cum  anathematis interpositio, non solum illos, qui contra beneficia tibi concessa committunt, uerum etiam et hos, qui iura sedis apostolice temere dissoluunt, complectendo percellat, et tu ipsam interpositionem anathematis, que ad sedis apostolice pertinent priuilegia tacens, post textum preceptionis tibi concesse, in eo duntaxat quod te mulcet commemoraueris, aperte claret te nos huiusmodi argumento callide tetigisse: cum profecto liqueat, sic illud uinculum anathematis decessoris nostri decretum non obseruantes percellere, ut tamen ius apostolice sedis semper maneat illibatum; et si ita esse quod suggerebatur, foret per omnia comprobatum. Quod ergo nos in causa deiectorum  egimus clericorum, ad sedis apostolice pertinet priuilegium, ac per hoc merito inde sumus, immunes. Tu uero uiolationis eiusdem priuilegii haberis obnoxius: qui pulsis illis clericis ad sedem apostolicam prouocantibus, manum obicem subdole preparasse cerneris, ac per hoc illatam in eodem constituto anathematis penam conuenientius incidisse crederis. uidelicet dum talem crebro dicti priuilegii textum et tenorem additione, detruncatione, ac mutatione tua cunctis ostenderis, ut merito subinde memoratis clericis metum et desperationem posset incutere, ac eos ab inchoata reclamationis uoce prorsus auertere. Nam cum nobis, quos nosti utique prisco Ecclesie Romane more in regestis exemplaria scriptorum, que a sede dantur apostolica,  reseruare, et quos coniicere potuisti, cum tempore decessoris mei darentur, ea etiam presentialiter intuitos esse, sic mutilatum et deprauatum idem institutum mittere non formidaueris, quam deprauatum et defraudatum nullam huius experientiam habentibus ad subuersionem uim patientium forsitan exhibuisti? Quam profecto rem magnopere, frater carissime, fugere debuisti: ueritus uidelicet, ne si non aduersus sepe dictum tibi collatum priuilegium, uel contra principale sedis apostolice ius agere uidereris, saltem ne in aliquo ipse falsarius, quod absit, a sacerdotali uerecundia reperireris. Misisti enim egregie recordationis decesseri meo per scripta tua, quod iidem clerici ad uicinos episcopos prouocauerint, contra te libellum proclamationis  dederint, iudices sibi ipsi elegerint, et cetera que longum est dinumerare significans. At ille diuinitus inspiratus tibi rescribens: Si, inquit, ita est, nostroque ut scriptis presulatui intimasti, et gestorum serie demonstrasti,  ratas easdem  apostolica promulgamus, non in omnibus, ut ipse addidisti, fore auctoritate, semperque manere statuimus. Deinde subiunctum est, quod tu longe aliter mutasti scribens, ut inde questio nullis aliquando temporibus oriatur. Nunc autem cum ita non fuisse, tam a nobis, quam a sancto concilio uestro fuerit comprobatum, quod dudum suggesseras, merito in irritum ductum est, quod contra deiectos non simpliciter impetraueras. Sed ad propositum redeamus. Igitur  tandem aliquando clericis sepe memoratis, qui semper ad apostolicam sedem appellauerunt, etiam nobis litteris suis pro deiectione sue querimoniam exponentibus, non fuit dissimulandi, non fuit nobis tacendi libertas, quibus maior cunctis Christiane religionis zelus incumbit. Ac ideo primum tibi misimus, uti commemoratos uiros, Wlfadum scilicet, collegasque ipsius, clementi animo studeres ad te reuocare, depositaque omni funditus animositate, de restitutione ipsorum tecum fraterne tractares, atque misericorditer consummare contenderes, alioquin ad concilium cum ceteris in illis regionibus constitutis archiepiscopis et episcopis, quibus et nos quoque pro hoc ipso scripsimus, simul occurreres:  quatenus omnes in unum conuenientes causas eorumdem clericorum examinaretis, et non aliqua emergente disceptatione, Deo pre oculis habito diffiniretis. Si uero quelibet inter partes disceptatio proueniret, ad sedem apostolicam, nostrum suscepture speciale iudicium persone uices tenentes utriusque lateris conuenirent. Quo Dei gratie iuuamine peracto, suscepimus nunc litteras amplectende dilectionis omnium uestrum, manifestissime significantes, crebro memoratos clericos a totius consona uoce concilii dignos graduum suorum receptione pronuntiatos. Ubi nulla sicut eisdem litteris uestris reperimus, disceptatio prouenit, nulla, sicut putatum fuerat, uarietas alia atque alia defendentium accidit; nullus accusator, nullus condemnator  repertus est: sed cunctorum una eademque sententia, atque in restitutione ipsorum diffinitio claruit, eisdem innoxiis a cunctorum unanimitate modis omnibus approbatis. Ergo si innoxii sunt illi quondam depositi ab unanimitate omnium approbati, qui deposuerant quomodo sint innoxii iure, nescimus. Arridet autem huius unanimitatis uestre sententie, atque diffinitioni, etiam tua, quamuis non simplex, submissa tamen professio, qua non solum eosdem fratres, et antea te minime ab officio suspendisse, uel iudicasse, aut a gradibus eiecisse siue in repulsione ipsorum subscripsisse, uerum etiam et nunc ad synodum, sicut nos precepimus, conuenisse, et his que de restitutione illorum ceteri antistites consenserunt, paratissime annuisse, et obtemperare  curasse testaris. Cuius etiam nomen in epistola synodica, sicut eius relatio indicat, una cum conuennientium fratrum et consacerdotum nominibus pariter ascriptum inuentum est.

Illud tamen ridere libuit, quod fraternitas tua crebro memoratos clericos ab officio se minime suspendisse, uel iudicasse, aut a gradibus eiecisse fatetur: presertim cum hec non ueritate fulta multis etiam probentur indiciis. Sed quamuis superius summatim tetigissemus que gesta sunt, nolumus tamen hec pleniter exaggerare, ne compellamur que digna sunt iudicare. Nam nisi tu illos, etiam ante omnem audientiam, et adhuc cum ad te non accusantes, sed misericordiam postulantes accesserint,  ab officio suspendisti; quid est quod in actis concilii tui, quod ipse ad sedem apostolicam misisti, a te suspensi ab officio fuisse memorantur? Quibus cum tacens nichil ipse responderis, quid aliud nisi uera eos prosecutos silentio tuo tribuisti patenter intelligi? Et e diuerso illi super quo querelas suas crebro dicte sancte memorie Leoni pape mittebant, uel quem nisi te suum impulsorem a gradibus propriis, infestum sibi, quem circa se ueluti patrem benignum debebant cognoscere, frequenti relatione pandebant? Postremo, nisi tu in deiectione ipsorum subscripsisti, imo nisi totius depositionis eorum seriem ipse scripsisti; quid est quod in subinde memorato priuilegio, quod tibi ab apostolica sede roborari petisti, beate memorie decessor meus ad te  loquens, quod tu diffinitiones illas in synodo cum ceteris episcopis collecta, iuxta relationem utique tuam, propriis digitis roboraueris, manifestat? Quod si dicis, nunquam te in illa synodo subscripsisse, ergo nec decessor noster aliquam tibi synodum priuilegio suo firmauit. Quippe cum ipse eam, quam auctoritate apostolica stabiliuit, propriis digitis tuis te specialiter roborasse commemoret.

Iam uero, quod in epistola tua nobis scripsisti, dicens eorumdem clericorum salubrem ac regularem statum et cupisse te et cupere, et quesisse et querere, quis audiens eorum qui cursum negotii uel controuersie huius nouit, non miretur, et non obstupescat? Porro si cupisti, ubi est certamen, quod pro eorum, ut pote filiorum, recuperatione sumpsisti?  Et si quesisti, ubi apparet? ubi datur saltem intelligi? uerum ostende tu nobis quando statum eorum cupiueris, uel quesieris, et nos ostendemus tibi prolixitate dimissa breuiter, quod non statum, sed casum semper eorum cupiueris et quesiueris. Nam quid est quod obtinere modo legatis, modo litteris, apud decessores meos, Leonem scilicet et Benedictum beate recordationis pontifices te cupere et querere significas, nisi ut eorum quidem deiectio firmetur, restitutio uero nunquam speretur, casus perpetuo roboretur, status aliquando minime reformetur? Ecce quomodo statum eorum cupiuisti, ecce quomodo statum quesisti. Sed dicis fortasse, te non qualemcunque statum eorum, sed salubrem ac regularem cupiuisse atque quesisse. uerum uel hoc quibusuis  exhibe testibus, aut quibus cupis ostende probationibus. Nam tua, nec alia que penes nos reiacent, de te tale quid indicant scripta; cum potius ad omnimodam ruinam ipsorum affectum tuum iugiter intentum fuisse patenter insinuent. Ad extremum, si tu eos non deiecisti, quare non cum tui fuerint erexisti? Iam uero, si et id tua sola auctoritate agere nequiuisti, quare pro eis apostolice sedis auctoritatem non petiuisti? quam sic contra eos utinam non petisses. Si quidem ubi est dolor, quem pro eis, ut pote pro filiis, incurristi? ubi est saltem modicus labor, quem pro restituendis illis clementer arripuisti? Quamuis forte uerum sit, quod te deiectioni eorum condoluisse et statui gaudere testaris: hoc duntaxat modo, ut sicut de deiectione ipsorum  condolueras, ita nunc de statu congaudeas, quia uidelicet nec tunc casui eorum condoluisti, nec nunc statui fortasse congaudes. Sed inter hec libet ad epistole tue uerba intuitum mentis inflectere, et quam nobis non simpliciter scripseris, strictim ostendere. Indecens quippe est, licet te non pudeat, sedi apostolice subdole scribere, nisi astutie tue argumenta ipsa ualeat comprehendere. In illa namque epistole tue constantia, nichil de abiectione clericorum eorum commemorasti; et quam iniuste fuerint depositi, nichil penitus demonstrasti: cum te oportuerit eosdem profiteri clericos, pro consecratione sibi per Ebbonem collata, nullam sui gradus pati debuisse iacturam. Presertim cum ipse cum ceteris  fratribus et cepiscopis tuis in synodica epistola, quam ad sedem apostolicam communiter misistis, Ebbonem solam [forte, solum, HARD.] iram principis in sua qualicunque dicta damnatione incurrisse profitearis. uerum si ita sacros canones intellexisti, cum illos iudicasti, saltem hoc ipsum diceres, et quod hinc nos censuissemus, ut pote maioris auctoritatis, amplecti contenderes. Per talem enim confessionem, quam Ebbo fecisse pretenditur, nemo canonice damnationi subiicitur. Quod si tu taces, nos silere non possumus, et quod omnes iniustum fatentur, ipse iustum, quantislibet utaris argumentis, probare non poteris. Quod si formidatum est, ne iniusta damnatio eorum in discrimen redundaret auctoris, et ideo quod iniuste fuerit prolata  taceatur, non congruum initur consilium. Facilius quippe ueniam quis ueritate, quam exquisitis et minus aptis adinuentionibus impetrat. Presertim cum ueritas liberet, mendacium uero perdat, maxime cum non sit timendum, ubi timor non est: nec agnoueris nos talem circa te gestare dilectionis affectum, ut quid te uelimus incurrere detrimenti, cum potius tui semper auidi fuerimus augmenti. Nam et Ebbonis causa, et istorum clericorum negotium, que prima transierunt, ut tibi cautelam non discrimen tribuant, anhelamus. Regiam quippe uiam tenentes, sic illis prodesse decreuimus, ut tue sanctitati obesse nullo modo uideremur: sicque rursum securitatem tibi super hoc prebemus, ut clericis crebro dictis hanc nullatenus adimamus. Ad  ultimum uero, epistola, que nobis a te nunc missa dicitur, utrum tua fuerit, conuenienter ambigitur; cum nec legatum tuum, qui hanc a te nobis transmissam ediceret, direxeris, nec eam sigillo tuo secundum morem signare studueris. Unde mirandum est, cum in deiectionem ipsorum clericorum etiam uolumen non breue composueris, quamobrem in restitutionem saltem unam epistolam simplicem non edideris. In quo apparet, quantum ibi alacritatis, quantum hic desidie studium fuerit. Quamuis hec ne nos arbitreris ad discrimen quodlibet tue sanctitatis uel dignitatis exaggerasse, cum meliora esse uulnera diligentis, quam fraudulenta odii oscula non nescias: sed ne adeo in priuilegiorum tuorum defensionem uel elationem immoderatius erigaris, ut  apostolice sedis iura quoquomodo temere tetigisse uidearis . Nam mala consuetudo, que non minus, quam perniciosa corruptela uitanda est, nisi citius radicitus euellatur, in priuilegiorum ius ab improbis assumitur: et incipiunt preuaricationes et uarie presumptiones, celerrime non compresse pro legibus uenerari, et priuilegiorum more perpetuo celebrari. Igitur nos in prefatorum clericorum restitutione gradus, omnibus hactenus argumentis rite collectis, et omnium uestrum hortatu generalis incitante consensus, omnimodam conniuentiam prebere potuisse cognosce. Sed quoniam non secundum decretum nostrum eorum examinatio mera et perfecta discussio prouenit,  nec promotio uel abiectio ipsorum in synodali conuentu qualis fuerit liquido reperta est, nec apostolice sedi sufficienti relatu monstrata, idcirco paululum a consummanda restitutione ipsorum interim deliberatiuum consensum nostrum cercere necessarium duximus. uerum quia in decernendo, et in iudicando quod canonice deliberatum est, ac in restituendis sepe dictis clericis, atque in omnibus, Deo preduce, sicut decuit, et ordo poposcit, nostra precessit auctoritas: conueniens ac honestum est, ut iuxta postulationem uestram, nostre firmationis perfecta subsequatur integritas: eo duntaxat ordine, ut frequentius intimati clerici, qui euidentissime irregulariter ab officio graduum suorum suspensi fuisse noscuntur, et hinc sedem apostolicam sepissime  prouocasse nonnullis indiciis comprobantur; ante omnia pristinis gradibus et officiis reformati consistant: ita ut prioribus redditi gradibus et ordinibus, et quodam modo suis omnibus reuestiti, uires aduersus impetentes se integras habeant. Non enim inermis cum armato rite conflictum inire potest. Quibus uidelicet gradibus ac officiis fruentibus eis fraternitati tue licentia sit, intra totius huius capedinem anni sepe dictos exhibere clericos ab ordinibus suis canonice fuisse deiectos: ita ut quidquid habes aduersus eos calumniarum prosequendi et exsequendi tibi sit omnino facultas. Quod si totius huius anni circuitu dilapso, contra eos nullam iustam apud sedem apostolicam querimoniam composueris, nec illos appetere de quocunque uel cuiuscunque  reatu uel excessu seu damnatione studueris, ipsis quidem deinceps suis ordinibus permanentibus, non profecto nulli torpori dabimus operam, nec ullo pacto a summa cessabimus diligentia, donec aut tu iuste nunc illos comprobes restitutos, aut iuste per te quondam ostendas remotos. Alioquin nos subsequenter exhibere procul dubio conuenit, non solum sepe fatos clericos preiudicialiter absque canone ab officio sequestratos, uerum etiam ordinatorem eorum inconuenienter ac sine consequentia ecclesiastica regimine presulari priuatum: quod plane preter te nullus, ut remur, omnino dubitat, nullus profecto non predicat, quandoquidem et nobis ita claret, quantum autumare possumus, quemadmodum his qui illo in tempore presto fuisse memorantur. Postremo  scire te uolumus, nostris auribus intimatum esse, fraternitatem tuam non certis temporibus, et iuxta morem aliis metropolitanis antistitibus definitis, pallio a sede apostolica concesso uti. Quod ualde displicet, si id a sanctitate tua fuerit elate commissum, ut humilitatis oblita ceteris fratribus suis studeat uideri sublimior: quamuis hoc non ad inanem gloriam utendum sit, sed ad ornatum cunctarum uirtutum gestandum. Quod bene tempore quo ipsius pallii usum a sede apostolica percepisti, scripto pagine more solito tibi ostensum atque preceptum est. Cuius usus si fraternitati tue a sede apostolica omni tempore concessus est, licet sit preter Ecclesie consuetudinem perceptus, ac per hoc rationabiliter  amittendus , tamen his nostris admonitus competenter affatibus, stude ita modeste hoc uti, ut nec elatio mentis inuadat, nec iactantia inflet, nec uana gloria uulneret, nec modum proprie dignitatis excedat, nec temperantia, sine qua cetere uirtutes imperfecte consistunt, obliuioni tradatur. Optamus fraternitatem uestram nunc et semper bene ualere. Data uIII Idus Decembris, indictione Xu.





CIX. AD CAROLUM REGEM. Respondet ad superiores eius litteras de gestis in synodo Suessionensi.
[Apud Mansi, ibid.]

 NICOLAUS episcopus, seruus seruorum Dei, dilecte filio CAROLO glorioso regi.

Cum talem se gloria uestra circa nos semper exhibeat, et frequentibus uel litteris uel legatis missis erga pontificium nostrum deuote uisitationis cultum impendat, et decretis nostris obedientie sublimia colla gratanti facilitate submittat: nonnisi beatum Petrum apostolum dilectorem suum, cuius locum meritis oppido discrepantes obseruamus, in nobis honorare se debet pro certo cognoscere: imo Deum in suo apostolo uenerari, qui et sanctis suis tantam gloriam tribui, et nos sollicitudinis eorum heredes ac successores esse constituit. Sed et nos gratiarum actiones condignas prompte deuotioni uestre referentes, multo magis eius omnipotentie, per quem et  pro cuius nomine talia gerantur, laudes assidue persoluere non cessamus. De cetero, fili carissime, grates pie benignitati uestre rependimus, quoniam totum desiderium suum colligens in deiectorum clericorum recuperando statu, studuit delere noxam, quam in depositione ipsorum consensum prebendo contraxerat. Et credimus quod superet merces alacritatis, quam nunc habuistis in receptione, delictum quod commiseratis in eorum dudum repulsione: quoniam istud Dei amore, illud hominis subreptione patratum est. uerumtamen hortamur, et sicut dilectum filium admonemus, cauere uos ne talibus de cetero conniuentiam facile tribuatis: quoniam quod hodie committitur, utrum ad emendationem peruenire quandoque ualeat ignoratur. Illud preterea commemorare  libet, quod inter alia epistole uestre de fratre et cepiscopo nostro Hincmaro textus enuntiat, dicens uidelicet, quod omnino consequenter cum reliquis consacerdotibus omnino explere acceleraret, nisi iuxta priuilegium decessoris nostri domni Benedicti, et nostrum, summam nobis reseruandam cepti de restitutione docerent negotii. Quorum scilicet priuilegiorum tenorem si non suatim frater Hincmarus partim celasset, et quedam, que illic habentur inserta, quadam astutia cognitioni communi negasset, neminem putamus priuilegia nostra a sedis apostolice  institutis, uel ab obedientia quam exigimus, auertissent. Non enim nos inobedientiam predicauimus, uel ne obtemperaretur decretis sedis apostolice definiuimus: cum potius eisdem testantibus priuilegiis, saluo Romane sedis in omnibus iussu atque iudicio, synodum, quam ille pro clericorum deiectione memoratorum collegerat, stabiliter esse manendam censuerimus: et ea conditione ipsius priuilegii tenorem ei firmauerimus, si nunquam ille a sedis apostolice preceptionibus aliquo tempore discrepasset. Frustra ergo priuilegia a sede sibi apostolica concessa, ne sanctiones explere nostras acceleraret, asseuerat impedisse: cum constet potius, ut ipsorum textus insinuat, quo magis ad obediendum nobis acceleraret, ea hunc multipliciter admonuisse: atque si rata, que sibi collata fuerant, circa se  sentire uoluisset, ad obtemperandum institutis nostris se illa plenius ac abundantius incitasse. Gloriosissime preterea caritati uestre denuo pro Balduino gratias agimus, denuo circa eum exhibitum tantum inclinem uestre deuotionis affectum laudamus, denuo quod deest, oblatis pro eo petitionibus nostris, suppleri per pietatis uestre munificentiam deprecamur. Iustum enim est, ut bonum, quod pro diuinitatis respectu nobis interuenientibus cepistis, ut obedientie ac dapsilitatis uestre, atque clementie merces perfecta sit consummare beneuole satagatis. De cetero, carissime, uigil esto, et solerter intentus circa sanctam Romanam Ecclesiam, et erga sedem apostolicam, quemadmodum Dei cultores parentes uestros exstitisse nonnulla scripta et probabiles uiri  testantur: quoniam ille penitus uestri, dilectorumque uestrorum, penes apostolorum confessiones nullo modo poterunt obliuisci. De restitutis uero clericis quid decreuerimus, epistola nostra fratri et cepiscopo nostro Hincmaro missa recitata sapientie uestre auribus poterit intimare. Optamus excellentiam uestram in Christo nunc et semper bene ualere, dilectissime fili. Data uIII Idus Decembris, indictione Xu.





CX. [a 1Kb] AD WLFADUM CLERICUM RHEMENSEM, ET SOCIOS. Gratulatur de ipsorum restitutione, quam ratam habet, monetque ne iniurias ulciscantur, et ut Hincmaro presertim reuerentiam exhibeant.
[Apud Mansi, ibid.]

NICOLAUS episcopus, seruus seruorum Dei, uenerabilibus  clericis Wlfado scilicet et ceteris qui cum eo dudum depositi, nunc uero decreto sedis apostolice ac synodali promulgatione restituti Deo auctore consistunt.

Diuine miserationis plenitudinem neminem uelle perire, nec de sacrato numero gregis sui casu quolibet decidere, nullus, qui diuitias bonitatis eius considerat, prorsus ignorat, cum etiam proprio Filio non pepercerit, sed pro nobis omnibus tradiderit illum : cuius ouis, que perierat, pietatis humeris reportatur ad gregem; cuiusque clementie  uiscera nos quoque pro modulo nostro sectantes, non passi sumus uoces uestras diu contemnere, nec super contritione ac gemitu uestro compassionis aures obstruere, nec deiectionem, quam a fratre et cepiscopo nostro Hincmaro, seu ceteris episcopis, nullius equitatis censura pertulistis, sine iterate uentilationis examine preterire. Ideoque iussimus fratrum et cepiscoporum nostrorum Gallie, Neustrie, uel Germanie synodum celebrari, et causam uestram in eodem uenerando concilio examinari et non aliqua emersa disceptatione, Deo pre oculis habito, definiri. Quo Dei gratie iuuamine peracto suscepimus nunc litteras synodi, relationem omnium continentes episcoporum, uos innoxios cunctorum unanimitate comprobatos, et a totius consona uoce  concilii dignos graduum uestrorum receptione pronuntiatos, manifestissime referentes. Ubi nulla disceptatio, nulla uarietas alia atque alia defendentium, nullus accusator uel condemnator inuentus est; sed cunctorum, una cum iam dicti fratris et cepiscopi nostri Hincmari consensu, una eademque sententia, atque in restitutione uestra par omnium consonantia, similisque pronuntiata definitio claruit. Propterea et nos quoque in restitutione uestra et receptione graduum uestrorum conniuentiam prebuisse cognoscite, et congratulari uobis pro statu uestro, quemadmodum de abiectione condoluimus, procul dubio credite. Igitur quoniam in decernendo et in iudicando quod canonice deliberatum est, et in restituendis uobis Deo preduce sicut decuit et ordo  poposcit, nostra precessit auctoritas, conueniens ac honestum est, ut nostre firmitatis perfecta subsequatur integritas. Ea pro re congaudemus uobis, et, ut iam fassi sumus, congratulamur, et que decreta sunt super status uestri recuperatione, Dei omnipotentis et beatorum apostolorum principum Petri ac Pauli, atque per eos nostre mediocritatis auctoritate roboramus, et ut secundum beneplacitum Domini iugi stabilitate faciente Deo maneant libenter oramus. Preterea uolumus et hortamur uos, ut tales de cetero in omnibus uos exhibeatis, ut in nullo ingrati circa beneficia Domini uobis collata reperiamini. Proinde misericordie ipsius gratias agite, et quoniam uos in finem non deseruit semper in mentem reducite, humilitatem pre oculis semper habentes  et cor uestrum ad meditandum que eterna sunt, infatigabiliter erigentes: ante omnia uero sollicite precauentes, ne memores uestrarum sitis iniuriarum, neque succenseatis aduersus eos qui has uobis intulisse probantur. Fratri autem et cepiscopo nostro Hincmaro debitam humilitatem et competentem reuerentiam exhibete: nec sit aliquo tempore uobis licentia contra eum, pro eo quod ab eo fueritis ab officio suspensi, querimoniam componendi, uel sinistram uicissitudinem retribuendi. Quoniam nos in erectione uestra nullius ruinam quesiuimus, nec sic unam partem stabilire uolumus, ut partis alterius dignitatis uel iuris detrimenta patiamur. Fruimini ergo huius nostre preceptionis decreto, et  hoc pro uestri munimine, ac graduum stabilimento, contra omnes calumniatores uestros utimini: uobisque semper existat facultas in opportunitatibus ad sedem apostolicam prouocare, et eius iudicium secundum canones prestolari. Nolumus tamen uos ignorare, nos fratri et cepiscopo nostro Hincmaro dedisse inducias, ut intra spatium anni huius licentiam habeat contra uos de deiectione uel restitutione uestra, si uelit, apud nos negotium exsequendi. Quod idcirco dicimus, ut sollicitos uos reddamus, et qualiter si necesse fuerit ei resistatis, ante presciatis, ut eius telis arma iustitie uestre preparare ualeatis. Optamus uos in Christo bene ualere. Data uIII Idus Decembris, indictione decima quinta.





CXI. AD NOBILES AQUITANOS. Ut res ecclesiarum, quas iniuste quoquomodo retinent, sine mora reddant, ac deinceps ab iisdem abstineant.
[Apud Mansi, ibid.]


NICOLAUS episcopus, seruus seruorum Dei, dilectis omnibus nobilibus atque primoribus seu cunctis Aquitanie habitatoribus.

Sollicitudinis, quam pro uniuersis ecclesiis Dominicis sustinemus, necessitas nos compellit de omnium fidelium statu impigram gerere prouidentiam. Quapropter de uobis etiam solertem curam circumferentes, audimus quosdam uestrorum, quod non optamus, ita contra Deum efferri, ut ecclesias eius et  diuersa pia loca depredari non timeant, et res eis pertinentes distrahere non recusent. Que res ualde nos contristauit, et ultra quam dici possit menti nostre mestitiam generauit. Et ideo, filii karissimi, cure nobis fuit, ut his uos nostri pontificatus hortaremur affatibus, ut saluti uestre prouidentes solerter a tanta crudelitate cessetis, quinimo que uiolenter aut quoquomodo sine lege tulistis, reddentes tantum corrigere curetis. Nam quamuis Domini sit terra, et plenitudo eius , ille tamen res, que a piis principibus, atque fidelibus quibusque hominibus, sacratis locis collate sunt, specialiter esse Domini sine cunctatione creduntur, dum diuinis cultibus dicate, ac Deo famulantium usibus existere deputate cernuntur. Unde in Deum procul dubio  committunt, et ipsi preiudicium inferre probantur, quicunque has usurpare, et sibi non legitime uindicare non metuunt. Nimirum quoniam cum a piis quibusque locis res auferunt Deo militantium stipendia subtrahunt: et dum subsidium diuino cultui iugiter famulantibus adimunt, laudes Dominicas quodammodo ab ipsis hominum faucibus abstrahunt. Quamobrem uos rogamus, ut ab ista tyrannide remoti, sua singulis Deo sacratis locis sine dilatione reddatis: ita ut nichil ex his apud uos retineatis, nisi que forte per propriam uoluntatem rectorum quorumdam sacrorum locorum legaliter acquisistis. Ita ut etiam illa sub omni integritate restituatis, que simplicitate uel desidia faciente rectorum uenerabilium  locum, de salariis, que sunt semper in usu et iure perenni sacratis locis collata, uos constat ordine non bono tulisse, et hactenus contra Dei leges illa possidere probamini. Similiter autem et de his hortamur a uobis fieri, que regis quomodocunque a sanctis locis aliquo tempore abstulerunt, et uobis in beneficium contulerunt. Quod iustum non fuit, nec est: et quisquis hec sibi uindicat, Deum inde sine dubio habebit iudicem et ultorem. Quoniam si qualescunque rapaces et uiolenti, nisi corrigantur, si non humano nunc, certe quandoque diuino iudicio districtissime punientur: qua putatis pena mulctandi sunt, qui contra Deum ipsum rapinam et uiolentiam perpetrare manifestissime comprobantur? Denique predecessores uestri, antiqui principes,  adhuc et moderni, non solum minime a piis Domino dicatis locis diripiebant, uerum etiam ex suis propriis innumera conferebant: adeo ut eadem sancta loca eorum sumptibus cum Dei auxilio dedicata sint, et eorum opibus ampliata; quos si in largitionibus imitari non uultis, saltem que Dei sunt ipsius uiolenter auferre nolite. Si enim qui de palatio regis aliquid presumit, non euadit legaliter impunitus, quanto minus qui ab edibus Dei, qui est rex regum, et Dominus dominantium, ea que ipsius sunt uiolenter usurpat, eius ualebit effugere non subsequente correctione iudicium, uel sine pena poterit exsilire? Itaque quoniam horrendum est incidere in manus Dei uiuentis, admonemus uos et hortamur, et tanquam diuina presentia protestamur, ut res ecclesiarum,  quas iniuste retinetis, eisdem sanctis locis sine procurata mora reddatis: et deinceps nec eas, nec alias a piis locis subripere presumatis. Si quis autem uestrum nos audire contempserit, et que salubriter suadere uobis nitimur, obedienter perficere, ac sine dilationis studio minime obseruare curauerit, omnipotentis Dei et beatorum apostolorum principum Petri et Pauli auctoritate, quos in nobis contemnit, simul per eos et nostre mediocritatis sententia, uenerandi corporis et pretiosi sanguinis Domini nostri Iesu Christi communione penitus priuatus existat. Si autem resipuerit, et his que per huius epistole textum dicimus obedire studuerit, et communionem Christi mysteriorum, et beatitudinis gratiam, et salutem consequatur eternam. Optamus uos in Christo  bene ualere. Data mense Decembri, indict. Xu.





CXII. AD CAROLUM REGEM. Ut curet a Lothario restitui ea que a Helletrude sorore sua Berengarii uidua abstulerat.
[Apud Mansi, ibid.]

NICOLAUS episcopus, seruus seruorum Dei, dilecto filio CAROLO glorioso regi.

Litteris scilicet suis de Helletrude Berengarii comitis quondam relicta nobis pernotuit, Lotharii uidelicet regis pressuris annichilatam, eiusdemque preiudicia fore perpessam, apostolatui nostro hec atque alia suggessit, quo eidem Lothario apostolicis exinde  mitteremus litteris monita, et uobis, dilectissime filii fratrique uestro Ludouico excellentissimo regi nostram dirigeremus epistolam: quatenus uobis succurrentibus atque fouentibus ipsa procul dubio uidua ad perfectam de suis rebus perueniret iustitiam; quoniam non solum predia a genitore suo Lothario imperatore per preceptum largita sustulit, sed etiam proprietates eius a parentibus suis sibi prefate Helletrudi dimissas colludiose subripuit, eisdemque sancte Dei Ecclesie infideles Nortmannos paganos beneficiali more sane donauit. Nos uero iam dicto Lothario nepoti uestro apostolicas litteras mittere nequiuimus: quia pro nefariis et illicitis negotiis ab illo abolendis, uobis plane auditis, excommunicatum habemus. Sed excellentie uestre ineffabili dilectione  colende, poscendo dilectissime fili, dirigimus, ut pro reuerentia apostolorum principum, ad quos quasi refugium faciens, rogauit illa scriptis iustitiam, et pro eo quod iure agnationis, siue maioris natu, uos a talibus illum decet cercere illicitis, super his per uestrum missum, aut epistolam, tam ex nostra sanctione iubendo, quam ex uestra parte rogando, seu legum auctoritate monendo, iam sepedicto regi mittere studeatis. Et si uos forte, una cum fratre uestro Ludouico glorioso rege coniuncti, eumdem nepotem uestrum queque pro causa sororis sue, ut credimus, fueritis allocuturi, quesumus affatim, ut huius crebro fate uidue Helletrudis causam, tam de propriis quam de beneficiis per testamentum a iam dicto Lothario Augusto quondam concessis,  nulla officiente ratione usque ad finem perducatis: ut cum, Deo fauente, a priore neuo fuerit correctus, illius femine causas restituat, et ut ne adiiciat iniquitatem super iniquitatem in regno suo, sed faciat iustitiam suam abundanter. Quoniam quidem regum examina decet omnibus subuenire, precipue uiduis, quarum iudex Christus est. Itaque huius instar epistole epistolam de hac causa nunc ceu uobis, haud secus Ludouico fratri uestro direximus. Dolemus oppido pro talibus, eminentissime rex, predia Christi fidelium quoquomodo tollentibus, et Christi regis infidelibus beneficiali more donantibus. Interea rogamus ut quidquid perfectionis consulta super his uestra perfecerit excellentia, scriptis per singula apostolatui nostro non dedignetur uestra intimare regalis magnitudo.  Excellentiam uestram nunc et semper bene ualere optamus in Christo.





CXIII. PRIuILEGIUM PRO PARTHENONE uIZELIACENSI.
[Apud Acherium, Spicilegii, tom. II.]

NICOLAUS episcopus, seruus seruorum Dei, religiose et Deo dicate, que diuino nutu diuinaque prouidentia in monasterio fuerit constituta, quod a uobis Gerardo scilicet clarissimo filio nostro illustrissimo comite, et nobilissima filia Berta in nomine Domini nostri Iesu Christi, et ueneratione beatissime uirginis Marie genitricis eiusdem Dei et Domini  nostri Iesu Christi, in loco uel agro qui dicitur uizeliacus, in pago Aualensi in finibus Burgundie, constructum est, opibusque ditatum, et omnibus que post eam in eodem monasterio abbatisse regimen tenuerint in perpetuum: de quo monasterio cum omnibus iure ad se pertinentibus pro remedio et futura retributione animarum uestrarum hanc sanctam heredem Romanam fecistis Ecclesiam, illudque per donationis paginam, beato Petro apostolorum principi contulistis.

Quando ea [ad] que catholicorum uirorum corda pontificum sunt monitis prouocanda, ita ardenti desiderio, diuina preueniente clementia, succenduntur, ut ab eis ultro poscantur, alacri et leto sunt animo concedenda, quanto ea ipsa que cupiunt si  nollent facere, peti debuerant: proinde iuxta uestram petitionem monasterio in honore Domini nostri Iesu Christi quod in parochia urbis Augustodunensis in loco et regno prenominato a uobis religiosa deuotione fundatum est, huiusmodi priuilegia presenti nostre apostolice auctoritatis decreto indulgentes concedimus, confirmamus atque statuimus, ut nulli regum, nulli antistitum, nulli quacunque predito dignitate, uel cuiquam alii de his que eidem monasterio a uobis, uel a quibuslibet aliis de proprio fuerint iure collata, sub cuiuslibet cause, occasionisue specie minuere, uel auferre, siue suis usibus applicare, uel aliis quasi piis causis pro sue auaritie excusatione liceat quocunque modo concedere, sed cuncta que ibi oblata sunt, uel offerri contigerit, tam  a uobis quam ab eis que in eodem loco in officio abbatisse uel conuersatione religiosa successerint, seu qui pro anime sue remedio ibidem oblationes suas obtulerint, a presenti tempore illibata et sine inquietudine uolumus, et apostolica auctoritate precipimus possideri, earum tantum usibus, pro quarum sustentatione ac gubernatione concessa sunt fuerintque, modis omnibus profutura, ea conditione ut nullus successorum nostrorum in sancta hac sede, cui auctore Domino deseruimus, unquam uel usquam quiddam de eisdem rebus cuiquam beneficiare, commutare, aut sub censu concedere, uel retinere, per futura tempora patiatur. Sed censum tantummodo in testamento traditionis uestre, quo ex eodem monasterio heredem hanc sanctam fecistis matrem Ecclesiam,  unam uidelicet libram argenti annis singulis successores nostri accipientes, pie paternitatis suffragium eidem monasterio, et abbatisse, et monachis sub Regula sancti Patris Benedicti ibidem degentibus, sollicitudine pastorali uigilanter contra omnes infestantes impendere studeant. Item constituimus ut, obeunte abbatissa predicti monasterii, non alia ibi quacunque obreptionis astutia ordinetur, nisi quam consensus monachorum secundum timorem Dei et institutionem Regule beati Benedicti elegerit, et huius apostolice sedis pontifex preuiderit ordinandam, aut suggestione monacharum consenserit ordinatam.

 Hoc quoque capitulo presenti subiungimus, ut locum auaritie secludamus, nullum de sacerdotibus, nullum de regibus, uel quemcunque fidelium per se suppositamue personam de ordinatione eiusdem abbatisse, uel clericorum atque presbyterorum, uel de largitione chrismatis aut consecratione basilice, aut de quacunque commoditate specialis [a 1Kb] aut temporalis obsequii, siue quibuscunque causis ad idem monasterium pertinentibus, audere in auro uel alia qualibet specie commodi uel exenii loco quidquam accipere, neque eamdem abbatissimam ordinationis sue causa quidquam dare presumere; ne hac occasione ea que a fidelibus pio loco offeruntur, aut iam oblata sunt, consumantur. Neque episcopus ciuitatis ipsius parochie, nisi ab abbatissa ipsius monasterii  inuitatus, ibidem publicas missas agat, neque stationes in cenobio eodem indicat, ne ancillarum Dei quies quoquomodo populari conuentu ualeat perturbari, neque paratas, aut mansionaticos exinde presumat exigere. Susceptionem autem fidelium, et religiosorum, ac religiosarum, atque beneficentiam quam iubet Apostolus cunctis exhibendam pro possibilitate loci et facultatum, non modo ibidem gratis fieri [non] denegamus, uerum etiam suademus. Sed et modus in numero congregationis adeo conseruetur, ut pluralitas penuriam, nec paucitas inhabitantium destitutionem loci inducere ualeat. Hec igitur omnia que huius precepti decretique nostri pagina continet, cunctis post uos succedentibus, qui idem monasterium a uobis exstructum, et S. R. Ecclesie  traditum sub usufructuario retinetis, uel eis quorum interesse poterit, in perpetuum seruanda decernimus.

Si quis uero sacerdotum, iudicum, atque secularium personarum hanc constitutionis nostre paginam agnoscens, contra eam uenire tentauerit, potestatis honorisue sui dignitate, percussus apostolico anathemate, careat, reumque se diuino iudicio existere de perpetrata iniquitate cognoscat, et nisi uel ea que ab illo sunt male ablata restituerit, uel presumpta correxerit, uel digna penitentia illicite acta defleuerit, a sacratissimo corpore Dei et Domini ac Redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum  bone actionis recipiant, et apud districtum iudicem premia eterne pacis inueniant.

Scriptum per manum Sofronii, regionarii et scrinarii Romane Ecclesie, in mense Maio. Datum uero per manum Tiberii, primicerii sedis apostolice.





CXIu. EPISTOLA AD LUDOuICUM II IMPERATOREM. Fragmentum.--- Ad pacem ineundam hortatur.
[Apud Mansi, ibid.]

NICOLAUS LUDOuICO imperatori.

Christiane religioni nichil officit, imo proficit, si  caritate magistra diuino intuitu cum exteris quibusque pro remediis et securitate Christianorum placitum inieritis, cum constet non ob aliud id fieri nisi ut fera seuitia eorum que in fideles unanimiter exardescit, aliquo modo refrenetur. Nam cum Salomonem cum alienigenis ad sanctam gloriam multiplicandam et ad templum Domino facilius construendum amicitie federa habuisse Dominica sciamus referente historia, quid mirum si pius imperator ad gloriam Dei et ad securitatem sancte Ecclesie, que uere diuinum est templum, cum exteris gentibus placitum confirmet; maxime cum pie memorie Carolus, abauus uester, nonnisi ad remedium et solatium Christianorum qui in diuersis locis inter eos tanquam grana inter paleas tundebantur, placitum cum  eorum principe noscitur procul dubio perpetrasse?





CXu. AD CAROLUM [CAROLUM CALuUM] REGEM. Fragmentum.--- De Ioanne Scoto, quod in quibusdam bene non senserit.
[Apud Mansi, ibid.]

Relatum est apostolatui nostro quod opus beati Dionysii Areopagite, quod de diuinis nominibus, uel celestibus ordinibus, Greco descripsit eloquio, quidam uir Ioannes, genere Scotus, nuper in Latinum transtulerit. Quod iuxta morem nobis mitti et nostro debuit iudicio approbari: presertim cum idem Ioannes, licet multe scientie esse predicetur, olim non sane sapere in quibusdam frequenti rumore  diceretur. Itaque quod hactenus omissum est, uestra industria suppleat, et nobis prefatum opus sine ulla cunctatione mittat: quatenus dum a nostri apostolatus iudicio fuerit approbatum, ab omnibus incunctanter nostra auctoritate acceptius habeatur.





CXuI. AD DONNUM EPISCOPUM. De quodam qui fratrem suum occiderat.
[Iuo, X, 184.]

NICOLAUS DONNO episcopo et CAROLO regi.

Quidam uestre dieceseos uir Hugo nomine uenit, qui lacrymoso affatu nostro pontificio retulit qualiter fratricidium, antiquo hoste cogente, fecerat, et qualiter  sub penitentie iugo pro tanto facinore a uestra fuerat constitutus beatitudine. Nos autem tante aduersitatis piaculum, et fraterni sanguinis audientes effusionem non paucas fundentes lacrymas contristati sumus. Tamen quia, ut aiebat, tante macule culpam lacrymarum fonte abluere fraterna iubente gratia malit, sancimus ut proprias possessiones que ab eo pro hoc facto ablate sunt, incunctanter recipiat, ne paupertatis inopia constrictus ad peiora deducatur. Nam et propria legitimaque uxor illius a qua separatus est, uestra sanctitas illi ut statim reddatur satagat, ne in fornicationis uoraginem, quod noluimus, incidere uideatur. In reliquis uero secundum penitentie modum quam illi instruxistis peragere maneat.





CXuII. AD EPISCOPOS IN REGNO LUDOuICI CONSTITUTOS. Monasterialibus disciplinis nullus subiiciatur inuitus.
[Gratian., Decr. II, c. 20, q. 3, c. 4.]

Presens clericus nomine suo Lambertus, una cum patre suo, nomine Attho, quondam uidelicet comite, nunc autem clerico, ad limina apostolorum properans adiit presentiam nostram, asserens qualiter idem pater eius in laicali adhuc ordine in prediis propriis edificasset duo monasteria, uoluntatem gerens ut post decessum suum presens eius filius Lambertus in locum eius succederet: quem infra teneram etatem inter octauum et decimum annum constitutum memoratus pater proprio arbitrio absque  regulari institutione extra omnem illius uoluntatem cucullam induit. Igitur post quoddam ipsius temporis spatium, ut ipse dicit Salomon episcopus, cum quibusdam aliis absque patris oblatione, uel abbatis percepta benedictione, eumdem Lambertum monasticum habitum induere fecit, ut ferunt, inuitum: et sub hac occasione, paterna seu materna hereditate a fratribus suis priuatum esse, atque contra omnem, ut dictum est, uoluntatem suam, quasi regularem illum monachum permanere uolunt. Super qua re diligenti cura inuestigantes etiam sub abiuratione patrem ipsius, si uerum diceret, interrogauimus: sed idem pater Attho respondit se talem habuisse et habere uoluntatem, ut filius suus uerus monachus fieret, et in locum eius succederet. Sub testificatione autem iureiurando firmauit: quod  quando primitus ei cucullam induit, idem Lambertus semper restitit, et nunquam se fieri monachum consensit: sed demum ab insequentibus monastico habitu uiolenter est indutus, asserens quod nunquam regulam aliquam promisit, neque ego pater eius pallio altaris indutum illum obtuli, neque a quocunque sacerdote uel abbate, ut mos poscit, benedictione percepta regule unquam se monachum subiectum futurum promisit. Super his omnibus etiam protestatus est prefatus clericus Attho quia si eo tempore tam dure obseruantie monasticam intellexisset regulam, nunquam eumdem filium Lambertum cegissot portare cucullam. Quapropter consulte Psalmographi uerba recolentes, quibus uoluntarie se Deo sacrificare  pronuntiat, et uoluntaria oris sui beneplacita fieri in conspectu Dei obsecrat; presentem, ut dictum est, clericum nomine Lambertum minime debere existimauimus sub tali uiolentia fieri monachum. Quod enim quis non eligit nec optat, profecto non diligit: quod autem non diligit, facile contemnit. Nullum quippe bonum, nisi uoluntarium. Idcirco Dominus non ferendam in uia uirgam, per quam uiolentia ulli inferatur, precepit. Quapropter consultius agetur si piis suasionibus contemptum mundi, et amorem Dei predicando, quam uiolentiam inferendo, ad celestem amorem illum accenderitis. Unde omnium uestrum caritati hanc nostri apostolatus mandare decreuimus epistolam, monentes atque  precipientes quatenus, si ita uerum est ut isti dicunt, nullus episcopus, uel abbas seu monachorum reliquorum conuentus monasticis illum regulis inuitum subiacere compellat, neque ullo modo fratres eius per hanc occasionem licentiam habeant paterna seu materna illum hereditate priuare: sed usque dum diuina inspiratione compunctus propria uoluntate regule se subdat, liceat eum a mundanis et laicalibus remotum uocationibus uel negotiis inter religiosos et ecclesiasticos uiros in canonica degere uita. Non enim putamus, quod absit, canonicos religiosos a sanctorum monachorum uita et consortio coniunctos, quia unusquisque, secundum Apostolum, propriam mercedem accipiet secundum laborem suum.





CXuIII AD ADONEM ARCHIEPISCOPUM uIENNENSEM. De sententiis atque interdictis sedis apostolice, inter alia.
[Mansi, ibid.]

I. Ut archiepiscopi canonicos conuentus in prouinciis sibi commissis cum timore Dei faciant; ubi omnes cum uenerabilibus episcopis nobiliores prouincie conueniant; ibique integritatem fidei et canonicarum regularum obseruantiam audiant, et ad tenendum ne excusarri posint, subscribere doceantur.

II. Ut metropolitani uigorem ecclesiasticum reuerentius seruent, et siue in uita, siue in doctrina singulari auctoritate precellant; seculares discursus  et negotia uitent; zelo pietatis aduersus mundialium hominum malitiam fortius et uerius insurgant; principes regni adulando non decipiant, prouinciarum suarum munere diuino sibi commissarum in omnibus curam habeant.

III. Ut suffraganei reuerentiam et obedientiam condignam metropolitanis suis exhibeant; ad metropolitanam sedem obedientes occurrant; causas ecclesiasticas cum metropolitano suo fideliter pertractent, et ab ipso formam qualiter ipsi in ecclesia sua agant accipiant.

Iu. Ut archiepiscopi et episcopi plebes uel baptismales ecclesias in diecesibus suis more antiquo constituant, et laici a talibus cauere doceantur; ad quos reliquarum ecclesiarum tituli pertineant; ut  ibi conuentus celebrior populorum fiat, et doctrina fidei ac Christianitatis in unum congregatis liberius predicetur.

u. Ut archiepiscopi cum cepiscopis suis auctoritate patrum nostrorum muniti procurent, ut sacris locis digne persone preferantur, et secularium habitacula loca Deo dicata uel sacrata non fiant. Unde et nos pios principes ubi opportunum fuit monuimus, et propter honorem Christi caritatis sue, quod diebus illorum deprauatum et destructum est,  sollicitius et melius recorrigant. Ipsi quoque archiepiscopi et episcopi cupiditatem suam cohibeant, ut lacios postmodum ab illicita presumptione liberius castigare ualeant; neque sicut hactenus factum est ad scandalum et ruinam multorum aliena appetant, et locis ad ius suum et episcopatum non pertinentibus dominari non expostulent; sed contenti terminis suis: sicque potentialius laicorum auaritiam et incautelam reprimere poterunt.

uI. De excommunicatis publice propter publicum crimen, ut per publicam penitentiam recipiantur, et secundum modum facti canonica auctoritate singulis penitentia prolongetur.

uII. Ut non temere excommunicationes fiant ne auctoritas episcopalis uilescat, neque absolutiones  inordinate, nisi satisfactio ordinabiliter regulis patrum consentiens precedat.

uIII.  Si quis dogmata, mandata, interdicta, sanctiones, uel decreta pro catholica fide, pro ecclesiastica disciplina, pro correctione fidelium, et pro emendatione sceleratorum, uel interdictione imminentium, uel futurorum malorum a sedis apostolice presule salubriter promulgata contempserit; anathema sit. 






CXIX. AD HINCMARUM ARCHIEPISCOPUM RHEMENSEM. Penitentia iniuncta illi qui monachum presbyterum occiderat.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo confratri nostro HINCMARO archiepiscopo.

Quibus gemitibus [a 1Kb] , quantisque lacrymis filiorum discrimina paternus affectus condolere soleat, uerum etiam oporteat, uestram satis nouimus experiri prudentiam. Quapropter infulatum uestri ardoris, ecclesiastico lacte nutriti, et ad solidos predicationis profectus perducti, uolumus nosse quod iste Eriath ad apostolorum limina confugerit, indulgentiam postulando super ea quam incurrit homicidii noxam. Ferebat se utique quemdam presbyterum  atque monachum nichil eum morte dignum occidisse: unde et humiliter ostendebat se penitentie uelle colla submittere. Ideoque nos ei iniunximus, ut duodecim annorum meta terminum penitentie sibi iniuncte includeret. Quorum tribus prioribus, ante fores ecclesie lugendo, singultus edendo, misericordiam a Domino consequi festinare procuret. Quarto deinde, atque quinto, inter auditores omnipotentem exorare studeat, absque corporis et sanguinis Domini susceptione. Residuis preterea septem  annorum curriculis, communionem Dominici sacramenti suscipere liceat celeberrimis festiuitatum diebus, oblationes quidem nullatenus offerendo. uerumtamen omnibus predictis temporibus, excepto festiuitatum diebus, et resurrectione Dominica, continue quadragesimali more usque ad uesperam ieiunus perseueret. Et si alicubi opportunus habuerit iter, nullo uehiculo deducatur, sed pedestri itinere utatur. Usque ad mortem denique penitentie eius quantitas extendi debuerat: sed deuotionem eius fidei considerantes, siue quia ad suffragia apostolorum festinauerit, humanius cum illo peregimus. Interea hortamur uos, ut reuerentissimo Hilmerado episcopo, suffraganeo uestro, precipiatis quatenus permittat monachos monasterii sui sub monastico  habitu quiete degere, et penitentie fructus exercere. Hos itaque apostolatus nostri apices suscipientes, ita spiritali oculo uitam futuram penitentie ipsius discutite, et catholica pietate manu discretionis que oportuerit perpendentes, sic cum illo peragitis, quatenus et canonica auctoritas obseruetur, et ouis Dominica raptoris uulnere sauciata nullo neglectu perdatur, sed examine diuini iudicii ad dexteram Christi remuneranda inueniatur. Optamus sanctitatem uestram in Christo bene ualere.





CXX. AD HINCMARUM RHEMENSEM ARCHIEPISCOPUM. Accusator et accusatus simul debent adesse.
[Grat., II, 3, q. 9, c. 21]


Necesse est secundum sacrarum Scripturarum documenta, ac secundum iustitie tramitem, et accusatum et accusatorem simul adesse, et unam partem, quantacunque et qualicunque predita sit auctoritate, sic prorsus audiri, ut alteri parti nullum preiudicium irrogetur.





CXXI. AD HERARDUM TURONENSEM ARCHIEPISCOPUM. Fragmentum. --- Restituendus est, quem neque conuictum, neque confessum constat esse eiectum.
[Apud Mansi, ibid.]

 Notum sit tue fraternitati  quod iste presbyter, nomine Christophorus de sua angustia ad nostram clementiam lacrymabiliter sit conquestus, dicens se falsis criminibus impetitum, et ab ecclesia sua non conuictum, neque confessum, irrationabiliter fuisse eiectum. Nam, ut ipse refert, tua diligentia per tres uices inquisitione facta, nulla in se, neque de fornicationis crimine, neque de homicidii consensione, de quibus impetebatur, reperiri potuit culpa: nisi quia sue paupertatis causa, que petebantur, aut consentire noluit, aut implere non potuit: que suus tamen emulus ultroneus egit, qui iniuste illius ecclesiam preripuit. Idcirco magnopere monemus reuerentiam tuam, ut etiam que, te forte ignorante, Gieziaca  cupiditate peracta esse uidentur, tue fraternitatis censura celeri emendatione corrigantur. Scilicet restituendo ecclesie proprie iam dictum sacerdotem, atque ei reddendo tua pietate pristinum quem perdidit honorem, et nullatenus canonica instituta alicuius temeritate contemni permittas, quia facientem et consentientem par pena perstringit.





CXXII. AD FROTARIUM BURDIGALENSEM EPISCOPUM. Fragmentum. --- Inuasoribus rerum ecclesiasticarum que penitentia sit imponenda.
[Apud Mansi, ibid.]

 De uiro nefando, Burgando nomine, qui rabie insana commotus, diabolicis  se irretire laqueis non dubitauit, atque gentilium more per abrupta itinera, et compita insidians, uobis in ecclesie uestre uilla una cum clericis uestris manentibus, et populum salubribus instruere dogmatum monitis decertantibus, paneque spiritualis uerbi uacua hominum corda reficientibus, atque laudabile proprie salutis desiderium habentibus sancta apostolorum Petri et Pauli limina uisitare, collectis malitie sue sequacibus, et iniquitatis complicibus, nefarias inuasiones, et depredationes uiolentas inferre demoniaco ausu presumpsit: et, ut epistole uestre textus eloquitur, sacrum altare, sacraque Dominici corporis et sanguinis uasa, insuper et sanctum chrisma pollutis arripere manibus, quasi uilia  et ad communem usum apta presumpsit; dilectio nos uera consuluit, si ipse, uel qui cum eo tam impio et iniquo scelere fuerunt, ad penitentiam quandoque gratia tacti diuina uenire uoluerint, quo eos penitentie uinculo constringatis, nostre institutionis censuram exposcere curastis. De quibus, si tamen ita est, iubemus, cum ad penitentiam reuerti accelerauerint, uno anno extra Ecclesiam Dei consistere, cuius sacratissima uasa extra ritum fidei christiane diripienda auferre non dubitauerint. Secundo uero anno, ante fores ecclesie sine communione maneant. Tertio uero anno, ecclesiam Dei ingrediantur, et inter audientes astent sine oblatione, non manducantes carnem, neque bibentes uinum, preter natalis et resurrectionis Dominice dies. Quarto preterea  anno, si his prioribus tribus annis fructuosus fuerit penitentie labor, communioni fidelium restituantur, totaque mentis intentione spondentes talia se ulterius nunquam facturos, corpus et sanguinem Domini suscipere mereantur: et usque ad septimum annum, tribus in hebdomada diebus, sine esu carnium et uini potatione maneant penitentes.





CXXIII. AD IOANNEM ARCHIEPISCOPUM RAuENNATEM. Fragmentum. --- De catechismo baptizandorum.
[Apud Iuonem, I, 87.]

NICOLAUS papa IOANNI archiepiscopo Rauenne.

Catechismi baptizandorum a sacerdotibus uniuscuiusque  ecclesie possunt fieri, sicut in sancta hac Romana, cui Deo auctore ministerium famulatus nostri exhibemus, Ecclesia solemniter fieri comprobatur.





CXXIu. AD IOANNEM ARCHIEPISCOPUM RAuENNATEM. De illis qui, uxoribus suis dimissis, ad alias nuptias transierint.
Iuo, uIII, 221.]

NICOLAUS archiepiscopo Rauenne.

De senatoris coniuge, quam adulteram esse dicitis, et propter adulterii reatum disiunctam a uiro suo esse iudicatam, et monachicam uestem indutam, atque uelatam, nescimus utrum iuste an aliter hoc  sit terminatum iudicium,; et si adultera apparuit, hoc magis a uiro suo debuit esse inquitisum: et si a uiro suo requisitum fuit, indagatorum uel iudicum presentia debuerat examinatum esse, atque terminatum: et post terminationem et approbationem atque manifestationem, tunc aut legali calculo aut canonico iudicio ipsius cause sententie diffiniri. Et si nec hoc nec illud factum est, quis eam ausus est religiosa induere uesta et sacro cooperire uelamine? Tamen id subtilius Dei pre oculis habentes timorem, precipimus, ut presentia missi uel uicarii uestri, in uero examine presente uiro suo examinatio fiat. Et si iusta et rationabilis eorum causa apparuerit, maneat. Et si aliter apparuerit, ut pretulimus, secundum Dei omnipotentis uoluntatem atque  timorem eorum definiatur causa.





CXXu. AD ADALWINUM ARCHIEPISCOPUM IUuAuIENSEM. Fragmentum.--- De uidua que post assumptum sanctimonialium uelamen ad nuptias redierit.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo confratri nostro ADALWINO sancte Iuuauiensis Ecclesie archiepiscopo.

Quod autem interrogasti de femina que post obitum mariti sui uelamen sacrum super caput suum imposuit, et finxit se sub eodem uelamine sanctimonialem esse, postea ad nuptias rediit, bonum mihi  uidetur quia per hypocrisin ecclesiasticam regulam conturbare uoluit, et non legitime in uoto suo permansit, ut penitentiam agat de illusione nefanda, et reuertatur ad id quod spopondit, et in sacro monasterio inchoauit. Nam si consenserimus quod omnia sacramenta ecclesiastica quisque prout uult fingat, et non uere faciat, omnis ordo ecclesiasticus est turbatus, nec catholice fidei iura consistunt, nec canones sacri rite obseruantur. Quid enim profuit Simoni Mago baptismum sacrum ficte suscipere, et in Christianitate permansurum se finxisse, cum per apostolum, fraude eius decreta, quod sibi futurum esset, prenuntiatum est? Ait enim: Pecunia tua tecum sit in uerditione: cor enim tuum non est rectum  coram Deo. Penitentiam itaque age ab hac nequitia tua, et roga Deum, ut forte remittatur tibi hec cogitatio cordis tui. In felle enim amaritudinis, et obligatione iniquitatis uideo te esse . Ideo tales, nisi resipiscunt, spirituali gladio percutere censemus. Non enim fas est Spiritui sancto mentiri, sicuti Ananias et Saphira mentiti sunt, et statim perierunt.





CXXuI. AD EUMDEM. Fragmentum.---
[Iuo, XI, 104.]

Clerici qui in adolescentia a demonibus cognoscuntur obsessi, ad superiorem sacri regiminis gradum accedere non possunt.





CXXuII. AD EUMDEM. Quod episcopus uel clericus nullo modo uenationi debeat insistere.
[Iuo, u, 353.]


NICOLAUS ADALWINO Iuuauiensi archiepiscopo.

Quorumdam relatione fidelium auribus nostris intimatum est quod Lanfredus episcopus, qui et iuuenis esse dicitur, uenationi sit deditus. Quod uitium plurimos etiam de clericali catalogo genere duntaxat Germanos et Gallos irreuerentes [f., reuerentes] implicat. uerum iste, si ita est ut audiuimus, merito iuuenis dicitur, qui iuuenilibus desideriis occupatus, nulla senum grauitate constringitur.

Item. O miseram uitam hominum et maxime sacerdotum!  qui, dum lucrandis fidelibus debent insistere, uenandis feris incumbunt, et quos capere oportet homines, capiunt aues et bestias; qui dum mortibus student animantium, uitam suarum amittunt animarum! O infelicem uitam super omnem uitam! Nam in quo magis quisque carnalis apparet quam in tali uita? uenatorum enim uita nil preter carnes capit, in qua dum quisque permansit nunquam probatus est. Nam, ut beatus dixit Hieronymus, uenatorem nunquam legimus sanctum. ue huiusmodi presulibus, qui dum debent Petrum, Andream, Iacobum et Ioannem, quibus a Domino dictum est: uenite post me, faciam uos piscatores hominum , ad imitationem suam eligere,  quorum et discipuli sunt; magis Nemrod  et Ismelem , atque Esau  reprobos imitantur, qui huiusmodi adinuentionibus incubuisse referuntur. Nihilominus autem de hoc episcopo relatum est apostolatui nostro quod cum quadam filia sua immoderatam teneat familiaritatem, et ob id mala fama ei orta sit: pro qua re a sanctitate tua ceterisque cepiscopis suis commonitus ac correptus est, sed nullatenus emendatus. Que res in hoc maxime displicet, et magis ac magis de se deteriorem reddit opinionem. In quo beatitudini tue et cepiscoporum suorum rationibus non obedit et per inobedientiam in culpam protoplasti relabitur. Oportet ergo fraternitatem tuam synodale  cum episcopis et suffraganeis tuis conuocare concilium, et hunc salutaribus eloquiis episcopum conuenire, atque illi pastorali auctoritate precipere quatenus et ab omnium bestiarum et uolucrum uenatione penitus alienus existat, atque immoderata filie sue familiaritate semetipsum omnimodo cerceat. Quod si parere contempserit, et tam pro uenationis declinatione quam pro immoderata filie sue uitanda conuersatione; uobis admonentibus obedire distulerit, a uestro collegio excommunicatus abscedat. Quod si in hoc contumax adhuc apparuerit, a ministerio cessare debebit.





CXXuIII. AD EUMDEM. Episcopo infirmante, nisi de hac uita migrauerit, alter non substituatur, ne commissi talenti pulchritudo deleatur.
[Iuo, u, 352.]


NICOLAUS ADALWINO Iuuauiensi archiepiscopo.

Pontifices qui aliqua occupantur infirmitate uel egritudine, abiiciendi non sunt, nec alios in loco eorum consecrari oportet, nisi ex hac fuerint luce subtracti. Quod si de ministerio sibi concesso conqueruntur, que licita sunt sacerdotes expleant. In his uero que eis presumere non licet, uicinorum usque ad recuperandam sanitatem episcoporum, auxilia subrogentur; et hoc cum cautele studio peragatur, ne per necessitatis occasionem presumptionis pullulet ambitio. Episcopi uero qui Dominici  gregis susceperunt curam atque sollicitudinem, ab administratione eorum discedere non oportet, ut accepti talenti pulchritudo non deleatur, sed certamine eorum salubriter augeatur et triplicetur.





CXXIX. AD SALOMONEM EPISCOPUM CONSTANTIENSEM. Fragmentum.--- Quod nemo damnandus sit nisi sponte confessus, uel canonice conuictus.
[Iuo, uI, 122.]

NICOLAUS SALOMONI Constantiensi episcopo.

Presbyter uel diaconus quem asseris crimina nolle publice confiteri, sed uelle cum sacramento defendere se, et tamen notum est episcopo esse scelus ab  ipso perpetratum, non potest per aliquam penitentiam sacerdotali uel diaconali officio potiri. Sed mirandum, si ipse confessus non fuerit, quomodo notum possit esse episcopo scelus ab ipso perpetratum, nisi accusatore forte idoneo per testes idoneos approbante. Unde si examinante episcopo causam presbyteri uel diaconi, non fuerit per testium approbationem ille presbyter uel diaconus forte conuictus, non est scelus episcopo legitime manifestatum, nisi presbyter uel diaconus sponte scelus ipsum confiteatur. Quod nisi fecerit, interim non uidemus suo debere presbyterum uel diaconum officio priuari. Sola ergo spontanea confessio, et canonicus numerus uel qualitas testium, decernentibus episcopis,  et accusatore quod obiecerat comprobante, clericum priuat proprio gradu.





CXXX. AD EUMDEM. Si homo aliquis duas spirituales commatres habere ualeat.
[Iuo, I, 137.]

NICOLAUS SALOMONI Constantiensi episcopo.

Sciscitatur a nobis sanctitas uestra si aliquis homoduas spirituales commatres habere ualeat, unam post alteram. In quo fraternitas tua meminisse debet scriptum esse: Erunt duo in carne una . Itaque cum constet quia uir et uxor una caro per connubium efficiuntur, restat nimirum uirum compatrem  constitui illi mulieri cui in matrimonio assumpta uxor commater esse uidebatur: et idcirco liquet uirum illi femine non posse iungi in copula que commater erat eius, cum qua idem una fuerat caro effectus.





CXXXI. AD EUMDEM. Fragmentum.--- De penitentia parricidarum et incestuosorum.
[Iuo, X, 185.]

NICOLAUS SOLOMONI Constantiensi episcopo.

Constat parricidas, fratricidas, et incestuosos de quibus consulis utrum possint coniugio copulari, penitentiam agere, et ideo non posse carnali copule  iungi. Quos oportet in castitate omnibus uite sue permanere, mentis et corporis, seruat duntaxat propter misericordiam etiam circa hos beati pape Leonis uicesima quarta Decretalium regula.





CXXXII. AD SOLANITANUM uel SOLEMONIUM EPISCOPUM. Fragmentum.---
[Iuo, I, 136.]

NICOLAUS SOLEMONIO episcopo.

Nosse desideras utrum mulier que uiri filium ex alia filia genitum de sacro fonte leuauerit, postmodum possit cum eodem uiro copulari? Quos ideo iungi posse decernimus, quia secundum sacros canones nisi amborum consensu nullius religionis obtentu  debet coniux dimittere coniugem. Pertinet autem ad ingens uxoris exitium, que habens odio uirum uel infirmitatem eius non considerans, quasi causa pietatis operatur impietatem: maxime cum precipiat Apostolus: Nolite, inquiens, fraudare inuicem, nise ex consensu ad tempus ut uacetis orationi: et iterum reuertimini in idipsum, ne tentet uos Satanas, propter incontinentiam uestram . Ergo si non ex consensu utriusque coniugis hoc esse factum probatur, non fraudentur inuicem, sed reuertantur in idipsum: presertim cum dicat Apostolus: Uxor sui corporis potestatem non habet, sed uir; sic uir potestatem non habet sui corporis, sed mulier .





CXXXIII. AD RODULFUM ARGENTINENSEM EPISCOPUM. Fragmentum.--- De quodam matricida penitente.
[Apud Mansi, ibid.]

NICOLAUS episcopus, seruus seruorum Dei, reuerentissimo et sanctissimo RODULFO episcopo sancte Argentinensis Ecclesie.

Dum de uniuersis mundi partibus credentium agmina principis apostolorum liminibus properant, quidam uir nomine Thothar uenit, uestre beatitudinis epistolam gerens, quam nostro contulit presulatui, cuius paginam perlegentes matricidam illum esse cognouimus. Quo facto multis fletibus lacrymisque  profusis ualde doluimus, idcirco precipimus, et Patrum almorum censuris statuimus, ut sub penitentie iugo permaneat; ita ut per unum annum ecclesiam non ingrediatur, sed ante fores basilice stans orans, ac deprecans Deum perseueret, qualiter tanto eripiatur piaculo. Completo uero anni circulo, intreundi in ecclesiam licentiam habeat, tamen inter audientes stet, et nondum communicet. Completis autem trium annorum curriculis sacre communionis illi gratia concedatur. Oblationes uero non offerat, nisi postquam aliorum septem annorum curricula expleantur. In his autem omnibus annis atque temporibus carnem non manducet, nec uinum bibere presumat, exceptis festis diebus atque Dominicis, et a Pascha usque ad Pentecosten; et quocunque  ire uoluerit nullo uehiculo deducatur, sed pedibus proficiscatur. Arma non sumat nisi contra paganos. Ieiunet autem tres dies per hebdomadam usque ad uesperam. A propria ac legitima quidem coniuge non separetur, ne in fornicationis uoraginem corruat, quod ne fiat optamus. Si autem ante trium annorum cursum finis uite illius appropinquauerit, corporis Domini nostri Iesu Christi particeps fiat; sin autem, ut supra statuimus, efficiatur. Tamen si illius conuersationem et fontem lacrymarum in omnibus uideritis floridis actionibus et optimis operibus pullulare, humanius circa eum uestra sollicitudo peruigil appareat, mitisque omnibus demonstretur. Optamus uos in Christo bene ualere.





CXXXIu. AD GUIFREDUM MORINENSEM EPISCOPUM. Fragmentum.--- De clerico qui paganum occiderit.
[Apud Mansi, ibid.]

NICOLAUS GUIFREDO, Morinensis Ecclesie episcopo.

Clericum qui paganum occiderit non oportet ad gradum maiorem prouehi, qui carere debet etiam acquisito. Homicida enim est. Nam cum discreti sint milites seculi a militibus Ecclesie, non conuenit militem Ecclesie seculo militare, per quod ad effusionem sanguinis necesse sit peruenire. Denique sicut turpe ac perniciosum est laicum missas facere, sacramenta corporis et sanguinis Christi conficere,  ita ridiculum est et inconueniens clericum arma sustollere et ad bella procedere, cum Paulus egregius predicator dicat: Nemo militans Deo implicat se negotiis secularibus ; ac sic liquido uersa uice, nemo militans mundo implicat se negotiis spiritualibus.





CXXXu. AD ELECTUM ET CLERUM NONENSIS ECCLESIAE. Fragmentum.--- Sine nutu sedis apostolice ecclesia non debet institui.
[Gratian. D. III, d. 1, c. 8.]

Ecclesia, id est catholicorum collectio quomodo sine apostolice sedis instituetur nutu, quando iuxta sacra decreta nec ipsa debet absque preceptione  pape basilica nouiter construi, que ipsam catholicorum intra semet amplecti cateruam dignoscitur.





CXXXuI. AD RIuOLADRUM EPISCOPUM. De penitentia imposita Wimaro, qui tres filios suos peremerat.
[Apud Mansi, Conc. tom. Xu.]

NICOLAUS episcopus, seruus seruorum Dei, reuerentissimo et sanctissimo RIuOLADRO episcopo.

Dominici gregis curam celesti dogmate plenam ita conuenit episcopis obseruare, quatenus pro suscepti ouilis neglectu aliquod periculum non incurrant. Undique etenim uenientes admodum plurimi suorum  facinorum proditores, quantum dolorem inferant pectori nostro, plus singultu reminiscimur, quam calamo scribi queat. Inter quos uidelicet istum Wimarum ad apostolorum limina festinasse cognoscite, et penitentie modum pro perpetrato trium filiorum suorum homicidio sibi impositum manifestasse. Quorum quedam temperauimus, eo quod suffragia apostolorum principis nutritoris nostri postulare deuote festinauit. Nam eumdem ad beati archangeli oraculum ire uolentem instantia temporis reuocauit: atque constitutionis sibi imposite modum continentem epistolam uestre sanctitati deferendam apostolica sollicitudo transmisit. In ea igitur, hoc est in ista, ita statutum est, ut trienno ante fores ecclesie pro peccatis suis oraturus consistat, et deinde inter auditores  permaneat quadriennio: ut septem annorum curricula absque communione Dominici corporis et sanguinis ducat, ita quidem ut omnibus diebus uite sue carnem non manducet; et in isto septennio uinum non sumat, nisi diebus Dominicis et festiuitatum: abinde quinquennio, tribus diebus per septimanam a uino abstineat, ut duodecim annis quantitas penitentie extendatur. Liceat itaque illi uxorem propriam non deserere, ne forte incidat in adulterium, et pro occasione unius delicti precipitetur fragilitate carnis in peius. Concessimus enim ei calceatum ad uos peruenire, ac deinde triennio discalceatum ire debere, et uestimentis secundum qualitatem temporis et eris temperiem indui, atque lacte  perfrui. Ceterum uero ita actus ipsius discernentes, per omnia considerate, atque disponite, quatenus et euangelica misericordia in illo cognoscatur. Attamen permittimus eum caseum sumere, atque possessionem suam habere, et post septimum annum usque ad diem mortis perseueret in iam dicta penitentia, atque arma, nisi contra paganos, non ferat. Optamus sanctitatem uestram in Christo bene ualere.





CXXXuII. AD IEREMIAM EPISCOPUM. Fragmentum.--- Quam nefarium sit consanguineis copulari.
[Iuo, IX, 12.]

NICOLAUS IEREMIAE episcopo.

 Qui consanguinatis copulas diligunt, summopere se cauere oportet, ne in laqueum diaboli cadant, quamque sit nefarium sanctimoniales, que mundi contempto coniugio Christo se deuouerunt, aut consobrinam uel de propria consanguinitate uxores ducere, omnibus in recta fide Christi permanentibus patet.





CXXXuIII. AD OSBALDUM CHOREPISCOPUM QUADRANTINUM. Fragmentum.--- Qui defendendo se paganum occiderit, sacerdotali careat officio.
[Grat. I, 50, 6.]

De his clericis pro quibus consuluisti, scilicet qui se defendendo paganum occiderunt, si postea per  penitentiam emendati possint ad gradum pristinum redire, aut ad altiorem conscendere: scito nos nullam occasionem dare, nec ullam tribuere eis licentiam quemlibet hominem quolibet modo occidendi. uerum si contigerit, ut clericus sacerdotalis ordinis saltem paganum occiderit, multum sibi consulit, si ab officio sacerdotali recesserit: satiusque est, illi in hac uita Domino sub inferiori habitu irreprehensibiliter famulari, quam alte indebite appetendo damnabiliter in profundum demergi.





CXXXIX. AD EUMDEM OSBALDUM. De pena presbyteri qui diaconum percusserit.
[Iuo, X, 24.]


NICOLAUS OSBALDO episcopo Quadrantino.

Studeat sanctitas tua persuadere episcopo tuo sibi canonicum sociare numerum collegarum, id est sex ex uicinis prouinciis fratres et cepiscopos tuos: quibus tecum iunctis, et decernentibus diligenter inuestigare, et omni annisu scrutari procurate, quatenus inuenire ualeatis utrum percussione iam nominati presbyteri, an ceruicis fractione idem diaconus, ut fertur exstinctus est. Et si quidem a sepefato presbytero non ad mortem percussus est, sed ex equo cadens ceruice fracta interiit, secundum arbitrium uestrum pro percussione incaute agenti presbytero penitentiam competentem indicite: et aliquanto  tempore a missarum solemniis suspendatur, denuo ad sacerdotale posthec rediturus officium. Quod si ueraciter qualicunque percussione istius presbyteri ille mortuus est diaconus, nulla hunc ratione ministrare sacerdotis more decernimus, quoniam etsi uoluntatem occidendi non habuit, furor tamen et indignatio ex quibus motio illa mortifera prodiit, in omnibus, sed precipue in Dei ministris multipliciter inhibentur, atque ubique damnantur. uerum si presbyter adeo uestro studio noxius forte claruerit, precipimus ut tale beneficium sibi ecclesie sue concedatur, quo et ipse et sui sufficienter possint habere sue sustentationis solatium.





CXL. EX DECRETIS NICOLAI PAPAE.
[Apud Mansi, ibid.]


Si quis fornicatus fuerit cum duabus sororibus, uel cum nouerca sua, hoc est cum relicta patris sui, uel cum amita, seu cum matertera sua, uel cum filia patrui sui, siue auunculi, uel cum filia amite sue, matertere sue, aut cum filia filie, uel filii sui; siue etiam cum aua, siue etiam cum proaua sua, aut cum filia fratris, siue sororis sue, siue cum uxore fratris aut filii sui. Similiter si que mulier per supradictos consanguinitatis gradus se fornicari permiserit, unusquisque eorum singillatim per se XuI [annos] in hunc modum peniteat. In primis quidem toto illo anno inclusus maneat ad ingressus domus Dei, et  eodem anno, exceptis Dominicis diebus et festis, solummodo pane, aqua, et sale utatur.

Secundo anno ingrediantur quidem domum Domini, sed carnibus et uino aut sicera minime utantur, in [Del. in et Suppl. exceptis, ut infra] festis et Dominicis diebus; postea uero aliis duobus sequentibus annis per totum anni circulum quando carne uescint, ab omni potu quo inebriari potest, se contineant; et si potum biberint, minime carne uescant, Infra hebdomadam scilicet tertie ferie, et quinte, et Sabbato; alie autem ferie sint pure, id est secunda et quarta et sexta.

Dominici uero dies sint absoluti. Deinde usque ad finem decimi anni tres legitimas ferias per tres Quadragesimas in anno legitime custodiat, sextam uero  feriam, quandiu uixerit, in pane, et aqua obseruet. Arma non ferat nisi contra paganos. Osculum nulli prebeat. Sacrificium nisi pro uiatico minime sumat, et si sine uxore esse [f., contingerit] nunquam coniugio copuletur.

Si uero coniugatus est, post quinque annorum penitentiam non penitus priuetur coniugio. Qui autem in aliis gradibus usque ad septimam lineam incestum perpetrauerit, decem annis, sicut supra dictum est, peniteat.

Sane sacerdoti considerandum est si semel peccauit, aut quanto tempore quis in uitio perdurauit, aut si casu, aut si non sponte, aut nesciente incestum perpetrauit, et considerata qualitate,  siue quantitate peccati prouida mente lapso penitentiam iniungat.

Si quis fornicatus fuerit cum matre sua, aut cum sorore sua, siue cum filia sua, in primis septem annos in solo pane et aqua uiuat, sicut supra dictum est, exceptis Dominicis et festis diebus, et in eisdem septem annis domum Domini minime ingrediatur; dein usque ad expletionem uigesimi primi anni tres legitimas ferias obseruet in pane et aqua; postea uero omnibus diebus uite sue sextam feriam in pane, et aqua custodiat, et si sine uxore est, nunquam aliquando copuletur. Quod si uxorem habet post septimum annum uxori reddatur. De armis uero, et pace et sacri corporis perceptione, sicut supra dictum est, fiat.

 Si cum amita uel matertera, si consobrinus cum consobrina, secundum antiquam diffinitionem in duodecim annis peniteat [a 1Kb] excommunicatus humanius diffiniere, decem si cum agnata, uel cognata a tertia usque ad septimam propinquitatem secundum antiquam et humanam diffinitionem; si tertia fuerit duodecim annis peniteat, si quarta decem, si quinta octo, si sexta septem, si septima quinque; si socer cum nuru, si gener cum socru, si uitricus cum priuigna; si priuignus cum nouerca; si cognatus cum cognata, que est uxor germani sui, aut germana uxoris sue secundum antiquam et humaniorem diffinitionem decem annis peniteat; si secunda uxoris sue septem annis peniteat; si tertia septem; si quarta sex; si pater et filius, aut duo fratres cum una muliere, aut cum  matre et filia, aut cum duabus sororibus, aut cum duabus commatribus secunduma antiquam et humaniorem diffinitionem octo annis peniteat; si cum sacrata uirgine, uel cum sanctimoniali, siue cum uxore alterius; si compater cum commatre, uel frater cum sorore in Christo secundum antiquam diffinitionem decem annis peniteat, Tolet. I, cap. 16, humana diffinitione septem; cum deuota que est ueste mutata; si cum electa uidua, uel desponsata alterius; si cum presbytera, uel diacona; si cum uidua uel pagana secundum antiquam diffinitionem decem annis peniteat; humana diffinitione septem; si cum uidua equali, uel publica meretrice, aut ancilla alterius secundum antiquam et humanam diffinitionem annis quinque peniteat; si cum laica uirgine,  quam nec quoniam accipit uxorem secundum antiquam et humanam diffinitionem quatuor annis peniteat. His autem feminis cum quibus omnibus suprascriptis personis incestis et nefandis commixtionibus commisceretur, similiter ut ordo est mulierum, ita peniteat. Sic tantum et is qui hoc malum consenserit; alioquin sic ut fuerit modus culpe, ita a prudentissimo sacerdote iudicentur. Preterea si, quod absit, de ordine clericorum forte ex his omnibus personis que supra commemorate sunt in aliqua ruerit, que inceste dicuntur, notandum quod unumquemque laicus quinque annis iudicatur; subdiaconus septem, diaconus et monachus decem; presbyter  quatuordecim; episcopus decem et octo, et his similia que sequuntur.





CXLI. EPISTOLA AD THADONEM ARCHIEPISCOPUM MEDIOLANENSEM. De flagellatoribus et occisoribus episcoporum.
[Iuo, X, 20.]

NICOLAUS THADONI archiepiscopo Mediolano.

De presbyterorum flagellatoribus et occisoribus, predonibus scilicet qui seculari brachio minime cercentur, iuxta preceptum Domini, placuit fraterno amore conueniantur secundo ac tertio, quique si te non audierint, conueniente ecclesia eos eucaristia priuare: atque si in sua obstinatione, paruipendentes sacerdotalia monita, forte permanserint,  ab Ecclesie compage sub anathematis interdictione resecare licentiam tribuimus. Quos etiam resipiscentes, tandem digna satisfactione premissa, in gremio sancte matris Ecclesie reuocari noueris posse.





CXLII. AD EUMDEM THADONEM. Ut iuxta gradus cognationis modus culpe tractatur.
[Iuo, IX, 14.]

NICOLAUS THADONI archiepiscopo Mediolano.

Eos qui cum amite sue filia uel patrui, uel auunculi  forte peccauerint, iuxta gradus cognationis statuimus modum culpe tractari, sicuti pridem tibi per apostolicam epistolam de his qui cum spirituali  matre huiusce flagitium commiserint, innotuimus.





CXLIII. AD EUMDEM. Ut presbyter homicidia sacerdotali officio careat.
[Iuo, X, 29.]

NICOLAUS THADONI archiepiscopo Mediolano.

Propterea de presbyteris qui non sponte homicidium perpetrarunt, et tamen homicidii noxam que reuera homicide sunt incurrunt, sancimus ut subducti a sacerdotali ministerio, penitentia iuxta sacros ordines macerentur, et post, emensis temporibus penitentie indicte, dignam satisfactionem prebentes communionis gratiam consequantur; intemeratis  duntaxat in omnibus sacro sanctis canonicis ac apostolice sedis pontificum decretis, quibus conuersis et penitentibus misericordiam largiri posse et ecclesie aditum non denegamus, imo hortamur salubriter atque iubemus.





CXLIu. AD IOANNEM ARCHIEPISCOPUM RAuENNATEM. Ut si episcopus occisus fuerit, alter non subrogetur, nisi reis delectis et punitis.
[Iuo, X, 19.]

NICOLAUS IOANNI archiepiscopo Rauenne.

 De Oleoberti episcopi Grauellensis crudelissima nece multum apostolatus noster condoluit, et magno merore affectus est: sed rursus non minus prudentiam tuam miramur, utrum uerum sit quod illuc uestrum factura episcopum sine nostra licentia transmiserit, cum licitum non sit, sicut dicitis, missum. Certe etsi aliud non impediret, saltem uos tandem scelus paululum retardare debuerat, ne cito in tali et de tali populo episcopum constitueretis, ubi oues morbide, Iudeorum, in Dominum Saluatorem imitantes flagitium, proprium ausi sunt truncare pastorem. Sustinete igitur paulisper, et causam quam nescitis secundum beatum Iob diligentissime inuestigate, ne forte, nisi digna examinatio preuenerit, manus super caput sanguine plenum posuisse, quod  absit, inueniamini. Cum autem detectis reis atque punitis qui dignus sit apparuerit, et cleri plebisque, et ducis nostri nostram habentis auctoritatem, qui utique unus e plebe eadem esse dignoscitur, concordia effecta fuerit, celebretur electio, sicque demum, sicut in synodo deliberatum est atque constitutum, nobis hoc innotescite: et cum de electo nostro apostolatui nuntiatum fuerit, adiuuante Domino sanctione premissa, episcopus a uestra beatitudine consecretur.





CXLu. AD HINCMARUM RHEMENSEM ARCHIEPISCOPORUM. Non studio, sed ex necessitate uel ignorantia peccantes absoluendos esse.
[Apud Mansi, Conc. tom. Xu.]


NICOLAUS Rhemorum archiepiscopo.

Excellentissimus rex Carolus apostolatum nostrum consuluit, quid agendum sit de his, qui communicant cum his, qui cum Ingeltrude sepe damnata communicant femina, quoniam eos cum excommunicatis et fautoribus simul prius uinculo anathemati retineri constat astrictos. Quapropter nunc beatitudini tue iniungimus, ut super hoc nostra auctoritate freta, curam de his sumere audeat. Et quia docta diuinitus sanctitas tua ualde nouit aliud esse ex necessitate, aliud ex ignorantia, atque aliud quod  ex studio delinquitur, istudque posterius duobus prioribus strictius esse puniendum, idcirco solerter inuigilet, et cauta discretione singulorum mores diiudicet, quatenus hi, qui ex necessitate, uel ignorantia delinquunt, auctoritate nostra per te absoluantur, si tamen ipsa eorum ignorantia uel necessitas uera, et non simulata, uel non ex uoluntate processerit, qualiter bene nosti. Plerique sunt qui possunt quidem, sed nolunt recta nosse; unde psalmista de huiusmodi: Noluerunt, inquit, intelligere, ut bene agerent . Illos autem qui studio suo obligantur, et contemptu interdicta nostra postponunt, nonnisi digna satisfactione preueniente, uolumus a te prorsus absolui.





CXLuI. AD THEUTBERGAM REGINAM. Arguit quod contra seipsam tedio uicta scribat, negatque fieri posse quod suggerit, ut continentie studio coniugium dissoluat, nisi Lotharius maritus celibem quoque uitam promittat.
[Apud Mansi, ibid.]


NICOLAUS episcopus, seruus seruorum Dei, dilecte filie TEUTBERGAE gloriosissime regine.

Epistolam suggestionis tue presulatui nostro deferentibus legatis tuis missam suscepimus, et quod nichil ipsa litteris, quam quod illi uerbis indicauerit,  euidenter agnouimus. uerum in utroque obstupefacti pariter et mirati sumus, atque tam repente styli et petitionis mutata uerba considerantes, nichil tale te nobis intimasse quoquo tempore recoluimus. Sed quid nobis talia scribis et suggeris, cum nos te nobis hec et scripturam et suggesturam longe ante prescierimus? uerum cum ad relationem omnium pene insignium personarum, que in Gallicanis et Germanicis regionibus consistunt, mentis inflectimus oculos, multum inter se distare conspicimus, quod ipsa nunc duntaxat significas, et quod illi quotidie propemodum uerbis et apicibus innuunt. Omnes enim te irremotam afflictionem, intelorabilem oppressionem, nimiamque uiolentiam pati testantur. Tu autem his contraria suggerens, nullo cogente,  sponte ac libenter a regia dignitate exui te uelle ac optare fateris, et cetera, que illi quidem aliter tu uero aliter prosecuta esse dignosceris. Ita ut omnium assertionibus legitime a Lothario rege admissa, inique deinde accusata, post hec purgata, deinceps denuo repulsa, postremo decreto nostro iure recepta dicaris: tu autem his omnibus contraria nunc effecta, et tue ipsius oblita professionis, nescio que friuola fatearis, que uidelicet nolumus exaggerare, quia nolumus superuacue laborare. Intelleximus tamen eum qui nocuit sancte Dei Ecclesie, nocere adhuc, et qui in sordibus erat, sordescere adhuc. Intelleximus, inquam, iumenta in stercore suo proposuisse putrescere, et cui non sufficit solum adulterium perpetrasse, et falsitatis prestigia ac  iniquitatis adinuentiones in funiculo uanitatis contraxisse, apposuit ut etiam animas hominum periurii laqueis irretitas in extremum precipitaret exitium. Sed quid mirum, si paucorum animabus per periurium acquisiuit interitum, qui in sublimi positus per exemplum sue mechie tot hominum millia in perditionis chaos demersit? Illud tamen quod Waldrade perhibes testimonium, dicens eam fuisse legitimam uxorem Lotharii, frustra conaris astruere, quondoquidem tuo nullo prorsus hinc testimonio quis indigeat: cum magis nos ita sentiamus quod iustum est, et ita intelligamus quod equum existit, ut te etiam reprobata, etiam mortua, Lotharius nullis legibus, nullis sine sui discrimine regulis, Waldradam  mecham in uxorem unquam permitteretur assumere. Utrum ergo Waldrada legitima fuerit aliquando coniux, Ecclesia Dei satisfactione tua non eget. Unum tamen scito, quoniam nec nos, nec eadem sancta Ecclesia, Deo auctore, qui adulteros iudicabit, Lotharium, si Waldradam quandoque resumpserit, etiam te ut pretulimus decendente, dimittet omnibus modis impunitum. Illud uero quod dicis, Romam te uelle uenire, nobisque passiones et quedam secreta tui pectoris reserare; fieri non conuenit, quoniam et securitas itineris quam pretendis, nulla est, et quandiu Waldrada ita Lothario iuxta posita est, ab illo quoquam te discedere non permittimus. Dum enim tu discesseris, illa recipi procul dubio creditur, et in longinquitate tua ipsa confestim  admittitur. Quod autem sterilis, ut asseris, permanere dignosceris, non hoc corporis infecunditas, sed uiri facit iniquitas: quamuis Deo fecundante legamus, quoniam sterilis peperit plurimos, et que multos habebat filios, infirmata est . Perhibes etiam, quod matrimonium inter uos non diuinitus fuerit ordinatum, et idcirco permanere non possit: quoniam omnis plantatio, quam non plantauit Pater meus celestis, eradicabitur . Sed recole quia uineam Deus plantauit, quam exspectauit iuxta Isaiam ut faceret uuas, fecit autem labruscas , et que secundum Ieremiam conuersa est in amaritudinem uitis aliene . Deus ergo plantauit matrimonium uestrum: sed coniugis tui uitio conuersum est in amaritudinem: et dum exspectatum est ut faceret uuas, fecit, heu! labruscas, uel etiam spinas.  Sed hec quidem ex innumeris epistole tue sola commemorare libuit. Ceterum quis ignorat hec te multis pressuris subactam depromere, ac innumeris malis attritam proferre, cum etiam, ut prediximus, omnes religiosi et clari Galliarum et Germanie uiri hec ita se habere frequenti relatione testentur, adeo ut hec te nobis scripturam fore ante multum temporis agnouerimus? Sed his omissis, hortamur te, ac uehementer admonemus, ut ipsa tibimet manum non inferas, nec mortis fomitem generes. Melius quippe tibi est, ut ueritatem loquentem alius te occidat, quam tu te ipsam mendacium dicens interimas. Sta igitur intrepida atque constans, et mortem, quam quoquomodo semel experiri debes,  precipue pro ueritate sustinere ne paueas. Quoniam cum Christus sit ueritas, quisquis pro ueritate moritur, pro Christo procul dubio moritur, pro qua uidelicet et Ioannes occisus Baptista martyrium sumpsisse dignoscitur. Quod si ille proximi iustitiam loquens interficitur: quanto potius tu Dei iustitiam loquens, et de ueritate tua testificans, nullius mortis formidare debes exitium? Beati enim qui persecutionem patiuntur propter iustitiam , non solum alterius, sed et suam. uerum nos hanc confessionem tuam, quam non uoluntas, sed uis extorsit, nequaquam pro confessione recipimus: nec permittimus tantum uitium radices extendere, quod nisi euulsum intime fuerit, ad multorum perniciem potest  accrescere. Denique si hoc licet, omnes uiri possunt, quas iure sortiti sunt feminas, si has odio habuerint, diuersis afflictionibus macerare, et quod legitime non fuerint assumpte, fateri cogere: quin etiam, ut mortale crimen contra se dicant, illatis intolerabilibus penis compellere. Quis enim magis nocere ualet, quam ciuilis hostis? uel quis amplius ledere poterit, quam uxorem maritus? Sed nos tales fraudes precauere debemus, et ne proficiant, in ipso nouitatis earum principio detruncare. Nec tamen putamus Lotharium, uirum uidelicet tuum, in tantam sui perniciem deuoluendum, ut uite tue insidiari quocunque modo consentiat, cum non sibi uel regno suo minus quam tibi, si ad hoc tam immane piaculum dilapsus esset, acquireret omnino dispendium.  Siquidem tu, quantum humanus intellectus sufficit inuenire, non solum innoxia sepe comprobata es, uerum et Ecclesie semper auxilium prouocasse dignosceris. Insuper et sancti apostolorum principis presidium refugiumque petisti. Unde sedes apostolica tuam causam cepit discutere, et speciali quidquid questionis emersisset iudicio suo reseruare proposuit. Quamobrem quisquis contra te agit, non solum Ecclesiam Dei grauiter ledit, uerum etiam sedem apostolicam de cuius iudicio non licet retractari, uehementer aduersus se commouere conuincitur. Sane si tu Romam uenire disponis, et licentiam proficiscendi a coniuge tuo adipisci uis; nos e contra multo magis exhortamur, ut suadere modis omnibus eidem uiro tuo procures, quatenus prius securitatem tibi certissimam tribuat, qua fretra nusquam  metuas te per hominem aliquid incidere lesionis. Quod omnino non prouenire poterit, nisi Waldrada prius Romam mittatur, et de ea quod conueniens sit diffiniatur; et ita demum talis immunitatis certitudo subsequatur, ut tu nec ueniens, nec commorans, nec hinc rediens aliquod patiaris incommodum. Quod si renuit ad repellendam a se sinistram opinionem agere, cessa, et ne talibus fraudis insidiis acquiescas omnino precaue. Callide quippe tam ille, quam satellites eius, te decipere moliuntur, et uersute sue tergiuersationis pedicis supplantare procul dubio machinantur. Porro si amore pudicitie, ut asseris, solutionem matrimonii queris, hanc tibi nullo pacto noueris tribuendam, nisi uir tuus eamdem pudicitiam  non ficte sectatus exstiterit. Denique ut cum beato Gregorio papa dicatur, si continentiam, quam uir appetit, uxor non sequitur, aut quam uxor appetit, uir recusat, diuidi coniugium non licet: quia scriptum est: Mulier sui corporis potestatem non habet, sed uir; et uir sui corporis potestatem non habet, sed mulier . Optamus gloriam tuam in Christo nunc et semper bene ualere, dilectissima filia. Data IX Kalendas Februarii indictione Xu.





CXLuII. AD EPISCOPOS IN REGNO LOTHARII CONSTITUTOS. De Waldrade excommunicatione tertio iam scribit: notat illorum desidiam, et referri ad se iubet, an Lotharius cum Theutberga conuersetur, et quomodo eam tractet.
[Apud Mansi, ibid.]


NICOLAUS episcopus, seruus seruorum Dei, sanctissimis et reuerentissimis confratribus nostris, archiepiscopis et episcopis in regno Lotharii regis Ecclesiam Dei gubernantibus.

Optaremus tandem aliquando securi de correctione Lotharii regis effecti, ad alia ecclesiasticarum dispositionum negotia stylum protendere. Sed nec  peccata consummata ipsius, que mortem generant, utcunque permittunt, nec studium uestrum, quo finem tantum scelus accipiat, ita uigilanter ac episcopaliter aduersus id saltem nobiscum decertando feruorem iustitie demonstrat. Quapropter attonite satis cor uestrum non solum miramur, sed et deflemus. Quis enim non lugeat tantam lingue desidiam? tam remissas negligentie manus? quando inter tot pastorum custodias, nec lupi gregi non parcentis insidie precauentur, nec leonis aditus querentis quem deuoret excluduntur. Et certe cum unumquemque Christianum zelus Dei comedere debeat, multo magis uos eodem zelo uti oportuit, qui eiusdem sancte domus, utinam non ad maius periculum uestrum, eminentiorem gradum estis et ordinem consecuti.  Sed his prelibatis, ecce tertio nunc uobis omnibus esse Waldradam, filie nostre Theutberge regine inquissimam emulam, consortio Christianorum et communione priuatam nostris epistolis indicamus. Denique postquam imminentia missi nostri, sicut ipsi nostis, Lotharius Waldrada repulsa Theutberge regine coniugi sue obedienter sese restituit, et prestiti sacramenti satisfactione certissima finem sceleri dedisse merito credi poterat: statutum est, ut tanto fieret ab eodem rege Waldrada remotior, quanto antiqui hostis calliditas talibus non deesse conuincitur. Statutum est etiam, ut ipsa mulier in Italia interim remorata, nostre prestolaretur censure tenorem: et si hanc Romam uenire necessarium duceremus, incunctanter occurreret:  quatenus coram nobis consistens, aut se si posset innoxiam exhiberet, aut commissum confessa misericordiam impetraret. At illa in Italiam quidem licet coacta uenit: Romam uero mentis obstinatione uicta proficisci despexit. Imo tanquam irreprehensibilis conscientie retro conuersa in prouinciam properandi gressum protendit. Quo audito, intelleximus eam flagitium suum nulla uelle correctione terminari, nec proprium uulnus ulla desiderare subsequente medela curari. Quapropter sententiam in eam excommunicationis, usque ad correctionem, et idoneam nostram et totius ecclesie satisfactionem, protulimus. Nam quantum sit ipsa cunctis seuerius punienda, in hoc certum est demonstrari, quod rex  quidem Lotharius adeo iniquitatem suam agnouit ut hanc etiam et corrigeret. Ipsa uero nec agnouit, nec confessa est, nec uenenum sue mentis deseruit. uerumtamen ab itinere cepto reducta, nec percussa doluit, nec attrita uoluit recipere disciplinam. Quippe que nec reuersa est ad percutientem se, nec etiam duriora uulnera sensit. Merito ergo ea inter mortuos reputata: que nimirum neque [edit. Rom. addit ut uiua uocem predicantium audit neque in suis, etc.] in suis penetralibus occultata, imo iam fetida iacens, per confessionem foras egreditur. uobis eiusdem in iam fatam mecham sententie prolate notionem duximus nostris litteris exaratam denuo destinandam: admonentes uidelicet, ut saltem uos et subiectos uestros ab operibus eius mortuis  obseruaretis, et ut preceptum est, pollutum minime tangeretis . Quamuis easdem litteras, ut relatione nonnullorum audiuimus, imo ut lucri nullius effectu didicimus recipere fraternitas uestra renuerit, nec in hoc pro quo misse sunt, uel a nobis excitata uigilare, siue quamlibet operam dare curauerit. Que res si ueritate minime fulciretur, profecto quantum proficeret, aut non proficeret, pontificio nostro solertia uestra iamdudum congruo [pro congrue, HARD.] retulisset. At uero cum nil ex hoc nobis retulerit, patenter datur intelligi, nichil hinc studii, ut admonita fuerat, eam penitus habuisse. In quo liquido patet, quid ageretis nullis hortatibus nostris pulsati, qui nullum in ecclesiasticis correctionibus laborem geritis etiam a nobis toties  incitati. Sed saltem nunc quod hactenus omisistis incipite, ita ut unusquisque uestrum ueraciter dicere cum psalmista ualeat: Nunc cepi . Et nouissime cum apostolo securus et letabundus fateri: Bonum certamen certaui, cursum consummaui, fidem seruaui, et de cetero reposita est mihi corona iustitie . uerum iam fortasse malitia sibi finem imponeret, nisi quidam uestrum magis sua, quam que Iesu Christi sunt, quererent. Quidam sibi peritura seu toxicata beneficia subtrahi metuunt, pro iustitia quidam loqui renuunt, fauere autem mechis tota uirtute contendunt, ac per hoc eternis beneficiis iusto iudice decernente priuantur. Quanquam meminisse nichilominus debeant, nos penitus non latere, quantum ipsi fauorem mechis  prestiterint: nimirum qui surreptiones suas in profanis gestis nos dudum reperisse non nesciunt. Quibus etsi forte apostolica moderatione ignouimus, qualiter tamen his quibus pepercimus fuerit ignotum recolimus. Denique sic preterita dimisimus, ut futuris congruam adhiberemus cautelam; et sic se nossent illi prouisum iudicium euasuros, si se scirent in idem flagitium fauendo nunquam penitus incursuros. Nunc ergo, quoniam minus sese caute ab eo munierunt, in iudicium quod dilatum est inciderunt, quamuis et illis, et his, qui mittere pro impetranda uenia contempserunt, ualde prouidendum est, ne a communione nostra, ac per hoc ab uniuersalis Ecclesie compage ruant, sicque demum  de gradibus suis minus in finem, quam uolunt, exsultent. Preterea si quis, ut fama mentitur, estimat nos Waldrade in Galliam remeandi licentiam dedisse, uel si qui sunt, ad quorum notitiam epistole nostre propter occultationem earum non peruenerunt, si scire non recusant que super huiusmodi negotio nostra fuerit immota semper intentio, Chritianum et Waltarium comites interrogent, quos Romam, licet non uno eodemque, tamen continuato tempore uenientes, non solum ut Lotharius, quatenus a prauitate tandem cessaret, iugiter admoneretur, hortati sumus: uerum etiam eis, quia Waldrada erat excommunicata multipliciter intimauimus, pro eo scilicet, quia impenitens permanere proponens, a nobis salutis sue remedium ad limina ueniens apostolorum,  ut statutum fuerat, minime postulauerit. In quo considerandum est, quia si idcirco potissimum per nos Waldrada mulctata est, quoniam ceptum salutiferum iter non perfecit, quomodo ut retro rediret nostram licentiam habere ualuerit, ignoramus. Sed ad uos nunc nobis, fratres karissimi, sermo est, et ad uestre beatitudinis reuerentiam noster stylus dirigitur: quatenus si adeo [edit. Rom., a Deo] zelus uester non accenditur, ut Phinees imitari uideatur, uidelicet ut quod ille materiali, uos exerceatis gladio spirituali, saltem Nathan, Eliam, ceterosque prophetas, qui delinquentes reges salubriter corripuerunt, emulatione sacerdotali, seu pastorali sollicitudine reuocare non renuat. Nam etsi quondam Elias, infirmitate uictus humana, furorem  principis fugit, sed et scelera eius sepe redarguit, et impauidus exprobrauit. Similiter et iste beatus pastor Ecclesie Petrus, qui prius quidem ad unius muliercule uocem, fragilitate superatus et ipse humana, quod est diuina gestum dispensatione, dum mori timuit, auctorem uite negauit: post acceptum sancti Spiritus donum, cuius partem et uobis inesse non immerito credimus, adeo etiam post minas, post cedes, uires principum pressit, ut merito in igneis linguis Spiritum sanctum accepisse probetur. Nimirum qui quos repleuit ardentes, fecit pariter et loquentes, necnon et flamma diuini zeli, atque suorum mirabilium uerborum facibus corda principum mundi accedentes. Et reuera quis infirmabatur, et illi non infirmabantur? quis scandalizabatur,  et illi non urebantur? Sed ne diutius immoremur, uerbis uos solum iam nunc ipsius apostolorum principis conuenire curamus, et quod ille presbyteros alloquens prosecutus est, ad uos multo magis pertinere colligite; et quale malum sit adulterium, uel quid uos maneat, si studiosi uel si desides fueritis inuenti, ex sermone illius, qui per B. Clementem recitatur, attendite, ait enim: Et quid in omnibus peccatis adulterio grauius? secundum namque in penis obtinet locum: quoniam quidem primum habent illi qui aberrant a Deo, etiamsi sobrie uixerint. Propter quod uos, o presbyteri, Ecclesiam excolite, et adornate sponsam Christi ad pudicitiam. Sponsam autem dico omnem Ecclesie Christi congregationem:  que si pudica inuenta fuerit a sponso suo, ingentibus ab eo donis et muneribus honorabitur, et uos, uelut ministri sponse et amici sponsi, ingenti gaudio et letitia perfruemini. Si uero sponsa hec reperta fuerit commaculata peccatis, ipsa quidem tanquam indigna extrudetur a regalibus toris: uos autem penas dabitis, si forte per uestram negligentiam et desidiam obrepserit contagio seua peccati. Ecce audistis premium, studiosi; ecce audistis discrimen uestrum, inertes. His itaque decursis, sanctimoniam uestram hortamur, et per incomprehensibilem sanctam Trinitatem uos omnes pariter obsecramus, ut litteris uestris sine mora per legatos uestros idoneos directis nobis ueraciter indicetis, si secundum iuramentum prestitum coram misso  nostro, Lotharius cum Theutberga conuersetur, aut si ita illam tractat, quemadmodum rex legitime sibi coniunctam debet tractare reginam. Et qui sint illi qui nullo pacto a nobis dissidentes, adulteris nullum consentiunt prestare fauorem. Necnon et hanc epistolam nostram ostendatis, et excommunicationis Waldrade tenorem manifestum facere studeatis. Iam uero qui hec uestrum agere, et intimare que diximus postposuerit, ipse se obnoxium et fautorem adulterorum palam ostendet: et hoc nobis erit signum, eum tanto consensisse facinori, si obedire huic instituto nostro neglexerit, ac per hoc, tanquam conuentum a nobis et admonitum, ac salubri monimini satisfacere nolentem, sed per omnia nobis in obedientem, nostra seu totius Ecclesie hunc communione  constituimus esse remotum: in promptu uidelicet, secundum Apostolum, habentes omnem ulcisci inobedientiam . Sane cui personam dirigendi nulla facultas suppeditat, saltem scripta eamdem indicantia mittere minime paruipendat. A qua indulgentia uiridunensem antistitem non inconuenienter excipimus: quem omnino precipimus non solum litteras ad nos, uerum et personam de proprio clero mittere, sine qualibet mora uel excusatione, prorsus idoneam. Optamus sanctitatem uestram nunc et semper in Christo bene ualere. Data uIII Kalendas Februarias, indictione Xu.





CXLuIII. AD CAROLUM CALuUM REGEM.


Quod Theutberge iudicium Lotharius retractare, ac per monomachiam decernere uelle dicatur. Petit ut illam in regnum suum recipiat: tum ut epistolas dirigat, quas Lothario eidem, eiusque episcopis scribit.

NICOLAUS episcopus, seruus seruorum Dei, dilecto filio CAROLO glorioso regi.

Nunquam dolorem generat, sicut spes frustrata, nunquam eque mentem uulnerat, ut molestum nuntium ueniens insperatum. Sed quod dicimus aperiamus. Denique inter alios sancte Dei Ecclesie religiosos propugnatores, atque ueritatis strenuos defensores, neminem magis super Theutberge gloriose regine contritione sollicitum, neminem magis  ipsius incommoditatibus condoluisse, quam uestre pietatis affectum, recolimus. Adeo ut in uita fratris eius causam ipsius sedi apostolice retuleritis, et eam largitate munificentie uestre non pauco tempore sustentaueritis, nosque frequenter ad auxilium illius exhortari studueritis. Quocirca sedes apostolica tantam uestre caritatis circa eam intuens abundantiam, quoniam celeri exsecutione, pertinacia peruersitatis obstante, causam eius perficere non preualuit, uestre hanc, tanquam Deo contemplante, atque beato secum Petro apostolorum principe contradente, tuitioni seu clementi munitioni commisit. Nunc autem, sicut audiuimus, Lotharius rex aduersus eamdem Theutbergam rursus armatus, ut assensum quoque uestrum huic nefarie intentioni sue  copulare potuisset, federa uobiscum iniisse dicitur, et quodam regni sui collato monasterio, pro perdenda prefata Theutberga nutum sibi uestrum uniuisse, diffusa longe lateque fama protenditur. Quod si, ut multi ferunt, uerum est, uehementer exstitit dolendum et amarissime deplorandum; uidelicet ut a priori consilio pietatis nunc retro, quod absit, conuersi consilium detis impietatis, et qui hactenus fauorem prestabatis equitati, nunc assensum prebeatis iniquitati. O incomparabile detrimentum! O inenarrabile pii regis compassionis dispendium! Sed absit hoc a tanto principe, absit a fidelium cordibus de tanto Christi cultore tale quid facile credere, cum potius credendum est, eos qui Balaam imitantur merito reprehendere, qui contra eorum uitam, quibus  se similem fieri etiam moriendo poposcerat, consilium prebuit, et cum occasionem de auaritia reperit, illico oblitus est quidquid sibi de innocentia optauit . Sed quia de prebendo nequitie consensu uestro nondum ex toto credere patimur, restat ut ad exhortandos uos, quo circa iam fatam reginam pium ac inchoatum opus consummetis, interim calamum temperemus. Ecce enim ueritas dicit: Qui perseuerauerit usque in finem, hic saluus erit . Ecce de offerente iuge sacrificium beato Iob legitur: Sic faciebat Iob cunctis diebus . Quod B. papa Gregorius exponens ait: In sacrificio igitur sancta actio, in cunctis autem diebus sacrificii constantia actionis ostenditur. Sed his ita premissis, excellentiam uestram nolumus ignorare,  adeo Lotharium regem Theutbergam coniugem suam diuersis afflictionibus subdidisse, et innumeris pressuris contra prestita iuramenta subegisse, ut nobis coacta nunc scriberet, regia se uelle exui dignitate seu copula, et sola priuata uita fore contentam desiderare. Cui nos scripsimus non aliter hoc fieri posse, nisi eamdem uitam coniux eius Lotharius elegerit. uerum, sicut multorum relatu didicimus, ipse Lotharius conuentum celebrare disponit, et eamdem Theutbergam examini proprio in iudicio [al., et iudicio, HARD.] subiicere meditatur, et si quidem eam prestigiis falsitatis sue, uel argumentosis ambagibus potuerit exhibere, quasi non fuerit legitima uxor, uult etiam a se penitus sequestrare:  sin autem, uult eam tanquam propriam quidem uxorem admittere, sed deinde, tanquam mechata fuerit, insimulare, atque pro hoc hominem suum et hominem Theutberge ad monomachiam impellere, et si homo ipsius regine ceciderit, disponit hanc sine dilatione perimere. Que quantum sint omni uel diuine uel sanctorum Patrum legi contraria, magnitudo quidem prudentie uestre dignius iam aduertit. Sed et nos hinc aliquid strictim uolumus demonstrare, prius asserentes, quia de retroacta controuersa Theutberga non debet ulterius ad iteratam responsionem prouocari: quoniam quod bene semel diffinitum est, et interpositis iuramentis deliberatum, nulla debet iteratione, nisi fortassis ubi fuerit maior auctoritas, retractari. Deinde quia Ecclesie refugium querens, et ecclesiasticum iudicium  semper expetens, seculari non debet submitti iudicio. Post hec uero, cum nos ex utraque parte, id est, tam a Theutberga, quam a Lothario fuerimus prouocati iudices, nosque amborum controuersiam exsecuti simus, ad nullos alios conuenit super hoc negotio iudices conuolare: cum secundum sacros canones, a iudicibus, quos communis consensus elegerit, non liceat prouocare; et ubi concessa est prouocatio, non nisi ubi est maior auctoritas, liceat prouocare. Itaque cum non sit apostolice sedis auctoritate, que amborum negotium exsecuta est, usquam maior auctoritas, nescimus si alicui liceat de eius iudicare iudicio, uel eius retractare sententiam. Siquidem iuxta quod ecclesiastica lex et mos antiquitus obseruatus indicat, ad illam quidem prouocatum,  et aliorum ipsam dissoluisse iudicium nouimus: ab ipsa uero prouocatum, uel sententiam eius quosquam uiolasse non nouimus. Illud uero, quod Lotharius Theutbergam de adulterio criminatur, quis non uideat dolo esse plenum et omni iniquitate? Denique si uxor eius, ut ipse iactat, non est, quid pertinet ad eum de adulterio illi calumniam texere, cum nec mecari potuerit, si alicuius uxor non exstitit? Porro de adulterio si a Lothario accusatur, et, si conuicta fuerit, ultio preparatur, necesse est ut fateatur uxorem. Quid ergo incassum laborat, anxiatur, et quod sua non fuerit uxor, quibuscunque modis et qualibuscunque argumentis satagit inuenire? Necesse, inquam, est, ut ante omnem  controuersiam uxorem confiteatur, si hanc ut mechatam impetendam existimat. Sed de hoc illa coram missi nostri presentia purgare se uoluit, sed ipse non annuit. Monomachiam uero in legem assumi, nusquam preceptum fuisse reperimus: quam [edit. Rom., quia] licet quosdam iniisse legerimus, sicut sanctum Dauid et Goliam sacra prodit historia , nusquam tamen ut pro lege teneatur, alicubi diuina sancit auctoritas, cum hoc et huiusmodi sectantes Deum solummodo tentare uideantur. His ita prelibatis, dilectionem uestram obnixe deposcimus, ut cura et sollicitudo, atque omne omnino studium, seu auxilium, quod circa eamdem feminam semper feruidum habuistis, nullo tempore  frigescat, imo nullo pacto tepescat; sed potius, quantum uires celitus collate ministrant, nullatenus ei nocere quocunque gemina [forte, genuina, HARD.] caritas uestra permittat ingenio, ne, si forte quidquam lesionis inciderit, ipsi pro illa in terribili diuino iudicio cogamini reddere rationem; cuius nos, tanquam Deo, sicuti prediximus, contemplante, illam uice principis apostolorum, cuius presidium asciuit, saluandam tuitioni commisimus. Ad extremum uero, et quando iam nulla securitas, et immunitatis eius, quod gementes dicimus, inueniri poterit remedium, atque imminens sibi certissimo preuidetur interitus, recipite illam ad uos, et quousque de ea quod Dominus reuelauerit ordinetur, in regno uestro fouete, ac ei solita pietatis uestre beneficia  ministrate: et ita demum, si quid illi obiicitur, auctoritate nostra preueniente, ipsius emuli prosequantur. Sed notate quoniam tunc hec fieri permittimus, cum a prudentia uestra, uel eorum qui nobiscum sapiunt, nulla spes salutis Theutberge remanere prescitur. Preterea siue de coniugii federe, siue de adulterii crimine iudicium sit agitandum, nulla ratio patitur Theutbergam cum Lothario posse legalem inire conflictum, uel legitimum controuersie subire certamen, nisi prius ad tempus fuerit sue potestati reddita, et consanguineis propriis libere sociata. Inter quos etiam locus prouidendus est, in quo nulla sit uis multitudinis formidanda, et non sit difficile testes producere, uel ceteras personas, que tam a sanctis canonibus, quam a uenerandis  Romanis legibus, in huiusmodi controuersiis requiruntur. uerum hec non ut fiant dicimus, que sine decreto uel ordinatione nostra fieri non posse supra docuimus: sed ut ostendamus quem legum conflictum Lotharius congredi posse autumat, cum personam, quam in suis penetralibus quotidie fatigat, quotidie conterit, quando uult ad iudicium educit, quando uult ad claustra reducit, et cum educta fuerit, nisi ea profiteatur que ipse preceperat, quis est qui dicere possit quantis malis introducta submittitur? Proprie igitur libertati committi, et ab omni oppressione ac potestate ipsius, cum quo initur conflictus, oportet liberari, atque in suis licenter uti, et suspectas personas conuenit declinare, que se ab obiectis ostendere cupit immunem.  Sed iam ut, fili carissime, epistole finem ponamus, semper uos illud quod de bene operante beato Iob supra commemorauimus, recolere, semper in causa sepedicte regine habere pre oculis admonemus: quia frustra laudabile quid geritur, si cunctis diebus quibus uiuit, hoc non exsequitur operator: atque incassum in stadio currit, qui antequam ad designatum perueniat locum succumbit. Scriptum quippe est: ue qui perdiderunt sustinentiam . uos autem sic currite, ut comprehendatis . Que preterea de Waldrada mecha et excommunicata decreuerimus, uos non latet. Que uero, quoniam nobis non annuentibus in Galliam habitatura repedauit, super ea episcopis regni Lotharii  scripserimus, in epistola quam eis misimus, potestis agnoscere: cuiusque transcriptum exemplar uenerandis antistitibus in regno uestro Ecclesiam Dei gubernantibus uestra tribui gloria faciat. Preterea rogamus, ut uestra sublimitas sine omni dilatione presentem, crebro dicti regis Lotharii nomine titulatam, per fidelem ac prudentem uirum eidem destinare maturet epistolam, cuius exemplar ecce dilectioni uestre transmisimus. Idipsum etiam uos de illa rogamus agere, quam presulibus eius regni transmisimus. Sed sciendum est quoniam quidam timoris aut fauoris causa nostram suscipere paruipendunt epistolam: quidam uero suscipiunt quidem, sed palam demonstrare formidant; uel etiam Lothario placere uolentes, hanc aliorum uisione perniciosissime  priuant. Quapropter obnixe precamur ut per talem eamdem epistolam nostram uirum iam designatis antistitibus uestra sapientia mittat, qui prudenter incedens, nullum prorsus eorum pretereat, cui hanc non tradidisse quocunque modo clarescat. Quo caute ac indifferenter acto, qui hanc susceperit, uel non susceperit, per caritatis uestre legatum uel litteras protinus ac certissime, sed pleniter nobis poscimus intimari. Nam licet omnes arguendi sint ob nimie soporem desidie, multo tamen illi seuerius increpandi uel percutiendi consistunt, qui toties etiam a nobis moti excitari pestifero torporis somno depressi refugiunt. Sed priusquam ueraciter hos agnoscamus, nichil de his definitiuum deliberare prorsus absentia, seu potius ignorantia, iustitia dictante,  permittit. Optamus gloriam uestram in Christo nunc et semper bene ualere, dilectissime fili. Data uIII Kalendas Februarias, indictione Xu.





CXLIX. AD LOTHARIUM REGEM. Quod Theutberga tedio afflictionum contra se ipsam scribat; ceterum dissolui eius coniugium non posse, nisi Lotharius celibem quoque uitam spondeat.

LOTHARIO glorioso [edit. Rom., gloriosissimo] regi.

Audito, reuertente misso nostro, correctionis tue ut ita dicamus initio, gratias Deo condignas egimus, et ut tibi quoque grates competibiles referremus,  animum preparauimus. Sed, heu! aduersa nuntia uenientia huius intentionis nostre proposito celeriter obuiarunt. Quapropter compulsi sumus mutare uocem, et qui ad gratiarum actiones os aperire disposueramus, in luctus et increpationes adhuc officium lingue coacti dirigimus. Siquidem epistolam nunc suggestionis Theutberge gloriose regine missam, deferentibus legatis eius, suscepimus, quam nichil intimare reperimus litteris, nisi quod illi asserere uidebantur uerbis. uerum in utroque obstupefacti pariter et mirati sumus: atque tam repente styli et petitionis mutate sensus perpendentes, nichil tale illam nobis intimasse quoque [al., quoquo, HARD.] tempore recoluimus. Siquidem cum ad relationem  omnium pene, qui ex Gallicanis et Germanicis regionibus Romam orationis gratia ueniunt, uel multorum illic degentium, oculos mentis inflectimus, plurimum distare conspicimus, quod ipsa nunc duntaxat significat, et quod hi omnes quotidie propemodum uerbis et apicibus innuunt: quippe quam inremotam cuncti afflictionem, ac intolerabilem pressuram, nimiamque uiolentiam pati testantur, quamuis illa contra, sponte ac libenter a regia dignitate exuisse uelle ac optare fateatur et copula. Que illi quidem aliter, hec uero aliter prosequi cernitur, ita ut omnium assertionibus legaliter a te admissa, inique deinde accusata, posthac iudicio, quo tibi et omnibus subiectis tuis, necnon et episcopis placuit, euidenter purificata, deinde secundo repulsa,  postremo monitis et decreto nostro, pariter et hortatu filii nostri excellentis Augusti, iure recepta dicatur. Ipsa autem his omnibus contraria nunc effecta, et sue ipsius oblita profectionis, nescimus que friuola fateatur: que uidelicet nolumus exaggerare, quia nolumus superuacue laborare. Didicimus tamen multorum relatu ac multis indiciis, te ad imitationem eorum conuersum de quibus apostolorum princeps dicit: Si enim refugientes coinquinationes mundi in cognitionem Domini nostri et Saluatoris Iesu Christi, his rursus impliciti superantur, facta sunt eis posteriora deteriora prioribus. Melius enim erat illis non cognoscere uiam iustitie, quam post agnitionem retrorsum reuerti ab eo, quod illis traditum est sancto mandato. Contingit enim illis illud  ueri prouerbii, canis reuersus ad suum uomitum, et sus lota in uolutabro luti. Didicimus, inquam, te, qui prolixo tempore in scelere permanens, Ecclesie Dei non modicum nocuisti, nocere adhuc, et qui in sordibus eras, sordescere adhuc. Et certe in reuersione legati nostri te correptum audientes, ultra quam dici ualeat exsultauimus, et omnipotenti Domino gratias immensas retulimus: putantes uidelicet, de apprehensis a te honestis moribus, tandem aliquando fragrantiam in odorem suauitatis ad Dominum dirigi, non fetorem de iterate nequitie tue colluuione per mundum ultra dispergi. Sed heu! e contrario, pro suaui odore fetor, non in quo currendum sit, sed qui tota uelocitate fugiendus existat, ecce hac illacque diffunditur. Siquidem, ut opinamur, tibi non  sufficit solum adulterium perpetrasse, nisi apponas ut etiam animas hominum periurii laqueis irretitas in extremum demergas interitum. Sed quid mirum, si paucorum animabus per periurium exitium acquisisti, quando in tanta sublimitate positus, per exemplum tue mechie tot hominum millia in perditionis chaos precipitaueris? Nam maiora facit crimina sublimitas dignitatum. Illud autem, quod prenominata regina quasi Waldrade testimonium perhibet, dicens eam fuisse tuam uxorem legitimam, aut inuita, aut frustra conatur adstruere: quandoquidem illius nullo prorsus hinc testimonio quis indigeat. Cum magis nos ita sentiamus quod iustum, et ita intelligamus quod equum est, ut etiam Theutberga  mortua, tu nullis legibus, nullis regulis unquam Waldradam in uxorem possis aut permittaris assumere. Utrum ergo Waldrada legitima tua fuerit aliquando coniux, Ecclesia Dei satisfactione Theutberge non eget. Unum tamen scimus, quoniam nec nos, nec eadem sancta Ecclesia, auctore Deo, qui adulteros iudicabit, te, si Waldradam quandocunque resumpseris, etiam Theutberga decedente, dimittet modis omnibus impunitum. Illud uero quod dicit Romam se uelle uenire, nobisque passiones et quedam secreta sui pectoris reserare, fieri non conuenit: quoniam et securitas itineris, quam pretendit, nulla est; et quandiu Waldrada ita tibi iuxta posita est, diaboli uersutia non abesse conuincitur. Dum enim Theutberga discedit, Waldrada incunctanter accedit:  nimirum quia dum lex repellitur, preuaricatio confestim inducitur. Ceterum quis ignorat Theutbergam hec contra se multis pressuris subactam deponere, ac innumeris malis attritam, imo mortis periculum formidantem, quod solo Deo custode frequenter euasit, asserere? Cum etiam, ut prediximus, pene omnes religiosi et clari uiri Galliarum et Germanie hec ita se habere relatione testentur; adeo ut hec eam, que nunc scripsit, nobis scripturam fore ante multum temporis prescierimus. uerum nos talem confessionem eius, quam non uoluntas sed uis extorsit, nequaquam pro confessione recipimus. Quamobrem quisquis contra Theutbergam agit, non solum Ecclesiam Dei grauiter ledit, uerum etiam sedem apostolicam, cuius iudicium non licet  retractare, uehementer aduersus se commouere conuincitur, quoniam illa ex utraque parte prouocata, id est tam a te quam a Theutberga, cuius uestri negotii exsecutrix [Edit. Rom., interpretrix] et interemptrix effecta est. Iam uero si eadem Theutberga Romam uenire disponit, et licentiam a te, coniuge uidelicet suo, proficiscendi adepta fuerit, securitas est ei prorsus certissima tribuenda, qua freta nusquam metuat se per hominem aliquid incidere lesionis. Quod omnino non prouenire poterit nisi Waldrada Romam prius mittatur, et de ea quod conueniens sit diffiniatur: et ita demum talis immunitatis certitudo subsequatur, ut sepedicta Theutberga nec ueniens, nec commorans, nec rediens, aliquod patiatur incommodum. Quod si minime pro repellenda a te sinistra suspicione  promiseris agere, cessandum est, ne talibus fraudis insidiis acquiescamus, omnimodis precauendum. Tuque summo studio prefatam Theutbergam coniugem tuam tanquam propriam carnem fouere ac diligere procurato, et ne illam separari a te ullo pacto consentias, uigilanter attende. Unde si uult a te discedere, corripe, imo corrige eam, et a tali intentione per omnia satage reuocare. Iam uero si amore pudicitie separationem querit, et coniugalis connubii solutionem efflagitat, certum est, Apostolo predicante, quoniam mulier sui corporis potestatem non habet, sed uir. uerum si et ipse pudicitiam sectatus religionis obtentu copulam dissoluere uis, tantum ne simultate fiat, concedimus. Nam licet scriptum  sit, Quod Deus coniunxit, homo non separet, Deus tamen et non homo separat, quando diuini amoris intuitu, ex consensu utriusque coniugis matrimonia dissoluuntur. Si ergo hoc modo uis, nos grato permittimus animo, celeremque prebemus assensum. Aliter autem fieri mutuam uestram separationem prohibemus: siquidem scriptum legimus: Erunt duo in carne una. Quod diuus Gregorius exponit dicens: Si igitur uir et uxor una caro sunt, et religionis causa uir dimittit uxorem, uel mulier uirum in hoc mundo remanentem, uel fortasse ad illicita migrantem, que est ista conuersio, in qua una eademque caro, et ex parte transit ad continentiam, et ex parte remanet in pollutione? Si uero utrisque conueniat continentem uitam ducere, hoc quis audeat  accusare? quando certum est quod omnipotens Dominus, qui minora concessit, maiora non prohibuit. Porro si sterilitas accusatur, cogita Saram nonagenariam, Annam quoque simul et Elisabeth: quam tamen sterilitatem fortasse non facit infecunditas, sed iniquitas. De aliis postremo uitiis, audi quid celestis bibliothece cultor dicat Hieronymus: Graue, inquit, pondus uxorum est, si, excepta causa fornicationis, eas dimittere non licet. Quid enim si temulenta fuerit, si iracunda, si malis moribus, si luxuriosa, si gulosa, si uaga, si iurgatrix et maledica, tenenda erit istiusmodi? uolumus, nolumus, sustinenda est. Cum enim essemus liberi, uoluntate nos subiecimus seruituti, et reuera, ut uerbis utamur Apostoli, alligatus es uxori? noli querere solutionem.  Ergo, gloriosissime rex, esto propria contentus uxore, et preter illius, alterius unquam ne queras consortium. Et certe, quantum humanus inuenire sufficit intellectus, eadem crebro memorata mulier non solum insons sepe comprobata est, uerum et Ecclesie auxilium, atque iudicium prouocasse dignoscitur. Insuper et sancti apostolorum principis Petri presidium expetiuit. Unde sedes apostolica causam uestram per ipsam cepit discutere, et quidquid questionis emersisset, speciali iudicio suo reseruare proposuit. Qua de re non putamus te in tantam tui perniciem deuoluendum, ut contra nostras diffinitiones, uel aduersus crebro dictam feminam, beati Petri confugio prorsus innixam, agere quocunque modo consentias: cum tibi potius, et regno  tuo, quam Theutberge, si ad hoc tam immane piaculum dilapsus fueris, acquiras omnino dispendium. Igitur consilium nostrum accipe, et monita nostra tanquam affectuosi patris amplectere, atque ab omni prauitate mentem, linguam, corpusque refrena, precipue Waldrade pellicis tue, et dudum a te repudiate, communionem declinans, et eius consortium perpetue obliuioni contradens. Excommunicata est enim, et usque ad presentiam nostram, ab omni Christianorum contubernio sequestrata, sicut totus iam nouit Occidens, et iam iamque quoque per missos nostros minime cum plagis ceteris Oriens ignorabit. Quamobrem cauendum est, ne cum ea pari mucrone percellaris sententie, ac pro unius  mulieris passione, et ad sulfureos fetores, et breuissimi temporis desiderio, uinctus et obligatus ad perenne traharis exitium. Deterius quippe in populis prelati delinquunt: ac per hoc ipsi crudelius quam ceteri puniuntur. Sed ut manifestius uera nos dicere scias, beatum papam Gregorium audi, qui ait: Scire etenim prelati debent, quia si peruersa unquam perpetrant, tot mortibus digni sunt, quot ad subditos suos perditionis exempla transmittunt. Unde necesse est ut tanto se cautius a culpa custodiant, quanto per praua que faciunt non soli moriuntur. Hec autem nos tibi nunc scripsisse, et quasi inter nos et te uerba nostra excessus tuos corripientia discurrisse sufficiat. Ceterum precaue nequando nobis, secundum Domini  preceptum, duos aut tres testes adhibeamus: imo uero, ne hoc Ecclesie sancte dicamus, et, quod non optamus, de cetero fias cunctis sicut ethnicus et publicanus.

Porro excellentiam uestram hortamur, ut hoc exemplar epistole ad Lotharium misse, quousque illum nostris monitis obedire perfecte cognoueritis, apud uos, nemine alio sciente, retineatis. Si autem sue obstinationi non cesserit, et que ei ad presens dirigimus, perficere distulerit, uel si Theutbergam reginam debito honore non retinuerit, uestra ad omnium notitiam, que de eo statuimus, faciat uenire sublimitas, et iuxta nostre censure modum ad gloriam uestram transmissum huc illucque dispergat.





CL. AD LUDOuICUM REGEM GERMANIAE. Ut Lotharium ad diligendam Theutbergam excitare pergat, et Ingeltrudem ad Bosonem maritum redire compellat.
[Apud Mansi, ibid.]


NICOLAUS episcopus, seruus seruorum Dei, dilecto filio LUDOuICO glorioso regi.

Precamur amabilem dilectionem uestram ut regem Lotharium monere nullo pacto desistatis ut debitam dilectionem Theutberge regine uxori sue semper impendat: nec sibi blandiatur, quasi studeat eam cogere ut aliquod sibi crimen impingat, et per hoc ualeat illam a suo consortio sequestrare:  quoniam hoc nec ipse legaliter agere preualet, nec nos talibus prestigiis, et tam fraudulente calliditati locum dare permittimus. Sed etiamsi abundante iniquitate, qualibet astutia, potius autem uiolentia, tale quid machinari potuisset, Waldradam ei mecham, cuius immundo desiderio ad ista intendit, anhelat, et peruenire dementer affectat, nullus coniugali federe permitteret sociari, nisi forte quis omnium legum, nisi cunctarum regularum temerator et infractor inueniri uoluisset. Agite igitur circa eum benigne, et quoniam filius germani uestri est, tanquam os uestrum et carnem monere, increpare, imo uero etiam seuerius, corripere, quin et quoquo modo corrigere studeatis, mentis scilicet eius salutem  magis quam corporis anhelantes. Postremo, fili carissime, non uos latere credimus, quot et quantos labores pro refuga illa Bosonis uxore sepe pertulimus, et quoties eam, ut ad iustitie tramitem remearet, salubriter admonuerimus: et qualiter etiam non resipiscentem, sed nequitia sua pertinaciter persistentem, gladio anathematis percusserimus. Que nec percussa doluit, nec attrita uoluit recipere disciplinam. uir autem eius, innocens uidelicet, in eius absentia hinc inde labore non modico fatigatur, quoniam nec ipsi reconciliari absenti preualet, nec alterius illa uiuente consortium ei coniugale conceditur. Qua de re quoniam improbitatem et insolentiam eiusdem uiri continuam patimur, uolentis scilicet ardenter ad secundum, imo  ad illicitum conuolare connubium, obnixe dilectionem uestram deposcimus, ut pro reuocanda ea omne studium pro Dei amore sumatis, quinimo et eamdem perditam ac sepe damnatam feminam lucrari Domino ualeatis, ita ut si monitis prouocata uiam sue salutis non arripit, saltem pressuris per uestram industriam angustata resipiscat: et que ad Dominicam cenam sponte intrare noluit, dum tantum intret, uel compellatur inuita. Nam forte de huiusmodi Dominus per prophetam dicit: Ecce ego sepiam uiam tuam spinis, et sepiam eam maceria, et semitas suas non inueniet, et sequetur amatores suos, et non apprehendet eos: queret et non inueniet eos, et dicet: uadam et reuertar ad uirum meum priorem, quia bene mihi erat tunc magis quam nunc .  Quod uenerandum oraculum si tropice disseratur, non paruam utilitatem generat. uerum nunc breuiter dicendum est, quoniam si eadem femina, sicut nec debet, nullius communione frueretur, et non exquisitis uoluptatibus potiretur, si denique uias suas spinis septas pateretur, si in terrenis desideriis de impossibilitate lassaretur, iam Deum profecto ad mentem reduceret, et ad amorem uiri proprii uel inuita rediret. Sic ergo peruicax illa et impenitens anima, que diu est adultera, conata persistere, sic fortasse, si tamen necessitas ei per uos rerum interim titulatarum imponeretur, fidelis iam decerneret esse coniux, que merito ac ueraciter deinde dicere posset: Reuertar ad uirum meum priorem, quia bene erat mihi tunc magis quam nunc. Optamus gloriam  uestram bene ualere, dilectissime fili. Data Nonis Martii, indictione Xu.





CLI. AD ADONEM uIENNENSEM ARCHIEPISCOPUM. Confirmatur auctoritate pontificia uetus priuilegium metropoleos uiennensis.
[Apud Mansi, ibid.]

NICOLAUS episcopus, seruus seruorum Dei, reuerentissimo  et sanctissimo confratri nostro ADONI archiepiscopo decretum perpetuum uiennensi Ecclesie.

Quod reuerenter petiit sanctitas tua a sede apostolica, et humiliter expostulauit, ut priuilegium antiquum a patribus et predecessoribus nostris uiennensi sacre sedi concessum renouaremus, auctoritas huius sancte sedis, quia digna res petebatur, non abnuit. Sicut ergo ab antecessoribus nostris, beatissimo scilicet Leone et a reliquis pene ad nostra tempora, tuis antecessoribus prestitum est largitione apostolica, ut iuri uiennensis Ecclesie quatuor ciuitates uel oppida, Gratianopolis scilicet, ualentia, Genaua, Darentasia, perpetue subiecte manerent, ita modo noster presulatus futuris temporibus  firmum et inconuulsum durare presenti decreto constituit, et ut ad potestatem et dispositionem uiennensis metropolis pertineant immobiliter definiuit. Neque tamen propterea Darentasiensis Ecclesia si aliquod munus priuilegii illi concessum est perdet, quia nec hoc modo uiennensis archiepiscopus et primas ipsius a nostra auctoritate postulauit, ut iisdem in tribus oppidis uel ciuitatibus que nunc addite et commisse uidentur non ordinaret, et episcopos eorum ad se, cum opportunum uideret, non aduocaret. Sed ut sub iure uiennensis Ecclesie ita se positum semper sciat, ut per dispositionem ipsius hec omnia ecclesiastice agat, et ad synodum eiusdem archiepiscopi et primatis uocatus pariter cum eisdem ipsis sibi concessis occurrat; et, quantum ad  generalem obseruationem attinet, nichil preter auctoritatem uiennensis presulis definire presumat: sitque humiliter, sicut a sancte recordationis predecessoribus nostris salubre firmatum et statutum est, uiennensi Ecclesie ita suppositus, ut postmodum liberius dignitatem suam a nobis sibi concessam habere et tenere preualeat; ne forte si aliter fecerit aut presumpserit, non solum aliqua sibi concessa amittat, sed etiam propter transgressionem et inobedientiam durius damnatus in futurum humilietur. Data Idus Iun., indictione Xu.





CLII. AD HINCMARUM ET CAETEROS EPISCOPOS IN REGNO CAROLI CONSTITUTOS. Exponit causas odii et inuidie Grecorum aduersus Ecclesiam Latinam: mittit illorum obiectiones, ut eas refellant, et que contra illos inuenerint, in Urbem transmittant.
[Apud Mansi, ibid.]


NICOLAUS episcopus, seruus seruorum Dei,reuerentissimis et sanctissimis HINCMARO et ceteris confratribus nostris archiepiscopis et episcopis in regno Caroli gloriosi regis ecclesias constitutas regentibus.

[a 2Kb] Omnium nos portare onera qui grauantur, imo  hec in nobis portare beatissimum Petrum, qui nos administrationis sue protegit ac tuetur heredes, fraternitas uestra liquido nouit. uerumtamen inter alia que nos immensis laboribus inserunt, illa nos precipue commouere uidentur, que nobis, imo uniuerse occidue parti, a Grecorum imperatoribus, Michele scilicet et Basilio, et ab his qui sibi parent, nequiter ingeruntur. Hi enim odio et inuidia contra nos inflammati, que inferius annotabimus, nobis quasi crimina hereseos impingere moliuntur. Odio quidem, quia Photii adulteri et inuasoris Ecclesie Constantinopolitane atque neophyti, a depositis et anathematizatis factam promotionem non solum non approbauimus, sed et damnauimus: fratris scilicet et comministri nostri Ignatii eiusdem ecclesie  patriarche deiectionem, utpote a subiectis, et ab imperiali potentia factam, nullo suscipientes assensu. Inuidia uero, quia regem Bulgarum Michelem nomine, cum gente sua, Christi fide suscepta, a sede beati Petri institutores et doctrinam expetiuisse audierunt. uolentes quippe, nimiumque anhelantes, eosdem Bulgares a beati Petri subiectione subducere, suosque imperio sub pretextu Christiane religionis callide subiugare, talia de sancta Romana Ecclesia non habente maculam, aut rugam, aut aliquid huiusmodi, predicant, quatenus illi, utpote adhuc in fide rudes, hec audientes, nos quasi noxios, et diuersarum hereseon squaloribus respersos, uitent, declinent, atque penitus deserant. Denique cum clamor malorum, que in Constantinopolitana Ecclesia, tam  per eosdem principes, quam per eos qui illis siue metu, siue affectu ad uotum parent, multiplicatus et consummatus esset, nostrisque auribus increscens, immensum cordi super tanta nequitia dolorem incuteret, etiam ipsis petentibus et obnixe precantibus, ad hanc inquirendam et nobis referendam missos nostros, Rhadoaldum scilicet et Zacariam, tunc episcopos, Constantinopolim destinauimus, qui illuc peruenientes, patriarcham Ignatium damnando, et Photium communione sua firmando, contra interdictum nostrum factioni consensere Grecorum. Cum autem patrato nefando scelere Romam reuersi fuissent, missus est etiam ab imperatore Michele cum ipsis ad nos proprius legatus, nomine Leo a Secretis. In quorum aduentu cognoscentes tam prefatum Ignatium  iniuste depositum, quam Photium mechum irregulariter in sede Constantinopolitana firmatum, molestissime tulimus, scribentesque nostram summe auctoritatis epistolam, eidem Leoni a Secretis imperatori per indictionem decimam hanc deferendam contulimus. Per quam uidelicet nos nec illam damnationem, nec talem promotionem, utpote utramque inique patratam, admissuros fore prediximus,  et ratione competenti firmauimus. Deinde bis facto concilio, et lectis profanis gestis, que predictus Leo a Secretis detulerat, ubi putate depositionis fratris et cepiscopi nostri Ignatii tenor continebatur, inuenti sunt iidem missi nostri tam in damnatione Ignatii, quam in communione Photii, omnino culpabiles. Unde nos ecclesiam nostram sine omni uolentes macula, sicut semper, subsistere, ne uidelicet in ea, illis impunitis remanentibus, uel tenuis subsannandi oriretur occasio, aut nos eorum prauitati consensisse uideremur, utrumque damnauimus, et excommunicationi submisimus: damnationem uero Ignatii, uel promotionem Photii, penitus respuimus et condemnauimus. Reuerso autem Leone a Secretis Constantinopolim, Michel imperator comperiens per epistolam  nostram, quam per ipsum transmisimus, quod nec depositionem Ignatii, nec promotionem Photii suscepissemus; mox quemdam legatum suum, nomine Michelem, protospatharium, cum epistola iniuriis plena ad nos direxit, et ut sententiam nostram ad uotum ipsius commutaremus, uehementer hortatus est. At nos iniurias quidem nostras non curantes, licet circa Ecclesie iniurias non tacuissemus, scripsimus epistolam nostram, et hanc per indictionem quartamdecimam prefato imperatori per iam nominatum Michelem protospatharium legatum suum direximus, tam uidelicet a nostra ecclesia falsas obiectiones repellere cupientes, quam ipsum imperatorem cum sequacibus suis super hoc negotio ad rectum iustitie perducere tramitem anhelantes. Sed  ut plenius hec tam ipsi imperatori, quam aliis fidelibus intimari potuissent, conuocatis quibusdam e uicinis locis fratribus et cepiscopis nostris, de his quod nobis canonice uisum est, predecessorum nostrorum secuti uestigia, decreuimus et ordinauimus, quod etiam sanctitati uestre post modicum, Deo fauente, plenius intimare disponimus. Quo rite sicut arbitramur ordinato, querere cepimus opportunitatem, qua freti missos apostolice sedis etiam adhuc Constantinopolim cum exhortatoriis epistolis destinaremus: qui et pro salute ipsorum competentibus eos monitis edificarent, et que fuerit de illis apostolice sedis prolata sententia, manifeste denuntiarent: iuxta quod et magna synodus Nicena , de his qui abiiciuntur sanxisse dignoscitur. uidebatur  enim nobis iter nauale satis difficile, et propter eorumdem Grecorum expertas insidias ualde cauendum. Cum his itaque anxietatibus undique coarctaremur, et ingentibus premeretur angustiis, ecce subito legati iam fati regis Bulgarum nobis adesse nuntiantur. Unde, quis est qui dicere possit, quanto gaudio, uel quanta exsultatione simus repleti? eo quod et eorum salubrem conuersionem per diuitias bonitatis  Dei cognouimus; et quia illos doctrinam beati Petri apostoli, seu sedis eius, exquisisse comperimus, qui, licet longe positi corpore, nobis tamen facti sunt fide presentes: sed et quia per eorum regnum facilem ac terrenum missis nostris ad terram Grecorum accessum patere perspeximus. Ordinatis igitur tam que Bulgarum gentis congrua fidei rudimentis agnouimus, quam que Constantinopolim mittere disposuerimus, missos quoque nostros cum legatis iam nominati regis per ipsius transituros regionem direximus. Quos imperatores Grecorum non solum recipere minime consenserunt, uerum etiam uehementer aduersus Bulgares animos commouerunt, eo quod per suam eos terram transire permiserint: nichil aliud procul dubio innuentes, nisi quod eos, si per sibi subiectas regiones  transissent, illis periculis traderent, quibus prefate urbis heretici principes sepe sedis apostolice legatos, pro causa fidei uel correctionis ecclesiastice destinatos, tradidisse leguntur. Preterea cum Bulgarum rege demorantibus, et ad urbem Constantinopolitanam eisdem nostris accedere missis conantibus, iidem imperatores epistolam suam ipsi regi Bulgarum transmisere: quam ille accipiens nobis per legatos nostros deferri deuota mente decreuit. Accipientibus itaque nobis, et perscrutantibus eamdem cum aliis scriptis epistolam, non hanc sepe memorati principes dictantes, nisi in lacu blasphemie tinxisse calamum, et luto erroris usi pro atramento fuisse procul dubio patuere. Conantur enim tam nostram specialiter, quam omnem generaliter,  que lingua Latina utitur, Ecclesiam reprehendere, quod ieiunamus in sabbatis, quod Spiritum sanctum ex Patre Filioque procedere dicamus cum ipsi hunc tantum ex Patre procedere fateantur. Dicunt preterea nos abominari nuptias, quia presbyteros sortiri coniuges prohibemus; et insimulare tentant, quoniam eosdem presbyteros chrismate linire baptizatorum frontes inhibemus: quod tamen chrisma non ex aqua fluminis conficere fallaciter arbitrantur. Reprehendere nichilominus moliuntur, eo quod octo hebdomadibus ante Pascha a carnium, et septem hebdomadibus a casei et ouorum esu more suo non cessamus. Mentiuntur quoque nos, sicuti per alia ipsorum conscripta indicatur, agnum in pascha, more Iudeorum, super altare pariter cum  Dominico corpore benedicere et offerre. Quin et eprehendere satagunt, quia penes nos clerici barbas radere suas non abnuunt, et quia diaconus non suscepto presbyteratus officio apud nos episcopus ordinatur; cum ipsi etiam illum, quem patriarcham suum nominant, ex laico subito tonsuratum ac monachum factum, saltu ad episcopatus apicem imperiali fauore ac brachio prouehere, ut ipsi putant, minime formidauerint. Et adhuc, quod est grauius et insanius, a missis nostris, contra omnem regulam, et preter omnem consuetudinem, libellum fidei, si se ab illis recipi uellent, exigere moliebantur, in quo tam ista capitula, quam ea tenentes anathematizarent: necnon et epistolas canonicas ab his ei,  quem suum ecumenicum patriarcham appellant, dandas improbe requirebant. In his igitur, explosis ceteris curis, uos, fratres, summopere conuenit desudare: et quia communia sunt hec opprobria, que uniuersali Ecclesie, in ea duntaxat parte que Latina uti dignoscitur lingua, sicut pretulimus, ingeruntur, communiter omnes, qui diuino sacerdotio illustrari uidemini, decertare debetis, quo paterne traditiones tante derogationi non pateant: sed que praui quique consueta contentione tam mentientes quam errantes maculare gestiunt, manu communis defensionis ab omni neuo blasphemie funditus eruantur. Ridiculum est enim, et satis abominabile dedecus, ut temporibus nostris uel falso insimulari sanctam Dei Ecclesiam permittamus, uel eas traditiones  quas antiquitus a patribus nostris suscepimus, pro libitu semper errantium infringi patiamur. Quapropter necesse est ut eorum conatibus resistamus, et falsis illorum iaculis ueritatis clypeum opponamus. Quod nos quidem, opitulante superna potentia, prout ualemus, agere non omittemus: nec, cum opportunitas celitus datur, contra illos pro Ecclesia Christi tacebimus. Sed magnopere conuenit, ut et uestra quoque fraternitas, morem secuta maiorum, concertans nobis et unanimiter collaborans in talibus inueniatur. Siquidem, nisi mente recessit, nunquam Hesperie regiones  a sede B. Petri in huiuscemodi questionibus dissonantes inuente sunt. Unde unusquisque uestrum qui metropolitana  iura sortitus est, iunctis sibi fratribus et cepiscopis suis qui sub se sunt, de his diligentem curam suscipiat, et quid inuidis eorum detractionibus opponi necesse sit, rimari studeat, et inuenire summopere gestiat, atque inuentum nobis ocius transmittere minime paruipendat: quatenus id nos quoque aduersus eorum uesaniam cum ceteris assertionibus nostris deinde mittere ualeamus. Nihil enim in nobis tam uisibilis quam inuisibilis hostis, sicut concordiam, exhorrescit. Ideoque mutuo studia nostra prouocemus, et contra communes hostes, non quasi hac uel illac palantes, sed tanquam castrorum acies ordinati reperiamur. Sicque fit, ut dum nos uestram unanimitatem ad communem incitamus conflictum, et uos nostris certaminibus interestis, ut et nos  uestram sanctimoniam debito mentis affectu diligere fraterneque uenerari cernamur, et uos in nullo a capite, id est a sede Petri, dissidere noscamini. Quanto autem liuore, quantaque uecordia, iam designati, Grecorum principes, eorumque satellites, aduersus nos, pro eo quod suis noluimus parere illicitis animositatibus, armati sint, in eo manifeste datur intelligi quod aut falsa sunt que nobis impingere moliuntur, aut certe iam a prisco tempore sine cuiusquam contradictione in Ecclesia Romana, imo in tota occidentali parte, hactenus custodita: et cum floruerint etiam apud ipsos magni doctores Ecclesie, nullus tamen eorum de his reprehensionem fecit, nisi hi qui non zelo iustitie feruidi, sed zelo  inuidie perculsi, Ecclesie lacerare traditiones anhelant. Precipue cum de ieiunio sabbati tempore S. Siluestri confessoris Christi sit satis discussum et disputatum, atque ut celebraretur per omnia definitum, nullusque post hec ausu temerario contra illud statutum uenire, aut saltem mutire presumpserit: cum potius e diuerso sedis apostolice institutio, et Ecclesie Romane sequens obseruantia, eiusdem salutiferi constituti exsecutrix fuisse hucusque reperiatur. Preterea de processione Spiritus sancti quis nesciat illustres uiros et precipue Latinos, nonnulla scripsisse, quorum fulti auctoritatibus, istorum oppido sane respondere possemus insanie, si uel illis non reprehendendi, uel nobis eis contentiosa fauce gannientibus rationem reddendi  consuetudo quelibet exstitisset? Sed quid mirum si hoc isti pretendunt, cum etiam glorientur atque perhibeant, quando de Romana urbe imperatores Constantinopolim sunt translati, tunc et primatum Romane sedis ad Constantinopolitanam Ecclesiam transmigrasse, et cum dignitatibus regiis etiam Ecclesie Romane priuilegia translata fuisse? Ita ut eiusdem inuasor Ecclesie Photius etiam ipse se in scriptis suis archiepiscopum atque uniuersalem patriarcham appellet. uidete ergo, fratres, si hec Ecclesie Christi non preiudicent: uidete si tolerabilia ualeant estimari: considerate si debeant illi Ecclesie Romane huiusmodi derogationes uel detractiones ingerere, cum ipsa, ex quo cepit Christiana religio dilatari, que semel in Petro patrono ac institutore  suo suscepit, immutilata tenuerit, et incorrupta per alia climata mundi docuerit: nec apparuerit quisquam per tot saltem seculorum curricula, qui eius traditionibus derogauerit, aut obuiare presumpserit; licet, ut pretulimus, in Ecclesia crebro magni doctores effulserint: nec uisa sit unquam Ecclesia, ut non dicam Constantinopolitanam, que longe post instituta est, cuius hec doctrinam uel auctoritatem secuta sit, cum ipsa potius alias ecclesias instituerit, atque his nonnullas traditiones contulerit: adeo ut, quemadmodum Bonifacius sedis apostolice presul testatur, institutio uniuersalis nascentis Ecclesie de beati Petri sumpserit honore principium, in quo regimen eius et summa consistit. Perpendite ergo, fratres, si hec utilia sint Ecclesie  Dei, si hec congrua uideantur eius ordinationibus. Perpendite, rogo, si sedis apostolice missos a uisione sua excludere, uel eos aut epistolas nostras spernere debuerint, et ubi sit aliquando gestum, queso, memorare contendite, alioquin contra tantum laborare contemptum nobiscum tota uirtute curate. Nam si huiusmodi mos in Ecclesia Christi fuerit exortus, uidelicet ut legati seu littere singularum ecclesiarum, uel personarum ab his quibus mittuntur minime suscipiantur, quis locus restet saluti nos penitus ignoramus, presertim cum per legatorum et epistolarum destinatarum interuentionem ad fidem nonnullos conuersos, et ab errore multos reuocatos, et ad pacem ceterasque correctiones  plurimos uel rediisse uel accessisse noscamus. Et certe si hoc licitum esse posset, nullus profecto nobis tranquilliorem uitam ducere ualuisset, nimirum quos quotidiana undique ueniens, annuente Christo, frequentia non modice reddit sollicitos, nec paucis constituit subinde sudoribus fatigatos. Perpendite nichilominus, si a legatis nostris libellus exigi debuit, aut que hinc exempla precesserint: cum nec scripto insertum, nec memorie commendatum tale quid inueniri credatur. Nunquid nos alicuius nouitatis inuentores exstitimus? nunquid alia, nisi que ad salutem ipsorum, et ad communem Ecclesie statum pertinebant, transmisimus? nunquid nos heretici aliquando fuimus? Nam licet nos peccatores quidem esse non denegemus, quorumlibet  tamen errorum fece pollutos, Deo gratias, minime recognoscimus, quemadmodum illi, qui nunquam sine schismate, nunquam prorsus ab errore reperiuntur extranei. Libellos autem nos ab illis et exigere et suscipere, non autem illos a nostris requirere solere, consuetudo hucusque custodita demonstrat. Cum enim, Christi munere, propter primatum Ecclesie Romane in beato Petro concessum, nemini sit de sedis apostolice iudicio iudicare, aut illius sententiam retractare permissum: constat nimirum eos ab his nullum ius possidere libellos exigendi, quos habere fas iudicandi nullo iubentur canone, nullo probantur exemplo. Potiorum enim est ab inferioribus, non inferiorum a potioribus, uiolenter exigere rationem, aut exortam elicere satisfactionem.  Commendatitias autem epistolas, etiamsi tale quid antiqua consuetudo fieri a nobis efflagitasset, dandas Photio modo mitteremus: quippe quem non litterarum nostrarum communione in Ecclesia Constantinopolitana stabiliendum, sed nostre sententie iam mucrone perculsum, ab ea penitus decreueramus tanquam adulterum propellendum. uerum pro his et his similibus causis canonice discutiendis et rite definiendis tam uestram, quam aliorum fratrum et cepiscoporum nostrorum, reuerendam ad nos conuocare uellemus presentiam, nisi nos diuerse mundi calamitates, et quotidiane pressure id gerere uetuissent. Sed que nobiscum ageretis presentes, hortamur agite saltem absentes, qui tamen dum intra sinum caritatis, quam latum mandatum Psalmista  nuncupat , uos circumplectentes semper intuemur quasi presentes, terrarum profecto spatiis nunquam potestis haberi uisibus nostris absentes. uerumtamen si huc ueniendo [forte, ueniendi, HARD.] recusatis laborem arripere, nec iussa terreni principis, nec ulla impedimenta seculi, pium studium uestrum a communi hac ecclesiastici negotii meditatione, seu necessaria sollicitudine, cohibere quoquo modo ualeant Alioqui uestram ad nos fraternitatem conuocandi, et pariter de huiuscemodi questionibus tractandi, nobis erit omnino necessitas: ut uidelicet iuxta pristinam consuetudinem nobiscum in idipsum apud S. Petrum conuenientos, communes Ecclesie contumelias repellamus, qui commune sacerdotii  culmen in Christi Ecclesia, singuli secundum suorum qualitatem priuilegiorum, promeruisse dignoscimur. Precipue cum non solum propter huiusmodi generalis Ecclesie negotium, sed etiam pro specialis huius sedis exorta causa predecessores uestri una cum predecessoribus nostris hic soliti sint non immerito conuenire. Nam mirandum quamobrem iidem imperatores ita seuiant, ita commoueantur, ita in conuicia nostra prorumpant: cum, si bene gesserunt, eos non nobis conuiciari, sed de bono gratias auctori referre, et in se ipsis gloriam habere, et missos uel legationem nostram respuere, sed utpote suis bene gestis congratulantia libenter admittere, et nobis congrua responsa dirigere, profecto decuerit. Si uero male operati sunt, ut quid  non corrigi potius et meliorari satagunt, sed indignantur, anhelant, et in tot contumelias aduersus ordinationes Dei et Ecclesie traditiones insiliunt? Quamuis non tam indignati, quam deterriti fuisse uideantur, conscientia namque remordente intellexerunt, pro iudicanda canonice sui obligatione nos illas partes misisse. Quamobrem huiuscemodi consilio usi sunt, quo uidelicet legati nostri nullatenus admitterentur: scilicet ne per illos, uel de recuperato fratre et cepiscopo nostro Ignatio, uel de damnato Photio inuasore, sedis apostolice sententia penes se diffamari, nec rursus iidem, tanquam fautores tante peruersitatis, ac per hoc obligati, manifestius, quia errent, excommunicati, sciri eorum attestatione, aut scriptorum nostrorum serie potuisset.  Unde quis non uideat, eos idcirco de nobis illa derogationum uerba depromere, ut sua queque prauitatis possent acta contegere; et ideo uelle nostra suis prestigiis offuscare, ut sua ualeant tenebrarum opera longe lateque clarificare? Nam quis stylus sufficiat exarare, quanta et qualia, priusquam missi nostri illuc directi fuissent, uel etiam post reuersionem eorum, tam per legatos, quam per litteras suas, ut de nostris specialiter omittamus, de beati Petri principis apostolorum laudibus, de sedis eius, uel Ecclesie Romane priuilegiis, nobis preconia destinarint? Cum autem eosdem apostolice sedis missos in suam nequitiam traduxissent, et instar quarumdam prostitutarum libidines suas ipsis conuenientibus expleuissent, primo quidem conati sunt nos  iteratis laudibus efferentes, et uersutis blandisque lenociniis adeuntes, ad suos inflectere pessimos actus, et ut his a se perpetratis nostro consensu firmitatem tribueremus, supra modum hortati sunt et deprecati. At ubi nos, inspiratione diuina, que acta sunt perperam commissa fuisse comperientes, ea non solum iustitia magistra, ut iam diximus, non approbauimus, sed et damnauimus: protinus illi uersa sententia, plectrum lingue in derogationes et blasphemias acuerunt, et tanquam suimet obliti, contraria his que primitus prosecuti fuerant tractarunt. Et quia, Deo auctore, de nobis quid specialiter impeterent non inuenerunt, traditionibus paternis diuinis testimoniis roboratis detrahere curauerunt,  et quod agere maiores eorum minime presumpserunt, isti etiam que antiquitas Romana suscepit, cum numerosis hanc sequentibus ecclesiis, generaliter accusare et blasphemare ore polluto minime timuerunt. Quin et priuilegiis apostolice sedis, quorum ualetudine sua quoque roborari poposcerant, quia suis malignitatibus non fauimus, conuiciari et derogare uice tergiuersatoria multifarie studuerunt. Porro autem, quia nos apostolice sedis auctoritatem, Deo gratias, non ignorantes, hactenus quodammodo singulariter eorum prauitatem, nullo solatio uestro more prisco muniti, constantia summa repressimus, actus suos illi nonnisi nobis displicere, nonnisi nos exsecrari, fallaciter arbitrantur. Quamobrem fieri potest, ut hec sua  uenenosi graminis semina per alias mundi partes dispergant, et simpliciorum piorumque fidelium corda suis illicitis uotis incuruent. Adeo ut, sicut ipsi gloriantur, ad Alexandrinum et Hierosolymitanum patriarchas iam miserint, eos uidelicet ut in deiectione Ignatii patriarche, et in promotione inuasoris Photii sibi consentiant, adhortantes. In quo non nos eorum concordiam, fortasse contra statuta seu traditiones apostolice sedis improuide conglutinatam, Deo adiuuante, pauemus: sed ne suasionibus illectos prauorum eos ad suum ipsorum discrimen contingat ab equitate decidere, condolemus. Sunt quippe diris et continuis Agarenorum pressuris attriti: ac per hoc euenire ualet, ut uel decepti, uel pro sui releuatione sibi plurima tribuere  spondentibus Constantinopolitanis principibus, quod et gementes dicimus, assentire cogantur. Quapropter uenerabilis industria uestra talem se de cetero exhibeat necesse est, ut sole clarius hanc a sede Petri in nullo dissidere, quin potius cum illa in cunctis sentire, iidem hostes cognoscant: ita ut presulatui nostro scripta diuinitus inspirata sapientia uestra, reprehendendo, et forti prorsus inuectione feriendo tantam eorumdem imperatorum uesaniam, mittat; que nos suscipientes, rursus ea cum aliis assertionibus nostris ad ipsorum quoque dementiam confutandam mittere ualeamus. Ita ut cum unum pariter idemque nos hostes sentire cognouerint, nec iniurias a se nobis illatas ulcisci solummodo nos affectare mendaciter astruant, nimirum  cum aduersus se monomachiam aggredi quodammodo nos intuentur, et per hoc quod sint et alii Christi dilectores, et eorum peruersitates odientes liquido comprehendant, et ora loquentium iniqua penitus obstruantur, ita ut Christo duce una mente, et ore, ac brachio, quasi strenui propugnatores, phalanges hostium premere ac debellare communi studio reperiamur, eorumque perniciosam factionem, ipso auxiliante, socia concertatione funditus interrupisse comperiamus, et tam inuentores mendaciorum, quam fabricatores peruersorum dogmatum, paternis definitionibus, ac ueracium assertionum clypeis, in nomine Domini nostri Iesu Christi unanimiter triumphare ac superare per omnia dignoscamur.  Optamus fraternitatem uestram in Christo nunc et semper bene ualere. Tua uero, frater Hincmare, caritas cum epistolam legerit, mox ut etiam ad alios archiepiscopos, qui in regno filii nostri Caroli gloriosi regis consistunt, deferatur, summopere agere studeat; et ut de his singuli in diecesibus suis, una cum suffraganeis suis, in cuiuscunque regno sint constituti, conuenienter tractare, et nobis que repererint suggerere curent, eos incitare non negligat. Ita ut eorum omnium, que presentis epistole circumstantia continet, tu et strenuus exsecutor illis existas; et apud nos uerax et prudens scriptorum tuorum serie relator inueniaris. Datum X Kalendas Nouembris, indictione prima.





CLIII. AD CAROLUM CALuUM REGEM. Petit ut auxilio sit episcopis ad conuentus habendos de negotio quod ipsis demandauit.
[Apud Mansi, ibid.]


Comperiat celsitudo uestra, nos metropolitanos presules regni uestri ad quedam tractanda ecclesiastica negotia, quorum glorie uestre tenorem ostendi precepimus, singulos cum suffraganeis suis pariter conuenire mandasse: cuius uidelicet exsecutionis summam fratri et cepiscopo nostro Hincmaro commisimus. Quapropter rogamus piam dilectionem uestram, ut tanto negotio auxilians, quo facilius  iidem fratres nostri conuenire ualeant, suffragari dignetur: quatenus ipsis uestro solatio potitis, presens negotium rite tractantibus, uos quoque pro tante pietatis studio premium consequamini. Erit autem eis et aliud post modicum decreto nostro synodice uentilandum: sed ne duplicatus labor eis onerosus existat, interim in hoc operam dare illos oportet, ut uidelicet ad alterum libentius ac expeditius, Deo iuuante, pertingere possint. Optamus gloriam uestram nunc et semper in Christo bene ualere, dilectissime fili. Data IX Kalendas Nouembris, indictione prima.





CLIu. AD LUDOuICUM REGEM GERMANIAE. Ut desinat tandem intercedere pro Theutgualdo et Gunthario.
[Apud Mansi, ibid.]


NICOLAUS episcopus, seruus seruorum Dei, dilecto filio LUDOuICO glorioso regi.

Epistolam serenitatis uestre pro Theutgualdo et Gunthario dudum episcopis nos obnixe precantis accepimus, et quamobrem pro illis tot uestra celsitudo labores assumat, admodum fateor miramur et obstupescimus. Quanta nempe mala nos perpeti, quanta incommoda sustinere sepe audistis, et liquido nunc cognouistis? nusquam tamen quia causa  nostri doluistis apparuit: et quod cum caritate uestra dicimus, sic Ecclesie matris uestre semper damna duxistis, tanquam si nichil ad uos inde quoquomodo pertineret, et ueluti eius non esse filii per omnia uideremini. Quantos autem sudores, quantaque certamina pro recidendo malo, cuius Guntharius et Theutgualdus auctores et conflatores inuenti sunt, pertulimus, imo uero indesinenter perferimus, et ne rediuiua iterum radice succrescat, incessabilibus laboribus fatigamur? Nunquam tamen uos in his omnibus concertantes aut collaborantes nobis adherescere consensistis. Sed nunc pro reconciliandis Theutgualdo et Gunthario, totius huius mali fabricatoribus, satagitis, curritis, anxiamini, et nobis crebro id ipsum mittere minime recusatis: quosque nescio  quomodo amaricatos appelletis, dum certe illi pene quotidie potum amaritudinis propinare nobis non desinunt: nam quoties eorum facti memoria inter aliorum dura queque nobis ingerentium infertur, toties nos absque multi meroris amaritudine remanere nequimus. Cesset itaque uestre glorie iam nos super hoc pulsare sublimitas, et quod fieri non potest, tandem aliquando pretermittat. Dum enim non possumus adipisci quod uolumus, necesse est ut hoc uelimus consequi omnino quod possumus et debemus. Nam sedis apostolice sententia tanta semper consilii moderatione concipitur, tanta patientie maturitate decoquitur, tantaque deliberationis grauitate profertur ut retractatione non egeat, nec immutari necessarium ducat: nisi forte sic prolata  sit ut retractari possit, uel immutanda secundum premisse tenorem conditionis existat. Theutgualdus igitur et Guntharius huius sancte et apostolice sedis sententia perculsi, si patienter egerint, et malorum quorum plantatores fuere, eradicatores exstiterint, atque si hec perfecta in se humilitate, dignisque penitentie fletibus abolere [edit. Rom., abluere] studuerint, poterunt utique alia miserationis ecclesiastice beneficia prestolari; prioris tamen ministerii, aut cuiuscunque sacerdotalis officii dignitatem frustra quidem sperare poterunt, resumere autem in sempiternum non poterunt. Sed quia caritas excellentie uestre pro his dolet, laudamus: quia et nos, sicut ad eorum detrimentum tunc zelo et iustitia Dei commoti gementes deuenimus;  ita et nunc, quoties eorum reminiscimur, toties ingenti cruciatu mentis accendimur, atque de ipsorum discrimine illis ualde compatimur et condolemus. Secundum Apostolum namque, si quid patitur unum membrum, compatiuntur et omnia membra . uerum si de his, uel de actibus eorum, uel que sit penes nos de ipsis fixa sententia, pleniter ut innuitis cognitum uobis fieri cupitis, ad epistole tenorem, quam ad uenerabiles episcopos regni uestri transmisimus, si placet, industria sublimitatis uestre recurrat. Optamus gloriam uestram in Christo nunc et semper bene ualere, o dilectissime fili! Data III Kalend. Nouembris, indictione 1.





CLu. AD EPISCOPOS IN REGNO LUDOuICI CONSTITUTOS. Reprehendit illos quod Theutgualdum et Guntharium suis gradibus restitui cupiant. Exponit quam grauiter deliquerint, tum in suscipienda Ingeltrude Bosonis coniuge refuga excommunicata, tum in astruendo et defendendo Lotharii repudio, et quod propterea merito fuerint depositi. Quare hortatur ut desinant, et ut Lotharium ad exsequenda iussa pontificis inflectant.
[Apud Mansi, ibid.]


NICOLAUS episcopus, seruus seruorum Dei, reuerendissimis et sanctissimis confratribus nostris archiepiscopis et episcopis in regno Ludouici gloriosi  regis constitutis.

Gaudemus quidem, fratres, et plane uobis non immerito congaudemus, quoniam per caritatem uos Theutgualdo et Gunthario dudum damnatis compati et condolere conspicientes, etiam pro recuperandis his in pristinum dignitatis gradum non modice satagere contemplamur. Sed tristamur, et ualde tristamur, karissimi, quia sic pro duorum hominum deiectione satagitis, ut plurime multitudini Christiane plebis per eos lese minime consulatis: sic pro duorum hominum restaurando statu pro criminibus manifestis eliso certatis, ut tot fidelium casum, qui eos per precipitia sunt secuti, nullo modo perpendatis. Sed quid mirum, quando etiam cum essetis uicini locis illis, in quibus Theutgualdus et Guntharius  Ecclesias Christi sibi commissas uidebantur quidem regere, non autem regebant, in quibus etiam licenter, ac sine quauis prohibitione, tam Waldrada, quam Engeltrudis uxor Bosonis, prostitutionis sue sibi lupanaria quodammodo preparauerant, nec contra insurgentem morbum medicinale ferrum exacuistis, nec ad excitandos sopore noxio oppressos eodem tempore fratres caritatis pedibus cucurristis, sapientissimo Salomone de talibus admonente atque dicente, Discurre, festina, suscita amicum tuum?  Quod non solum tunc minime uos egisse liquet: uerum etiam nec postquam nos erecti sagittas diuine pharetre iaculare aduersus huiusmodi pronefas longe lateque cepimus, nobis collaborare sollicite procurastis: denique ubi super hoc labor  uester apparuit? ubi concursus, uel ubi sacerdotale studium claruit? quando ascendistis super montem excelsum? quando euangelizastis Sion? quando quasi tuba exaltastis uocem? quando annuntiatis cuilibet in hac culpa detento scelera sua? quando ascendistis ex aduerso, et opposuistis murum pro domo Domini? quando pro ea latratus dedistis? quando Phinees, ut cessaret quassatio, imitati estis? quando Danielem in puniendis adulteris presbyteris sectati estis? uel quando nobiscum ut castrorum acies ordinati stetistis? quando nobiscum Dominum in choro laudastis? uel quando columbas imitati gregatim contra miluos incedere studuistis? quando cantauimus simul: Deus in loco sancto suo, Deus qui habitare  facit unanimes in domo (Psal. LXuII: et rursus: Ecce quam bonum et quam iucundum habitare fratres in unum?  in unum scilicet mente magis quam corpore. Quod si nichil horum egistis, nec in nullo nobiscum conuenire uoluistis: sed sicut laboribus nostris diuerso tempore, pro destruendis que uiri predicti fabricauerant impensis, minime communicastis, ita et dolorum nostrorum participes, fieri recusastis: quid nunc satagitis, et anxiamini, et pro duorum uirorum restauratione, innumerorum preuenire uultis fidelium subuersionem? An plurium interitum paruipenditis, et duorum uirorum casui solummodo condoletis? Et sola quidem illorum uobis ruina grauis, nostra uero et totius Ecclesie, cui Deo auctore seruimus, quotidiana sollicitudo,  et pro eradicandis que ipsi plantauerunt malis ineffabilis cura ei intolerabilis profecto uexatio, leuis et contemnenda uidetur? Sed nos que pertulimus, imo que de factorum ipsorum origine quotidie toleramus, non contemnenda ducimus, nec leuia possumus estimare, quorum grauissima nos cernimus, et non uos, pondera baiulare, quamuis et caritatem uestram incommodis nostris cognitis compati minime diffidamus, et iam nunc exposita nequaquam perfunctorie posse credamus.

Ordiamur ergo historiam Theutgualdi et Guntharii, si tamen non tragedia potius sit dicenda: et ut partim saltem que nos experti sumus, de illis uos quoque scire ualeatis, quantum epistole cauentes prolixiorem sermonem cursim disserere possumus,  texentibus nobis aduertite. Igitur cum Engeltrudis, uxor Bosonis comitis, ad Gallias relicto proprio uiro cum adultero adultera transmigrasset: et uir eius eam cum multo labore reducere uoluisset, nec tamen aliquo modo potuisset, ecclesiastica cepit auxilia postulare: ordinemque seruans, primam in toto terrarum orbe sedem appellans, ut ecclesiastico decreto eam ab his, qui illam muniebant, erui et sibi reddi preciperet, supplicauit. Unde decessor noster sancte memorie Benedictus papa, quousque superstes exstitit, apud imperatorem et regem ac principes interueniens et concertans, atque episcopis et cunctis fidelibus scribens, ut reuocaretur suadere, et auctoritate apostolica iubere non destitit. Cui decedenti, effectu nullo percepto, per Christi gratiam  nos in episcopatu subrogati, successimus etiam in labore, cui licet longe meritis impares successimus in honore. Qui ut reuocaretur eadem femina, et uerbis, et frequentibus litteris ad omnes personas in omnes partes missis, ad quas necessitas postulabat, non destitimus agere. Sed et sic minime nobis proficientibus, ceperunt hinc inde a pontificio nostro episcopales littere destinari, suggerentes uidelicet, ut tam morbida ouis, ne totum gregem contaminaret, ecclesiastico iudicio de ipso grege Dominico pelleretur, maxime que tot salubribus monitionum medicamentis sanari minime consensisset. Decretoque et auctoritate premissa, iussum est Mediolani episcoporum concilium fieri; ad quod ipsa  uocata si certo tempore non occurreret, ab ipso sacrato collegio uinculis anathematis uinciretur. Quodque illa statuto tempore non occurrente patratum est, sententiamque in ipsam a synodo auctoritate nostra conuocata nos quoque, ut sacri canones precipiunt, consensu nostro firmauimus. Inter hec uero, cognoscentes eamdem feminam in regno degere Lotharii regis, non satis habuimus que de ipsa gesta femina fuerant: sed ad hanc reuocandam prioribus nostris laboribus adhuc querendi studium apposuimus: reminiscentes uidelicet Domini, qui de celis ideo ad terram descendit, ut quereret quod perierat, iuxta quod a Psalmista rogabatur confitente atque dicente: Erraui sicut ouis que perierat, require seruum tuum . Missaque epistola  nostra, fratrum et cepiscoporum nostrorum in regno prefati regis constitutorum, et precipue Theutgualdi atque Guntharii, in quorum diecesibus eadem perdita libere mulier morabatur, torporem ualide redarguimus, et quamobrem inter eos licenter illam degentem minime ad uirum proprium redire cegerint, non mediocriter increpauimus: indicantes etiam hanc a nobis anathematis uinculo innodatam, et ab omni Christiana communione remotam. Sed Theutgualdus atque Guntharius, tunc episcopi, et precipuum locum et familiaritatem apud principem obtinentes, non solum eam, cum possent, nequaquam ad coniugem proprium reuerti suasione fecerunt, aut auctoritate canonica, iuxta quod a sede apostolica crebro fuerant adhortati, minime  compulerunt; presertim cum in diecesibus eorum commorari sepe commemorata et damnata femina diceretur: uerum etiam, ut licite posset omnium frui communione, atque in refuga obstinatione, sine cuiusquam contradictione uel impedimento subsistendi, ualeret potentum quorumcunque potiri solatiis, hanc absoluere, quantum in ipsis fuit, atque recipere temere presumpsere. In quo etiamsi sedis apostolice iudicium a quouis retractandum esset, etiamsi ab inferioribus potiorum sententia soluenda prorsus existeret, quantum Theutgualdus atque Guntharius circa sacros canones, et precipue Nicenos, qui luculenter innuunt non debere qui abiiciuntur ab aliis recipi, contumaces exstiterint, ipsi uos solerter aduertite. Sed ne tale quid eos commisisse  dubitetis, scitote coram omni Ecclesia nostra illos hoc se peregisse confessos.

Interea flagitium in Theutberge regine deiectione, et admissione Waldrade, a rege Lothario perpetratum, horum cepit adulationis et inique defensionis fomentis crescere, atque latius diffamari. Qua de re nos agnoscentes, quanta potuimus instantia, ne tantum scelus committeretur inhibuimus, et per fideles quosque, necnon et scripta nostra suadere contendimus. Mittit rex Lotharius duos ad nos comites, per quos in scriptis et uerbis innuit episcopos regni sui, cum aliis quibusdam, sibi dare auctoritatem Theutbergam repellendi, et Waldradam in matrimonium sortiendi: sed se, ut ordo custodiretur, a nobis  huiusmodi potius auctoritatem et iudicium petere, atque consilium prestolari. Quo nos audito, missos quidem destinare tam concite nos pro huiusmodi negotio non posse respondimus: missuros tamen eos postea certissime repromisimus, admonentes etiam, nullatenus interim a quodam de huiusmodi causa quidquam penitus deliberandum. Sed ille horum, Theutgualdi et Guntharii, tunc episcoporum, ut postea claruit, auctoritate fretus, legatos nostros non prestolans, publico festoque nuptiarum ritu celebrato, Waldradam sibi iure matrimonii sociauit. uerumtamen sedis apostolice, qui iam profecti fuerant in Gallias, atque ad Lotharium peruenientes, quod ad illum fuerint missi secundum pollicitationem nostram dixerunt, et quod binos ex regno gloriosissimorum  regum, Ludouici scilicet, Caroli maioris et Caroli iunioris, conuenire secum pariter cum episcopis regni sui faceret, iuxta preceptionem nostram ipsi regi suggerere studuerunt: et quod Theutbergam sedem apostolicam appellantem, data idonea a rege Lothario securitate, eidem conuentui adesse preceperimus, uerbis asseruerunt. Non enim epistolas, quas ad uos uestrorumque regnorum episcopos miseramus, secum habere poterant: quippe quas sibi ab amicis Lotharii regis iam constabat ablatas. At uero rex Lotharius, horum duorum magisterio usus, nec Theutberge regine indubitatam de seruanda iustitia, uel de non inferenda uiolentia, certitudinem tribuere uoluit, nec alios preter regni sui antistites, uidelicet quos uel beneficiis,  uel minis, iam ad uotum suum deflexerat, ad illum conuentum, qui penes urbem Metensium congregabatur, penitus exspectauit. Sed corruptis, imo et ad fauorem suum traductis legatis nostris, quod libuit nullo resistente patrauit: factoque conuentu, antistites qui conuenerant, inter quos precipuum Theutgualdus, atque Guntharius fastigium retinebant, et eminentiori potestate uigebant, preuenientes, imo sibi usurpantes, atque uindicantes iudicium nostrum, uidelicet quod et regine Theutberge primum appellatione, ac deinde Lotharii regis petitione permoti, iam nos laturos repromiseramus, inchoatumque tam per missos, quamque per epistolas nostras habere luce clarius uidebamur, Theutbergam reginam obnoxiam crediderunt, atque condemnandam in absentia  putauerunt. Scriptoque de his, que illic pro uoto regis iniqua sunt fauce deprompta, quodam profano libello, ea sic censentes, illibata persistere, propriis subscriptionibus roborauerunt, Theutgualdo primitus et Gunthario in ipsis subscriptionibus, sicut et in ceteris gestis, precellentibus, et alios se sequi pestifere compellentibus. Qui mox Romam uenturos, ac nobis de his que gesserant rationem posituros se per omnia spoponderunt. Tandemque peruenientes nostro sunt conspectui coram omni Ecclesia presentati, et dum ab eis qualiter illa fuerint gesta requireremus, iam memoratum libellum offerentes, perhibuerunt nec plus, nec minus, nec aliter quidquam se gessisse, nisi ut oblatus uidebatur  continere libellus. Quo accepto, ac coram episcoporum nostrorum cetu, qui nobiscum aderat, atque coram ipsis, Theutgualdo scilicet et Gunthario, recensito, quam multipliciter hunc reprehendimus, ac per omnia reprehensibilem iudicauimus, et que in eo gesta legebantur, qualiter inimica iustitie, Deoque perosa consisterent, audientibus ipsis [edit. Rom., episcopis] elimatius exposuimus. Quamuis nec tunc omnia reprehensionem eius loca in ipsis profanis gestis inuenta sint, nec rursus omnia que inuenta sunt, nunc ad memoriam nostram ualeant repedare: tanta tamen ac talia fuere, ut pro his merito canonicam depositionis Theutgualdum et Guntharium oportere subire sententiam, sancta mecum synodus residens sepius acclamaret. Qua  de re zelo diuino, ecce coram Deo dicimus, permoti, nec aliud nisi iustum iudicium exercere cupientes, communi sensu, cassato primum adulteris fauente concilio, quod apud Metensium urbem congregatum fuisse supra commemorauimus, in eos, quod gementes memoramus, depositionis sententiam dedimus, et si iuxta precedentem consuetudinem aliquid de ministerio sacro deinceps forte tetigissent, excommunicauimus. Primo quidem, quia nostris pro Engeltrudi, uel Theutberga, seu Waldrada salubrius iussis obedire contempserunt. Nam inobedientia tam horrendum malum est, ut idololatrie merito comparetur, dicente Samuele: Quasi peccatum hariolandi est repugnare: et quasi scelus idololatrie nolle acquiescere . Unde merito Apostolus ait: In  promptu habentes ulcisci omnem inobedientiam . Secundo, quia eamdem Engeltrudem a nobis et a synodo abiectam et anathematizatam recipere et absoluere presumpserunt: et hoc contra canones, et precipue contra ipsum Nicenum magnum concilium, quod, hi qui abiiciuntur ab aliis non recipiantur, sanxisse dignoscitur. Sed et beatus papa Gelasius, quod eadem que ligauit, et maxime prima sedes, debeat absoluere non semel exponit. Tertio, quia fraudis uel falsitatis rei manifestissime claruerunt, dum epistole nostre, missis nostris pro causa Engeltrudis refuge transmisse, atque apud urbem Metensium in iam designato nefando conuentu recitate, quedam fraude subtraxisse, quedam uero falso addidisse, atque commutasse reperti sunt, talemque illam effecerint,  qualem libitui suo congruere posse iudicauerunt. Quarto, quoniam adulterio detentis non solum pastoraliter non restiterunt, nec ut speculatores uenientem gladium annuntiauerunt, uerum etiam his consentiendo et fauendo, in nequitia persistendi fiduciam tribuerunt, et tantum flagitium tota uirtute defendere fine tenus tentauerunt. Unde merito adherescere fecit Dominus linguam eorum palato ipsorum: uidelicet ut qui linguam facinus arguendi non habuerant, hanc nec ad bona quoque predicandum saltem habere potuissent, iuxta quod alias cantatur: Peccatori autem dixit Deus, usque et cum adulteris portionem tuam ponebas . Ille quippe cum adulteris portionem suam ponit, qui his uel consentiendo, uel  fauendo, uel non corripiendo, similis illis sicut uitiis ita et penis efficitur: iuxta quod et apostolus huiusmodi scribit: Quoniam qui talia agunt, digni sunt morte, non solum, qui faciunt, sed et qui consentiunt facientibus. Quinto quia de negotio unde ab utraque parte, id est, et a Theutberga, et a Lothario, iuxta quod iam memorauimus, fuerat appellatum, isti preter auctoritatem nostram id sibi subripientes iudicare ac diffinire temere presumpserunt: et hoc aduersus canones; siquidem de appellationibus, que apud memoriam sancti Petri fiunt, iudicandum Romani presulis arbitrio et consilio sacre regule commiserunt. uerum isti, beati Petri reuerentiam pre oculis non habentes, et iudicium quod utraque pars a nobis efflagitauit, et nos exsequi ceperamus,  temeraria presumptione diffinierunt, et Theutbergam, etiam ad ecclesiam confugientem, damnatione opprimi censuerunt. Sexto, quia hoc in absentia peregerunt, contra illud quod tropice dicitur: Ne maledicas surdo. Surdo quippe maledicit, qui absentem condemnat. Surdus namque quodammodo est, qui in absentia positus que sibi obiiciuntur non audit. Quamuis absentia ipsa, non studio Theutberge, uel conscientia uulnerata, ut isti putant, sed timore regis idoneam illi nolentis tribuere securitatem, et factiosi consilii suspicione, fuerit merito procurata. Septimo, quoniam non solum ipsi subscribentes in profanis gestis, cuncta que male compilata fuerant, sine respectu sedis apostolice roborauerunt, uerum etiam alios subscribere compellentes, eorum omnium  preuaricationis auctores effecti sunt, et tot animarum rei constituti sunt, quot, utpote preminentes, in hoc uel uerbo uel facto preuaricationis precipitium demerserunt. Sed si uolumus cuncta, que ab illis gesta fuisse, tam per oblatum a se libellum, quam per alia indicia, nobis et sancte synodo patuerunt, latius scriptis insinuare, facilius charta, quam nobis sermo deficiet. Septem ergo capitula, que causam depositionis Theutgualdi et Guntharii precipue genuerunt, nos commemorasse sufficiat. Solet namque per septenarium numerum uniuersitas significari. Ceterum quis eorum omnia, que siue ante, siue post damnationem, perperam commiserunt, enarrare sufficiat? Qualiter uidelicet nos se frustra redarguisse mentiti sunt, contra illud quod  Deo dicitur: Perdes omnes qui loquuntur mendacium . Qualiter primum quidem Theutbergam per electum ab illis iudicium purgatam, denuo impetere contra diuinam et humanam legem minime formidauerint. Qualiter hanc postea  sine accusatore damnauerint, qualiter testes quosdam quidem, quibus imperari a rege poterat, contra leges publicas in eius damnationem, quosdam autem domesticos imperantis admiserint. Qualiter contra reuerentiam sacerdotalem, turpia queque, aduersus apostolum, ac criminosa, necnon et nauseam penitus et pudorem omnibus inferentia uerba etiam scriptis tradiderint, et palam cunctis ostenderint, cum teste Domino etiam de otioso uerbo reddituri sint  homines rationem. uel qualiter iam damnati auribus imperatoris aduersus sacras regulas molesti fuerint: uel qualiter ordinationi Dei in beato Petro Ecclesie Romane collate restiterint, et contra priuilegia sedis eius capitula obtrectationum conscripserint, et per totum pene occidentale clima disseminauerint: qualiterque per ea, etiam iam pro tanto piaculo perculsi, Lothario in scelere perdurandi robur dari suaserint. Siue qualiter nos tyrannice penes sanctum Petrum positos afflixerint, oppresserint, et quibus potuerunt malis fatigauerint: adeo ut homines eorum adyta sancti Petri uiolauerint, et in ecclesia ipsius sanguinem fuderint. Qualiter etiam ibidem nobis matutinales hymnos celebrantibus, illi noctu post tribunal ecclesie ipsius cum complicibus  et fautoribus suis, contra Chalcedonense concilium coniurauerint et conspirauerint, et in ipsis dieceseon nostrarum principalibus locis conuentus, et singulorum negotiorum ordinationes, et conciliabula, canonibus id inhibentibus, etiam aduersus nos factiose patrauerint, et cum nostris quoque suffraganeis tractatus iniquos, et fictiones quasdam texuerint. Postremo qualiter eeclesias dudum sibi commissas, et postea cum sacerdotio perditas, hactenus obtinere occupatas presumant, et ut tyranni pro suo libitu moderentur. Ecce que in Ecclesia Christi Theutgualdus et Guntharius operati sunt et operantur, preter illa que Guntharius specialiter commisit, diuinum tangendo ministerium, pro quo a sacris regulis etiam locum habere satisfactionis penitus  interdicitur. uerum in ipso iam sue prosecutionis exordio, quod penes crebro dictum perniciosum Metensem conuentum habuerunt, talem se gerere animum liquido monstrauerunt. Nam licet postea ibidem missi nostri deuiauerint, dicendi tamen principium satis pacifice orsi sunt. Sed hi, quia modicum quid redargutionis contra se sonnisse audierunt, protinus in furorem proruperunt, et uerba, que nos de illis minime dixeramus, nos dixisse perhibuerunt, seque fautores, plantatores, et rigatores uitiorum appellare asseuerauerunt. Et certe nos ea que de illis dolenda supra descripsimus, nondum cognita tenebamus, ut de ipsis tunc ista secure fateri possemus: et tamen hi iam, conscientia stimulante, nos astruere garriebant, que nos, utpote incognita, minime  dicere conuenerat. Quid est hoc, nisi quia nobis etiam tacentibus Spiritus sanctus iam quod plantatores et rigatores uitiorum essent, non per aliena, sed per propria ipsorum ora ostendere uoluit? et sicut olim per Caipham quod oportebat fieri protulit, ita et per istos, licet non ex se, quod manifestari conueniebat expressit? Que tamen isti nos de se loqui penitus denegabant, si uitam eorum moresque cognitos haberemus: hec uidelicet ore suo et labiis propriis asserere procurantes, ut laudate uite ac morum esse per omnia uiderentur. Iam uero si ludibria ipsorum, et scenica uultis acta liquido nosse, gesta prefati Metensis concilii, quod nos tamquam adulteris fauens, prostibulum dum cassaremus  duximus nuncupandum, querite et reuoluite. Eauit sane idem prostibulum adulteris, dum Lothario, Waldrade, et Engeltrudi cuncta pro uoto consenserit, et aliis hoc sequentibus adulterandi exempla prebuerit. Ecce pro quibus toties rogatis, ecce pro quibus indefessi satagitis. Quamuis et nos non mediocriter caritati uestre congratulemur, cum uos merentibus proximis compati conspicimus: quoniam et nos de illis non modice condolemus, et crebris urgemur pro eis gemitibus. Et reuera dolendi sunt, quia dum inter suos caput primitus essent, docentes mendacium facti sunt cauda: Ecclesiam uidelicet Domini tantis fluctibus immiscere, ac tantis laboribus immittere procurantes. Dolemus ergo illos, dolemus plane et Ecclesiam Dei, que tot per eos  discrimina sustinet. Nam sic per prophetam Samuel Saulem legitur deplorasse . Quinimo et Dominus preuidens Ierusalem maxime culpa sacerdotum funditus euertendam, fleuisse ab euangelista describitur . Non autem nos, qui membra sumus, iniuriarum nostrarum memores esse uolumus, aut talionem, ut ipsi forsitan arbitrantur, eis reddere meditamur. Sed quia ipsi precipue caput nostrum in repulsione innocentis femine, et admissione meche, ad iracundiam prouocauerunt, illos plangimus et deflemus. Adeo ut in memoratorum scriptis gestorum ab his interlocutio facta solummodo memoretur, [leg. et] ita ut omittamus alia in eisdem gestis aperte scriptore dicente reperiatur: Theutgualdus et Guntharius, qui causam Theutberge  recognouerant et iudicauerant, et rursus rege Lothario de istis astruente: Quidquid in ista causa feci, horum sanctissimorum episcoporum usus sum consilio. Quin etiam dum in iam dictis fetidis gestis, inter innumera detestanda, que ad confirmationem ipsius facinorose meche hinc inde compilare presumpserunt, episcopi qui conuenerant subscribentes, eadem gesta, imo per ea flagitium roborarent, uentum est ad quemdam fratrum et cepiscoporum nostrorum, qui tantum usque ad nostram deliberationem subscripsit eadem esse gesta seruanda. Quod cernentes Theutgualdus et Guntharius, arrepto cultello, omne quod antistes prouidus ad deliberationem nostram seruandum esse descripserat, raserunt, nomine solo episcopi relicto, cetera sicut ipsi uoluerunt temere  perscribentes. Quod nobis idem episcopus intimauit, et id ita gestum esse, in ipsis authenticis gestis luce clarius patet, nam ubi sanum est, euidentissime claret. In tantum quippe ad roborandum flagitium cor et linguam et calamum acuerunt, ut que semel uel dicto uel scripto in eius confirmatione diffinierant, etiam coram nobis omni sua uirtute, quousque ceciderunt, defendere niterentur. uerum quid in pluribus immoramur, et eorum gesta peremptoriam illis damnationem inferentia narrare conamur, cum hec nec lingua loqui, nec ipsa mentis memoria retinere sufficiat? Sed quia fraternitas uestra studet scriptis suis benigne his misericordiam implorare, et restitutis priori statui consolationem his postulat adhiberi,  et nos non inconuenienter quod licitum est, et rationabiliter flagitatur, concedere procuramus. Denique si prefati uiri, Theutgualdus scilicet et Guntharius, patienter egerint, et malum, quod sui fauoris studio perficere passi sunt, radicitus extirpatum exstiterit; atque si hoc perfecta in se humilitate, dignisque penitentie fletibus abolere studuerint, quin et pax, quam conturbauerunt, Ecclesie Christi reddita fuerit: tunc profecto poterunt Dei solius intuitu, et uestre fraternitatis affectu, alia ministrationis Ecclesie nostro nutu atque ope freti beneficia promereri: prioris tamen ministerii, uel cuiuscunque sacerdotalis officii dignitatem frustra quidem sperare poterunt, resumere autem in perpetuum non poterunt. Cesset itaque uestre fraternitatis iam nos  super hoc pulsare solertia, et quod fieri non potest, tandem aliquando desinat. Nam sedis apostolice sententia tanta semper consilii moderatione concipitur, tanta patientie maturitate decoquitur tantaque postmodum deliberationis grauitate profertur, ut retractari non egeat, nec immutari necessarium ducat, nisi forte sic prolata sit, ut retractari possit, uel immutanda secundum premisse tenorem conditionis existat. Portent igitur ignominiam deiectionis sue, quia est, teste Scriptura, confusio adducens gloriam . Sint interim in signum et in portentum omnibus, quos uel ipsi deceperunt, uel quibus audaciam persistendi in nequitia prestiterunt: quatenus et isti tanta confusione respersi, quod ore fatentur, corde quoque teneant et saluentur, et illi  non bene sibi subreptum fuisse, ut ad tantum piaculum laberentur, patenter agnoscant. Nam malum adhuc imminet, adhuc foueri non desiit, adhuc libertatis aditum et licentie tempus exspectat. Probat hoc Waldrade, etiam post adulterii publicum scelus, gloria uigens: atque regine Theutberge dilecte filie nostre, etiam post prestita iuramenta nec ancillarum qualitati cequata deiectio. Denique quando Lotharius rex uxorem sibi debitam, sepe fatam scilicet Theutbergam, in presentia missi nostri resumpsit, duodecim, sicut audistis, illustres comites iuramenta sua uice repromittere iussit, se de cetero ita Theutbergam fore retenturum et tractaturum, quemadmodum regem legitimam coniugem suam reginam retinere conuenit et tractare. Sed proh dolor! tanto  nunc, quod uos forte non latet, hanc submittit opprobrio, tanteque detestationi, tanteque, quod solo dictu graue est, inopie subiicit, ut non dicamus aliquem penes uirum [pro pane uirum, HARD.] necessitatem patientum adiuuare, uerum nec sibi, nec propriis queat homunculis omnino prestare. Sed e contra Waldrada, mecha, et omni communione priuata, licet a Lothario solo corpore uideatur exclusa, cuius tamen cordi nunquam deesse multis exhibetur indiciis, et cacumen regium, et nocendi uel adiuuandi quos uult omnimodam obtinet potestatem. Ecce fratres, germina, ecce fructus, qui de Theutgualdi et Guntharii iacto semine sunt exorti. De quibus tamen si fraternitas uestra ueraciter ac utiliter  dolet, et aliquod eis uult impertiri suffragium; curet necesse est uulnus, quod ipsi non solum minime ferro iustitie resecarunt, uerum etiam oleo inique adulationis et persuationis fouentes crescere longe lateque fecerunt, nobiscum pariter incidere ac studiose mederi. Quamuis ipsi iam fati uiri, ut pretulimus, quantum ad sacerdotium spectat, recipiendi nullam ualeant habere fiduciam. Si enim quod in his destruximus reedificaremus, preuaricatores a Domino procul dubio constituemur, et quasi de non bene gestis penitentiam [edit. Rom. addit agentes in melius sententiam commutasse, etc.] commutasse uidebimur. Ac per hoc nec isti huiusmodi animaduersionem pauentes emendabuntur, nec hi qui hactenus inchoatum scelus introrsus retinent, puniendum putabunt;  nec ceteri, qui ad huiusmodi possunt relabi flagitium, per hos salubriter eruditi, consultius committere pertimescent, quod tanta uiderint dissoluta remissione relaxari. Reuertimini ergo, fratres, ad uos, et redite ad cor, et recognoscite contra uitia ministerium uestrum, ipsum per quem tantum Ecclesia Dei scandalum patitur, Lotharium scilicet regem, zelo feruentiori, et maiori corripientes et admonentes instantia quo subueniat [edit. Rom. addit sibi subueniat et miseris, etc.] et miseris illis, quos pro se iuramento constrinxit. Reginam uidelicet Theutbergam, coniugem suam, iuxta tenorem prestiti sacramenti tractans, et se a reatu uice sua iurantium tegens, mittat etiam ad nos Waldradam, ut per hoc et ipse securam de cetero uitam ducat, et nos causa  illius tantis ulterius laboribus non subdamur. Non enim iustum est, ut legitima tantam apud ipsum incommoditatem ac dehonestatem patiatur, et ab adultera gloria dignitatis eius subripiatur. Quod si rex Lotharius ita fieri denegat, et se ueraciter audire ac perficere uelle monita nostra fatetur, quemadmodum nobis dilectus filius noster Ludouicus rex inclytus ex ipsius assertione significauit, quesumus interrogetur uel a uobis, uel studio uestre suggestionis a iam fato pio rege, quare nobis scribens, uel aliis satisfaciens, sicut indicat de Waldrada, quod post missi nostri reuersionem non ad eam accesserit, ita non indicat de coniuge sua Theutberga, quod eam secundum datorum tenore iuramentorum tractet atque retineat. Nisi quia non habet unde glorietur,  nec agit sic erga eam, ut nobis id ueraciter referre possit, et gratiarum a nobis inde perficere ualeat actiones: dum non solum illa nulla munificentia ipso largiente potitur, uerum etiam omnibus opprobriis et egestate summa tabescit. Dicatur ergo ei a pio principe, uel a uestra sacerdotali suadeatur industria, ut quando nobis mittit, ad Waldradam se nequaquam contra interdictum nostrum accedere, mittat etiam quod et Theutbergam uxorem suam iuxta prestita iuramenta benigne tractet, et secundum regiam dignitatem retineat: ita duntaxat ut, quod mittit, ueritate fulciri aliis etiam attestantibus cognoscamus. Denique quando illa repulsa ipse rex Lotharius Theutbergam uxorem suam reduxit, diffinitum fuisse  constat, ut eadem Waldrada in Italiam mitteretur, quatenus utrum Romam necne peruenire debuisset, nostre censure decreto prestolaretur [al., postularetur, HARD.]. De his quippe personis, quarum sedes apostolica specialiter inchoat agitare negotium, sicuti nos Lotharii et Theutberge regum, atque Waldrade pellicis exsequi controuersiam cepimus, nulli fas est alii uel remouere, uel aliquid diffinire, nisi forte cui ipsa preceperit. Waldrada ergo, quam nostris hortatibus, nostrisque decretis, a Lotharii constat remotam esse lateribus, nostris quoque specialiter debet, ad congruam Ecclesie quam lesit satisfactionem, submitti iudiciis. Quod quandiu Lotharius non egerit, sicuti nec nobis requies, nec Theutberge securitas, sic nec ipsi poterit tuta pax aut  aliqua inesse salutis fiducia. Tanto igitur sollicitius ad correctionem illius operam date, tantoque instantius non solum illum, ut in his nobis obediat, admonete, uerum etiam et dilectum filium nostrum Ludouicum excellentissimum regem, quo eum ad audienda nostra monita semper incitet, cohortamini, quanto attentius legitis: Quia qui conuerti fecerit peccatorem ab errore uie sue, liberabit animam suam a morte, et operiet multitudinem peccatorum . Non solum autem hinc gloriosum regem uestrum adite, uerum etiam specialiter deprecamini, ut admoneat et suadeat eidem Lothario, quatenus Romam non nisi purgatus, et quando nos annuerimus, uenire presumat. Nam nisi nobis obediens suspicionum et male fame sordes diluere primum curauerit,  uideat ne forte leprosorum more de castris Dominicis cum maxima confusione pellatur. Quomodo uero ipsas possit ponere sordes, breuiter intimamus: uidelicet, si Theutbergam uxorem suam iuxta prestita iuramenta benigne tractet, et secundum regiam dignitatem retineat, Waldradamque ad nos accelerare compellat, atque in prefatis Ecclesiis, ordine quem ei dictauimus, antistites ordinare permittat. Nam quandiu Waldradam sic manere dimiserit, sicut omnibus liquet, Theutbergamque nec regio cultu, nec coniugali dilectione tractauerit, quandiu etiam Theutgualdum uel Guntharium ecclesias dudum sibi cum sacerdotio ablatas obtinere permiserit occupatas, nec a lepra inusti criminis, nec a sordibus pessimi odoris, id est, male opinionis, uel suspicionis, liber esse poterit,  nec puris ecclesiam gressibus intrare ualebit, nec sacerdotibus Christi libera eum uel secura tangendi, uel intra castra recipiendi profecto quibit esse facultas. Ergo laborate in hoc nobiscum, karissimi, decertate pariter, fratres: quia sicut labor est multiplex in terris, ita nos merces copiosa manebit in celis. Nec dubium est hunc iuuenem plurimos habere nunc pro sua potentia uel dominatu sibi consentientes: de quorum omnium profecto conuersione ac salute omnes simul letabimur, si horum princeps, Dei gratia preueniente, communibus nostris sudoribus perfectius emundabitur. Preterea nouerit sanctitas uestra, iam memoratum sublimissimum regem uestrum pro Theutgualdo et  Gunthario ea qua uos nobis affectione scripsisse, cui quia super hoc breui scripto respondimus, si plenius nosse placet, que de illis sit penes nos fixa sententia, industriam eius ad huius epistole, quam fraternitati uestre destinauimus, tenorem scrutandum direximus. Quamobrem agat sanctimonia uestra, ut ipsius piis ad legendum obtutibus cum debita reuerentia, seu celeri diligentia deferatur. Porro si aliqui fortasse sunt, qui dicant liberam esse Waldradam, et ideo huc proficiscendi ei non debeat imponi necessitas; nouerint non esse liberam, que a peccato superata, ipsius et ancilla addicta est: Petro dicente apostolo: A quo enim quis superatur, eius et seruus addictus est , et rursus alibi: Qui facit peccatum, seruus est peccati . A quo uidelicet ista nondum liberata, eius profecto adhuc ancilla credenda, ac per hoc nostro est iudicio speciali purganda, cuius decreto iniquitas eius agitari cepit, et Christo propitio abolitionem percipere. Nam nisi illam nondum a crimine liberam esse sciremus, nequaquam eam pro liberatione, tam sua quam fautorum eius, in Italiam uenire quoquomodo faceremus: licet eam per ministros suos postea, ne huc perueniret, Satanas impedierit. Iam uero, si iussa nostra uel sanctiones impleuerit, ideo se putat ancillam; ergo Lotharius rex seruus dici debet, qui utcunque nostra fecisse mandata dignoscitur; ergo ista teneatur pro domina, que inobediens permanet, et dominetur Lothario, qui utcunque nostris studuit obedire decretis, quod absurdissimum  est, et omnino nefandum. uerum si tanta rex Lotharius intentione Waldradam uoluisset mecham ad nos mittere, ad eius scilicet a nobis causam legitime definiendam, quanta uoluit legitimam Theutbergam destinare coniugem, ad falsa contra se extorta scelera proferenda; forte iam nobis qualiscunque pax uel reddita requies haberetur. Atque utinam sic studeat Waldradam ad nos destinare, que habet de scelere suo quod pandat, sicuti gestie bat reginam Theutbergam, que non quidem habebat quod de crimine panderet, sed quod de uiolentia et iugi pena illata sibi multipliciter enarraret, et quam iniustis minis, ut contra se falsum crimen coram nobis depromeret, multifarie compellebat. Optamus fraternitatem uestram in Christo nunc et  semper bene ualere. Data pridie Kalendas Nouembris, indictione I.





CLuI. AD LUDOuICUM REGEM GERMANIAE. Conqueritur de Lothario, quod nichil eorum prestet que promisit. Prohibet ne Romam ueniat, priusquam Waldradam, ut iussus est, eo dirigat, et Theutbergam tractet ut reginam, et Treuiris atque Colonie legitimi episcopi ordinentur. In embolo, de reditibus sancti Petri.
[Apud Mansi, ibid.]

NICOLAUS episcopus, seruus seruorum Dei, dilecto filio LUDOuICO glorioso regi.

 Syllabarum uestrarum tenore pandistis, uos una cum dilecto filio nostro Carolo glorioso rege, fratre uidelicet uestro, ad commune colloquium uenisse; cui quia defuit Lotharius rex, nepos scilicet uester, perhibetis uos ad eum iam dictum fratrem uestrum Carolum regem, adiuncto sibi quodam ex episcopis regni uestri, misisse: quatenus, prout uobis per epistolas nostras ad uos directas iniunximus, ab illis admoneretur, ut in omnibus iussionibus nostris obediens existeret: Quod quia tam utpote pii principes iustitiam diligentes, quam proximi salutem per caritatem querentes, nostrisque nichilominus adhortationibus obsecundantes, egistis, debitas gratias agimus: quantum tamen lucri efficacia uestra uel nostra monita penes eumdem regem Lotharium impetrarint,  fateor hactenus non elucet. Sed dicitis eum tam absentem quam postea presentem, a uobis ipsam admonitionem benigne suscepisse, deindeque professum fuisse in omnibus se nostris preceptionibus pariturum. Quod quia sepe audiuimus, non tamen hinc effectum percepimus, satis ingemiscimus, et huius rei gratia ultra quam dici possit affligimur: nimirum qui etiam pro sua ipsius salute quotidie laborantes apud ipsum nichil omnino proficimus, dum quod sermone dicit, facto non perficit: et precipue cum uerba eius, ut arborum folia, sonare quidem possint, saturare uero, cum sint sine fructu, non possint. Quamobrem, dum querimus cui huiusmodi uir ualeat comparari, nullus menti conuenientius occurrit, quam ille filius, cui apud Mattheum  pater dixisse legitur: Fili, uade hodie, operare in uinea mea: at ille respondens ait: Eo, Domine, et non iuit . Unde merito figuram Iudaici populi exprimit. Ipse quippe repromittebat Moysi dicens: Cuncta que locutus est Dominus faciemus : non tamen que uerbis repromittebat rerum effectibus adimplebat. Ita, proh dolor! et iste nepos uester, semper quidem nostra monita uelle audire, semper adimplere cupere protestatur: non tamen quod ore, quod scriptis opportune, importune sepissime profitetur, operibus exercere uel factis exhibere contendit, et paternis monitis nostris non tanquam filius obediens paret, sed tanquam ingratus post tergum repedauit. Si quidem in quo aliquando apparit rex Lotharius nobis obediens? aut quid ab illo exegimus  nisi salutem suam? nisi iurationem quam lesit [forte, prestitit] Ecclesie? nisi Theutberge regine coniugis eius apud sanctum Petrum presidium requirentis securitatem? nisi nostram etiam post tot labores aliquando requiem? Nam hinc inter innumeras alias curas precipue laboramus, hinc omnimodam de Waldrada mecha et excommunicata suspicionem adimendam sepe decreuimus. Hinc etiam ut noui Treuerensi et Coloniensi Ecclesiis antistites darentur iniuximus: uidelicet qui nec per Theutgualdi et Guntharii dudum episcoporum, nec per iam fate Waldrade fauorem proueherentur, sed canonice a filiis et de filiis iam nominatarum ecclesiarum electi, ab his qui earumdem ecclesiarum antistites soliti sunt  consecrare, regulariter ordinarentur. Sed cum hec omnia nos opportuna esse ac necessaria prospicientes, ipsi regi Lothario crebro mandassemus, quo nostre institutionis exsecutor effectus, ut hec consummarentur annueret, imo ut sua prorsus exsecutione perpetrarentur insisteret, aliquid horum effectum quemlibet accepisse nos profecto nondum cognouimus, et tamen ille nostra se uelle perficere in omnibus monita profitetur. Denique Waldradam ad nos non solum non misit, sicut sepius illum hortati sumus; uerum etiam Ticinum, dum ad nos tendere crederetur, iam profectam, in Gallias reducere procurauit. Filiam uero nostram Theutbergam reginam, que beati Petri se tegmine semper muniri poposcit, non solum sicut reginam secundum prestitum iuramentum  non tractat: uerum etiam nec pro timore Dei, nec pro sancti Petri reuerentia, nec pro coniugali federe, nec etiam pro eodem collato iuramento, saltem in minimis quibusque negotiis suam hanc esse participem recognoscit; quippe quam omni egestati, omni opprobrio, omni prorsus abiectioni submittit. Porro de prememoratis ecclesiis ordinandis non solum mandata nostra contemnit, sed et sacrorum canonum precepta conculcat, dum uidelicet ecclesiis non compatitur, sed has tanto tempore sine rectore manere permittit. Ecce, fili carissime, quomodo Lotharius rex instituta nostra custodit, ecce quomodo uerum est, quod dicit nostra se uelle in omnibus obseruare decreta. Et adhuc ad nos se properare uelle demonstrat, cum id ne sine nostra  licentia presumeret, nos ei sepe districtius iniunxerimus et prohibuerimus. uerum quam ob rem Lotharius Romam proficisci gestiat, miramur si uestram latere potuit prudentiam. Itaque impleat prius cuncta que premisimus, totius occasionis uel sinistre suspicionis fomitem a se procul abiiciat, imo uero a nostris mentibus amputet, et tunc, si ei sit huc ueniendum, a nobis est sollicite prouidendum. Siquidem etiam si cuncta, que nos ei supra commemorauimus iniunxisse, penitus adimpleta potuisset ostendere, nec sic ei contra interdictum nostrum Romam fuerat properandum: quanto minus nunc, quando toties a nobis admonitus nichil de eis consummasse conuincitur? Igitur dilectio uestra illum nunc uenire Romam  queso prohibeat: alioquin, mihi credite, si contra propositum nostrum forte presumpserit, minime eum qua cupit honestate uel hic suscipietur, uel hinc profecto regredietur: Nam sicut mulier Domino fide proximans tangit; turba uero licet tangit, tamen comprimit; sic proh dolor! isto in tempore quidam etsi approximare uidentur, tactus tamen eorum, quia non ex fide, pressuram gignit, et approximatio turbationem adducit. Ergo necesse est ut talem se in cunctis exhibeat rex Lotharius, ut nos eum gratanti animo primitus suscipere delectemur, et ita demum uenientem expansis brachiis amplectemur. Quod aliter fieri non poterit, nisi Waldrada Romam, sicuti ceptum fuerat, dirigatur, ut uidelicet nos  causam eius ad finem legitimum perducamus, qui de ipsius preuaricatione semel initium iudicandi suscepimus: et nisi reginam Theutbergam, secundum tenorem iuramenti, ab ipso audiamus rege Lothario coniuge suo tractari: uidelicet ut talem se circa illam mente demonstret et opere, qualem diligens rex erga dilectam coniugem suam se debet demonstrare reginam: et nisi de proprio clero in Agrippinensi colonia atque Treuerensi ecclesiis episcopos ordinari permiserit, eos scilicet, qui nec Waldrade, nec Guntharii, nec Theutgualdi fauore uel eligantur, uel etiam consecrentur. Hec sunt, carissime, que si Lotharius nepos uester callide non perfecerit, hunc ueraciter nos audire nolle procul dubio poterunt indicare, atque si saluti eius  uestra caritas consulit, eum magnopere suadeat incitare, et non eius foris perstrepentibus uerbis facile credat: sed operum facta, secundum perspicacissimam proprii affluentiam sensus consideret. Dicit enim Ioannes apostolus: Filioli mei, non diligamus uerbo neque lingua, sed opere et ueritate . Nam si nosse libet excellentie uestre, quid sit unde Lotharius iactat se nostram in omnibus adimplere uoluntatem, nos euidenter aperiemus. uidelicet quia nobis, imo Deo nostro obediens, Theutbergam coniugem suam recepit, Waldradam uero, utpote adulteram, merito sequestrauit, nec ad illam post reuersionem legati nostri accessit. Sed prudentia glorie uestre iam ualet aduertere, quid prosit si ad eam non pedibus corporis, et tamen  passibus mentis accedit. Quid prodest quia forinsecus ab illa sequestratus cernitur, qui tamen ei ualde conglutinatus intrinsecus intelligitur? Quid autem proficit dilecte filie nostre Theutberge regine, quia non ex toto ab illa uidetur corpore prolongatus, dum tamen esse cum ea mente minime probatur annexus? Quid ei proficit coniugalis federis, uel regie dignitatis nomine solo frui, que caret omnibus que ad perfecte dilectionis et consimilis ditionis pertinere uidentur insignia? Nam quis nisi emula eius, Waldrada uidelicet, que non solum pro adulterio commisso, sed pro impenitenti corde uinculis est excommunicationis innexa, regni cum Lothario culmina possidet, gloria fruitur, iura tenet, et omnia suo disponit arbitrio: que licet a colloquio  eius seiuncta specie tenus uideatur existere, per internuntios tamen, et diuersos satellites, tantumdem penes ipsum, uel etiam magis ualet, quam si legitima coniux haberi quoquomodo potuisset. Nam nemo apud regium apicem est adiutus, nisi per illam: uix usquequaque lesus, nisi propter illam, quisquam esse refertur. Illa quippe penes eum gratiam poscentibus impetrare, ipsa sola quibus mauult beneficia parare consueuit. Iam uero si ita non est ut dicimus, id est si uel Theutberga regina tantam apud ipsum incommoditatem et dehonestatem non patitur, nec Waldrada mecha gloria tanta non fruitur; quare nobis scribens, uel aliis satisfaciens, sicut indicat de Waldrada, quod post missi nostri reuersionem  non ad eam accesserit, ita non de coniuge sua Theutberga, quod eam secundum datorum tenorem iuramentorum tractet atque retineat, nisi quia non habeat unde glorietur? nec agit sic erga eam, ut nobis id ueraciter referens gratiarum a nobis inde percipere ualeat actiones? dum non solum illa nulla munificentia ipso largiente potitur, uerum etiam omnibus opprobriis, et ut pretulimus egestate summa tabescit? Dicite ergo illi uos, carissime, et uestra sagaci conuentione suadere contendite, ut quando nobis mittit, ad Waldradam post reditum missi nostri contra interdictum nostrum se nullatenus accessisse, mittat etiam quod Theutbergam uxorem suam iuxta prestita iuramenta benigne tractet, et secundum regiam dignitatem retineat: ita duntaxat  ut quod mittit ueritate fulciri aliis etiam attestantibus cognoscamus. Mittat nichilominus nobis, quod in prefatis ecclesiis ordine, quem supra dictauimus, episcopi sint regulariter ordinati: et tunc perhibenti se nostra uelle iussa perficere credemus, et condignas Deo gratias referemus. Nam quandiu Theutbergam regio cultu et coniugali dilectione non retinet, et Theutgualdum uel Guntharium ecclesias dudum sibi cum sacerdotio ablatas obtinere permiserit occupatas, licet Waldradam non uideat, hi tamen gradus sunt, quamuis [forte, quemuis, HARD.] ad ima mergentes, per quos illum sensim ad ipsam tendere prudens quisque patenter agnoscit: dum et illos fouet, quos ad pronefas ductores habuisse claret, et eam affligit, quam debita correctione premissa  Christo iuuante recepit. Accusatores autem habere Lotharium, non nisi illum, qui accusator fratrum in Apocalypsi Ioannis appellatur , et opera eius, que et ipsa eiusdem antiqui hostis instinctu patrantur, profecto comperimus. Que uero Lotharius rex uester nepos operatur, accusatore non indigent. Manifesta quippe, Apostolo teste, sunt opera carnis que sunt fornicatio, immunditia, luxuria , et reliqua. Optamus gloriam uestram nunc et semper bene ualere, dilectissime fili. Data III Kalendas Nouembris, indictione I.



EMBOLUM.

Statuit preterea nobiscum excellentie uestre legatus, ut mediante Maio mense huius prime indictionis,  pro unius anni reditibus rerum S. Petri in regno uestro sitarum recipiendis, nostros missos direxissemus: cum duorum annorum iam tempora preterierint, ex quo reditus ex illis debuerunt esse collecti, et nos ex eis nichil recepimus. Porro si, sicut per multos et hunc eumdem uestrum legatum cognouimus, Arsenius inde aliquid collegit, licet nobis aliquid non detulerit, de preteritis annis collegit, non de futuris. Unde rogamus gloriam uestram, ut pro mercedis uestre cumulis, collectis omnibus illis, per uestri culminis uiros ad apostolorum limina orationis gratia uenientes, antequam de finibus regni uestri foras ea duci iubeatis, nobis significetis, ut his interim in tutissimo a prudentia uestra statuto  loco reconditis, si a speciali filio nostro Augusto obtinere potuerimus, ut cum ipsius homine nostrum illuc dirigamus, et ea ut nobis sine aliquo dispendio deferantur, recipiamus, gratiarum actiones Domino rependende sunt. Sin autem, missum nostrum Deo opifice destinabimus, qui qualiter in uestro regno sint recondita ac custodita, cum uestro misso preuideat; et his nichilominus interim in uestro regno bene saluatis, aut nobis renuntiet, aut certe quidquid preuiderimus, uel sanxerimus, facere non omittat. Aut si gloria uestra, quecunque illa fuerint, infra territorium ditionis uestre, uidelicet usque Bononiam aut Rauennam perduci fecerit, tantum ut secura sint, hoc multo amplius utile et gratum habebimus, quoniam et nos deinde modo quo ualuerimus  usque Romam ea ferri iubebimus.



CLuII. AD EPISCOPOS LEGATOS IN FRANCIAM MISSOS. Mittit ad eos commonitorium pro causa Theutberge.
[Apud Mansi, Conc. tom. Xu.]

Reuerentissimis et sanctissimis RHODOALDO et IOANNI episcopis.

Quemadmodum sancte Romane Ecclesie fideles estis, et apostolice sedis columne existitis; ita custodientes omnia secundum priorem preceptionem nostram peragere festinate, et Metis apostolica auctoritate synodo euocata, nostra iussa perficite. Quod si synodus episcoporum se illuc minime collegerit,  aut Lotharius uenire distulerit, tunc uos ad eum pergere studete, et nostra iussa atque instituta declarate. Et deinde cum pro causa Balduini ad Carolum perrexeritis, eidem glorioso regi epistolas synodicas, et has quas nunc uobis dirigimus, pariter cum commonitorio presentibus cunctis ostendite; et non solum ei, sed et omnibus episcopis, et uniuersis fidelibus hoc notum facientes palam legere et denuntiare studete. Preterea scitote a nobis uestre sanctitati duas dirigi epistolas uice ablatarum, unam Carolo regi, secundam uero uxori. Episcopis autem Gallie et Germanie alteram cum hac ipsa ad uos destinata mandamus.



COMMONITORIUM LEGATIS SUPRADICTIS DATUM.

 [a 1Kb] Lotharius profitetur Waldradam se a patre accepisse, et sororem postmodum admisisse Hucberti. Ubi primum diligenti inuestigatione inquirite, et si eumdem gloriosum regem predictam Waldradam premissis dotibus, coram testibus, secundum legem et ritum, quo nuptie celebrari solent, per omnia inueneritis accepisse, et publica manifestatione eadem Waldrada in matrimonium ipsius admissa est; restat ut perscrutemini cur illa repudiata sit, uel filia Bosonis admissa.  Sed quia idem gloriosus rex metu Theutbergam admisisse se dicit: uos illud euangelicum recolite, quo Dominus: Nolite, inquit, timere eos qui corpus occidunt ; et iterum ait: Quid prodest homini, si uniuersum mundum lucretur, anime uero sue detrimentum patiatur?  In quibus Dominicis sententiis considerandum est, quod si occisores corporum timendi non sunt contra iustitiam hominem impellentes, et lucrum totius mundi non prosit homini anima perdita, quanto minus metu unius hominis tantus rex debuit, contra diuinum preceptum, in immane precipitium mergi? In hoc certe se magis reprehensibilem ostendit, in quo amori mundi amorem Dei postposuit. Ubi nichil uobis aliud precipimus, manifestatione sua eodem  rege conuicto, nisi ut secundum canonicam auctoritatem nostra uoce freti, causam illius definiatis. Sin uero minime probatum fuerit, Waldradam uxorem fuisse legitimam, neque nuptiis secundum morem celebratis, per benedictionem scilicet sacerdotis, filio nostro Lothario exstitisse coniunctam: suggerite illi, ut non moleste ferat legitimam sibi, si ipsa innocens apparuerit, reconciliari uxorem; nec in hoc carnis uoci obtemperet, sed potius diuinis preceptis obediens, pudeat eum, imo pertimescat, in luxurie stercore putrefieri, et uoluntatem propriam sequendo ante tribunal Christi strictam ponere rationem. Preterea uos scire uolo, quia prefata Theutberga apostolicam sedem bis et ter appellauit, et se a prefato rege glorioso questa est  iniuste fuisse deiectam, et ui coactam falsum contra se composuisse piaculum. Nam eo tempore ad apostolicam sedem libellum appellationis sue misit, in quo non quidem adhuc confessam, sed ut contra se falsum diceret crimen, cogi sese innotuit. Insuper subiungens, Quod si amplius compulsa fuero, scitote non ueritate, sed timore mortis, et euadendi studio, quia aliter non possum, quod uoluerint dicam. uos autem memores estote mei hec uobis insinuantis. Unde precipimus uobis, ut cum eadem Theutberga ad condictam synodum sicut statuimus aduenerit, causam eius diligenti examinatione tractetis; et si ei obiicitur, quod illa crimen se aliquod admisisse confessa fuisset, et contra illa uiolentiam se pertulisse proclamauerit, uel si inimicos sibi iudices  fuisse testata fuerit; tunc illud renouetis iudicium secundum equitatis normam, ut iniustitie mole non opprimatur.



CLuIII. AD ROTLANDUM ARCHIEPISCOPUM ARELATENSEM. Missa cum altera epistola, qua Nicolaus Rotlando uices suas delegabat.

NICOLAUS episcopus, seruus seruorum Dei, ROTLANDO archiepiscopo Arelatensi.

 Susceptis sanctitatis tue litteris, totius humilitatis dono refertis, cunctarumque uirtutum floribus redimitis, multiplices gratiarum cultus omnium bonorum auctori rependimus; tuamque a multis retro temporibus erga sedem apostolicam agnitam deuotionem plurimum commendamus, atque ut in hoc salubri proposito perseueret, fraternitatem tuam obnixius adhortamur. Sic enim sancte conuersationis pedem, quo tendere debeas, perspicacius cognoscere poteris, et superuenientia prauorum iacula preuidere et declinare liberius, reuelante Domino, preualebis, si in apostolice sedis petra, more maiorum, presidium tuum locaueris, eiusque fidei doctrinis uel decretis arctius inherere contenderis; quam ille sua sacrauit sessione, quem Dominus eius  Christus Ecclesie sue uoluit primum et speciale retinere fastigium, quin et celestis atrii delegit summum constituere ianitorem, quod iam beatitudinem tuam strenue persequentem debitis attollimus omnino preconiis non solum in hoc, uerum etiam in eo, quod apostolatum nostrum ad perseuerantiam cohortaris. In quo enim tam manifeste nostrarum sanctionum et decretorum ostendere te poteris esse custodem, quam in eo, quod nostram quoque soliditatem supra firmam petram fundatam, ut in his perseueret, studiosius animare procuras?

Quod autem deprecatur tua fraternitas, ut scrutemur, quales predecessores nostri circa predecessores tuos antiquitus fuerint, et postulas, ut liceat tibi rescripto cognoscere, utrum fidenter crebro litteris  uel legatis non audeas [lege, nos audeas, HARD.] frequentare, et queque congruentia temporibus opportunis suggerere; sciat beatitudo tua, nos bene cognoscere, quod predecessores mei inter alia honoris beneficia predecessores tuos adeo dilexerint, ut eis uices suas in illis partibus retinere consenserint, quemadmodum quinta refert sancta et uniuersalis synodus. Tu uero si promissa tue dilectionis perfeceris, et nobis consentiendo, contra prauos quosque uel contra molestos nobis herere contenderis, et a decretis deuiare refugeris: noueris te deinde apostolatus nostri clypeo protegendum, et caritatis ac pietatis brachiis modis omnibus complectendum; sanctam quoque Ecclesiam diuinitus tibi creditam nostra sollicitudine et uigilantia,  auctore Deo, peramplius et perfectius augmentandam. Mittere autem nobis legatos uel litteras tanto libere debetis, quanto caritas, qua circa sanctitatem tuam flagramus , intra sinum amplitudinis sue  omnes recipit, omnes fouet, et protegit proximos suos; quia iuxta apostolum Paulum, benigna est, et omnia suffert . uerum a caritate tua unum hoc necessario postulamus, scilicet ut cum aliquem ad apostolicam sedem miseris, studeat eum tua monere fraternitas, quatenus in redeundo non usquequaque festinus appareat; eo quod omnium ecclesiarum Dei  cura constringimur, et cum undique ad sedem apostolicam multi diuersa querentes confluant, efficimur tardi ad singulos, dum uolumus benignitatem et dapsilitatem spargere per diuersos. Illud autem ualde placuit, unde etiam immenso tripudio exsultauimus, scilicet, quoniam ab apostolatu nostro sciscitati quid tua sanctitas sequi debuisset, prudentissime decreuisti.  uerum quamuis multa sint que tibi mittere possemus: interim tamen que in alia nostri apostolatus epistola beatitudini tue intimamus, solum tue solertie sint peruigili cura sectanda, precipuoque studio peragenda. Siquidem que circa nos, circaque sedem beati Petri, non est aliud signum deuotionis tue, quam polliceris, nisi obtemperantia et consummatio decretorum et definitionum nostrarum, qui licet indigni, per abundantiam tamen gratie Christi, ipsius uicarii sumus. Data mense Maii, die 12, indictione XII.



CLIX. AD CAROLUM REGEM MAIOREM. Fragmentum  De coniugio Caroli iunioris.

Dilectus filius et cequiuocus uester Carolus ad nostram apostolicam nunc in presenti destinare studuit paternitatem, intimans uidelicet quod pro quadam femina a primo iam matrimonio relicta, quam sine uestro, quod non debuerat, consensu sibi sociauit in coniugium, uestre paternitatis offensam incurrerit.

Item. De uxore filio uestro coniuncta, si talis contra diuinitatem inuenitur causa pro qua nullo modo eam habere debeat, uolumus nobis a uestra dilectione mandari. Quod si nulla inuenitur ex latere alia causa quod graue pariat peccatum, non reperitur auctoritas ut eorum scindi debeat coniugium, nec nostrum est eis sine manifesta delicti culpa sue separationis inferre  preiudicium.

Item. Quanquam sciamus filiam uestram, si libet, posse uos Balduino legaliter in uxorem dimittere, et pietatis uestre clementer gratiam impertiri, non tamen iussa misimus, sed preces obtulimus.





APPENDIX. DECRETA SEU RESCRIPTA NICOLAI PAPAE I EX GRATIANI uOLUMINE Per IOANNEM COCHLAEUM in unum collecta et in uiginti titulos distributa.




De constitutionibus Ecclesie, tit. I.


I.  Imperiali iudicio non possunt iura ecclesiastica dissolui; nec possunt imperatorum leges euangelicis et apostolicis, atque canonicis decretis, quibus postponende sunt, inferre preiudicium.

II.  Ridiculum est, et satis abominabile dedecus, ut traditiones quas antiquitus a patribus suscepimus, infringi patiamur.



De consuetudine, tit. II.

I.  Mala consuetudo non minus quam perniciosa corruptela abiicienda et uitanda est.

II.  Nihil obsunt saluti credentium  diuerse pro loco et tempore constitutiones uel consuetudines, si illis canonica non obsistat auctoritas.

III.  Illi qui ante nos fuerunt, prouidam in Ecclesiis consuetudinem tradiderunt, hodieque in Romana Ecclesia, que magistra est omnium Ecclesiarum, impretermisse seruatur, ita ut nullus sacerdos, maiore suo non innuente consacerdote, cuiuslibet rei benedictionem dare nitatur. Sed et anterior stans ad pronuntiandam aliquam lectionem, benedictionem quidem postulat, sed ei quilibet inferior non audet benedicere, quia in Epistola ad Hebreos legimus quod minor a maiore benedicitur .



De iudiciis, tit. III.

 I.  Inferior sedes potiorem absoluere, aut iudicio ligare non potest, nec propriis diffinitionibus subiugare.

II.  Filios circa spiritualem patrem, ut discipulos erga magistrum, ita sobrios ac deuotos esse decet, ut nulla penitus temeritate ad eorum uitam diiudicandam, nec saltem tenuiter reprehendendam, prosiliant.

III.  Non potest quisquam rite ab his qui inferioris ordinis uel dignitatis sunt, iudicialibus submitti diffinitionibus. Unde factum est ut in concilio episcoporum nullus in Marcellinum papam, qui tempore Diocletiani et Maximiani Augustorum idolis compulsus sacrificauerat, sed postea insignis  martyr effectus est, sententiam proferre ausus fuerit, dum ei sepissime omnes dicerent: Tuo ore iudica causam tuam, non nostro iudicio. Et iterum: Noli audiri in nostro iudicio, sed collige in sinu tuo causam tuam, etc.

Iu.  Acephalum liquet esse concilium, ubi de tanta persona agitur, et maiorum non exspectatur sententia, cum et in causa clericum inferioris gradus solius episcopi sui iudicium tantummodo postulandum [al., prestolandum] fit.

u.  In tantum hanc presumptionem sancti Patres apud Chalcedonem detestati sunt, ut Dioscorum Alexandrinum antistitem inter cetera idcirco potissimum sine ulla restitutione damnauerint, quod ponens in celum os suum, lingua eius  transeunte super terram, excommunicationem in sanctum Leonem papam dictauit.

uI.  Omnes leges, tam ecclesiastice quam uulgares et publice, precipiunt ut omnia sibi ablata restituantur ei qui suis est rebus exspoliatus.

uII.  Quod suspecti et inimici iudices esse non debeant, et ipsa ratio dictat, et plurimis probatur exemplis. Nam quid gratius et amabilius dare quis inimico potest, quam si ei ad impetendum commiserit, quem ledere forte uoluerit.

uIII.  Reuera iustus mediator non est, qui uno litigante, et altero absente, amborum emergentes lites decidere non formidat.

 IX.  Indicas Hermannum episcopum super quibusdam frequenter fuisse accusatum: pro quibus, quia ex parte ipsius persona deest, nos uni parti ad discrimen alterius credere procul dubio non possumus.

X.  Necesse est secundum sacrarum Scripturarum documentum, ac secundum iustitie tramitem, et accusatum et accusatorem simul adesse, et unam partem, quantacunque et qualicunque predita sit auctoritate, sic prorsus audiri ut alteri parti nullum preiudicium irrogetur.

XI.  Hereticis non licet accusationes contra orthodoxos episcopos pro ecclesiasticis facere negotiis. Hereticos autem dicimus  tam eos qui olim ab Ecclesia proiecti sunt, quam qui post hoc a nobis anathematizati sunt. Preter hos autem et eos qui fidem sanam negant uel simulant confiteri.

XII.  Contra ritum ecclesiasticum contraque uenerandas leges producitur accusator uel testis de imperialibus edibus, et cui imperari potest, ad falsum dicendum testimonium adhibetur; fiunt suspecti iudices; et lupi, custodes.

XIII.  Quod bene semel diffinitum est, et interpositis iuramentis deliberatum, nulla debet iteratione, nisi fortassis ubi fuerit maior auctoritas, retractari.

XIu.  Ait Celestinus papa, Orientalibus episcopis scribens: Si  quis ab episcopo Nestorio, uel ab aliis qui eum sequuntur, ex quo talia predicare ceperunt, uel excommunicatus uel exutus est seu antistitis seu clerici dignitate, in nostra hunc communione durasse et durare manifestum est. Nec iudicamus eum esse remotum, quia non poterat quemquam eius remouere sententia, qui iam se prebuerat ipse remouendum.

Xu.  Historia ecclesiastica ab Eusebio Cesareensi episcopo confecta, de muliere quadam que de castitate a marito accusabatur, ait: Preceptum est ab imperatore, lege lata, ut primo permitteretur ei rem familiarem libere diutius ordinare, tunc demum responderet obiectis. Hoc omnes leges tam ecclesiastice quam  uulgares publiceque precipiunt. Si autem de mulieribus et secularibus uiris hec constituta sunt, multo magis ecclesiasticis hominibus et sacerdotibus sunt concessa.

XuI.  Siue de coniugii federe siue de adulterii crimine iudicium agitandum sit, nulla ratio patitur Theutbergam cum Lothario posse inire certamen, nisi prius ad tempus fuerit reddita sue potestati, et consanguineis propriis libere sociata. Itaque etiam locus prouidendus est, in quo nulla uis multitudinis formidetur, ne sit difficile testes producere uel ceteras personas, que tam a sanctis canonibus quam a uenerandis Romanis legibus in huiusmodi controuersiis requiruntur.



De Romana Ecclesia et sede apostolica, tit. Iu.


I.  Omnes, siue patriarche cuiuslibet apicem, siue metropolis primatus, aut episcopatuum cathedras, uel ecclesiarum cuiuscunque ordinis dignitatem instituit Romana Ecclesia. Illam uero solus ipse fundauit, et supra petram fidei mox nascentis erexit, qui beato Petro, eterne uite clauigero, terreni simul et celestis imperii iura commisit .

II.  Si quis pecunia uel gratia humana, aut populari seu militari tumultu, apostolice sedi sine concordi et canonica electione cardinalium eius Ecclesie ac deinde sequentium clericorum religiosorum inthronizatur,  non papa uel apostolicus, sed apostaticus habeatur. Liceatque cardinalibus et aliis clreicis Deum timentibus, et laicis, inuasorem illum anathematizare, et humano auxilio a sede apostolica pellere.

III.  Licet nunquam apostolice sedis modus fuerit absque signatis apicibus undecunque legationem suscipere, nos tamen sublimitatem uestram in nobilissimo uiro ac strenuo legato uestro honorantes, eiusque grauitatem et eloquiorum illius ueridicas cognoscentes assertiones, nichilo minus eum absque epistola uestra suscepimus.

Iu.  Per principalem beatorum apostolorum Petri et  Pauli dextram, et potestatem et ius habemus, non solum in monachos, uerum etiam in quoslibet clericos de quacunque diecesi, cum necesse fuerit, atque ecclesiasticis exigentibus opportunitatibus, inuitare.

u.  Arguta sapientia tua materiam depositionis aduersus Rothadum assumpsit, et ab itinere apostolice sedis remouit, et continuatim apostolicam sedem appellantem damnauit, et carcerali custodie mancipauit. Priuilegia tamen apostolice sedis uos obliuioni tradere nullo modo debuissetis, quibus uenerandi canones iudicia totius Ecclesie ad hanc deferri iubent.

uI.  Patet profecto sedis  apostolice, cuius auctoritate maius non est, iudicium a nemine fore retractandum, neque cuiquam de eius liceat iudicare iudicio. Nec de eius iudicio canones unquam preceperunt iudicari, sententiamque illius constituerunt non oportere dissolui, cuius potius sequenda decreta mandauerunt.

uII.  Auctoritatem uenerabilium predecessorum nostrorum secuti, et nominatim beatissimi pape et martyris Alexandri quinti, a beato Petro, ab omnibus iuramentis et cuiuscunque obligationibus, quibus illi sese, coacti uiolentia impiorum, obligauerunt, absoluimus, et ne illa seruentur uetuimus, tam archiepiscopum Treuirensem quam eius prepositum, et omnes qui tunc temporis capti se illis quoquomodo obligauerunt.  Neque ullam eos proinde infamiam uel calumniam, aut a suis bonis sequestrationem unquam, auctore Deo et sanctis apostolis et nostris predecessoribus, sustinere permittimus, sicut per prophetam Dominus dicit: Dissolue colligationes impietatis, etc. .

uIII.  Nemini est de sedis apostolice iudicio iudicare, aut illius sententiam retractare permissum, uidelicet propter Romane Ecclesie primatum, Christi munere in beato Petro apostolo diuinitus collatum.

IX.  Si quis dogmata, mandata, interdicta, sanctiones uel decreta pro catholica fide uel ecclesiastica disciplina,  pro correctione imminentium uel futurorum malorum, a sedis apostolice presule salubriter promulgata contempserit, anathema sit.

X.  Sententiam Romane sedis non negamus posse in melius commutari, cum aut subreptum aliquid fuerit, aut ipsa pro consideratione etatum uel temporum seu grauium necessitatum, dispensatione quedam ordinare decreuerit; quoniam et egregium Paulum apostolum dispensatorie legimus quedam fecisse, que postea reprobasse legitur. Quod tamen obseruandum est, quando illa Romana uidelicet Ecclesia discretissima consideratione fieri delegerit; non quando ipsa que bene sunt diffinita retractare uoluerit.

XI.  Ecclesia, id est catholicorum collectio, quomodo sine apostolice sedis instituetur nutu, quando iuxta sacra decreta, nec ipsa debet absque preceptione pape basilica nouiter construi, que ipsam catholicorum intra semet amplecti cateruam dignoscitur.



De decretis Romanorum pontificum, tit. u.

I.  Quod a sedis apostolice rectoribus plena auctoritate sancitur, nullius consuetudinis occasione remoueatur.

II.  Si Romanorum pontificum decreto ceterorum opuscula tractatorum approbantur uel reprobantur, ita ut quod uere sedes apostolica probauit, hodie teneatur acceptum; et quod illa repulit,  hactenus inefficax habeatur: quanto potius ea que ipsa pro catholica fide, pro sanis dogmatibus, pro uariis et multifariis Ecclesie necessitatibus et fidelium moribus [al. motibus] diuerso tempore scripsit, omni honore debent preferri, et ab omnibus prorsus in quibuslibet necessitatibus uel opportunitatibus, discretione uel dispensatione magistra, reuerenter assumi, etc.

III.  Si decreta Romanorum pontificum non habetis, de neglectu atque incuria estis redarguendi; si uero habetis et non obseruatis, de temeritate estis corripiendi et increpandi.



De imperatoribus, tit. uI.

 I.  Imperator suis reipublice quotidianis administrationibus debet esse contentus, non usurpare que sacerdotibus Domini solum conueniunt.

II.  Ubi legistis imperatores antecessores uestros synodalibus conuentibus interfuisse, nisi forte in quibusdam ubi de fide tractatum est, que uniuersalis est, que omnium communis, que non solum ad clericos, uerum etiam ad laicos et ad omnes omnino pertinet Christianos?

III.  Denique hi quibus tantum humanis rebus, non diuinis preesse permissum est, quomodo de his per quos diuina  ministrantur, iudicare presumant, penitus ignoramus.

Iu.  Mediator Dei et hominum, homo Christus iehsu, idem rex et pontifex, actibus propriis et dignitatibus distinctis officia potestatis utriusque discreuit, ut Christiani imperatores pro eterna uita pontificibus indigerent, et pontifices pro cursu temporalium tantummodo rerum imperialibus legibus uterentur; quatenus spiritualis actio a carnalibus distaret incursibus, et Deo militans minime se negotiis secularibus implicaret; ac uicissim non ille rebus diuinis presidere uideretur qui esset secularibus negotiis implicatus.

u.  Satis euidenter ostenditur a seculari potestate nec solui prorsus nec  ligari pontificem, quem constat a pio principe Constantino Deum appellatum, cum nec posse Deum ab hominibus iudicari manifestum est.

uI.  Non quales sacerdotes Domini sint, sed quid de Domino loquantur, est uobis magnopere preuidendum. Nec in uicariis beati Petri apostoli uobis est attendendum quid sint, sed quid pro correctione Ecclesiarum, quid pro salute uestra satagant. Nec enim illos dicetis inferiores Scribis et Phariseis sedentibus super cathedram Mosis, de quibus Dominus precepit, dicens: Quecunque dixerint uobis, facite, etc. 



De regibus, tit. uII.

 I.  Relatum est nobis quod quicunque ad episcopatum in regno tuo prouehendus est, nonnisi fauentem tibi permittas eligi. Idcirco apostolica auctoritate, sub diuini iudicii obtestatione, iniungimus tibi ut in Treuirensi urbe et Agrippina Colonia nullum eligi patiaris, antequam relatum super hoc nostro apostolatui fiat.

II.  Que Lotharius rex nepos uester fecit, accusatione non indigent. Manifesta enim sunt, teste Apostolo, opera carnis, fornicatio, immunditia, etc.  In manifestis enim calliditate accusantium non opprimitur reus, nec tergiuersatione proprium crimen celatur, cum culpa sub oculis omnium sponte se ingerat;  atque ideo in talibus iudiciarius ordo non requiritur.

III.  Scelus quod Lotharius rex, si tamen rex ueraciter dici possit qui nullo salubri regimine corporis appetitus refrenat, sed lubrica eneruatione magis illicitis eius motibus cedit, in duabus scilicet feminis Theutberga et Waldrada commisit, omnibus manifestum est; sed dudum episcopos Theutgaudum et Guntharium in tali facto eum habuisse tutores atque fautores, pene totus orbis undique ad limina seu sedem confluens apostolicam referebat. Igitur decernente nobiscum sancta synodo, in presentia depositi, et ab  officio sacerdotali excommunicati, atque a regimine episcopatus alienati indubitanter existunt.

Iu.  Precipue Waldrade pellicis tue, et dudum a te repudiate, communionem declina. Excommunicata est enim, et usque ad presentiam nostram ab omni contubernio Christianorum sequestrata. Excommunicata est, ne cum ea pari mucrone percellaris sententie, ac pro unius muliercule passione uinctus et obligatus, ad perenne trahatis exitium.

u.  Ita corporis tui motibus cedere consensisti, et relaxatis uoluptatum habenis, temetipum in lacum miserie et in lutum fecis prohibitum deiecisti, ut qui positus fueras in gubernatione populorum, effectus sis ruina multorum.  Probat hoc Theutgaudi et Guntharii dudum episcoporum legitimus casus, qui pro eo quod te minime competenter erudierint, quin imo, quia preuaricationem tuam argumentis suis tegere, et sub quadam iustitie specie, fucatis quibusdam exquisitis adinuentionibus, equitatem obruere studuerunt, nostra sunt apostolica depositi auctoritate, et ab omni episcopatus regimine regulariter sequestrati.

uI.  Excellentissimus rex Carolus apostolatum nostrum consuluit, qui agendum sit de his qui cum Ingeltrude sepe damnata communicant femina, quoniam eam cum communicatoribus suis et fautoribus pari uinculo anathematis constat esse astrictam. Quapropter nunc beatitudini tue iniungimus,  ut super hoc nostra auctoritate fretus, curam de his sumere studeas. Et quia docta diuinitus sanctitas tua ualde nouit aliud esse ex necessitate, aliud ex ignorantia, atque aliud quod de studio delinquitur; istudque posterius duobus prioribus districtius esse puniendum: idcirco solerter inuigilet, et cauta districtione singulorum modos diiudicet, quatenus qui ex necessitate aut ignorantia delinquunt, auctoritate nostra per te absoluantur. Illos autem qui studio suo obligantur, et contemptu interdicta nostra postponunt, nonnisi digna satisfactione preueniente, uolumus a te prorsus absolui.

uII.  An non districta ultione feriendus es, qui in duabus uxoribus adulterium Lamech et flagitium imitatus esse dignosceris?  quod Dominus nonnisi post septuaginta septem generationes suo salutifero aduentu deleuit, cum Cain fratricidium septima generatione aquis abolitum sit cataclysmi, id est diluuii .



De patriarchis et archiepiscopis, tit. uIII.

I.  Episcopos per Aemiliam non consecres, nisi post electionem uel consensum cleri et populi.

II. . Hec ordinatio Dei Patris tui, et hec est lex Ecclesie matris tue, uidelicet ut omnes episcopos regni tui ad Turonensem archiepiscopum mittere non detrectes, ipsiusque iudicium postulare non dedigneris. Ipse est enim metropolitanus, et omnes episcopi  regni tui suffraganei eius sunt, sicut conscriptiones predecessorum meorum euidenter ostendunt. Neque enim Ecclesias Dei per discordias regum diuisionis aliqua damna pati necesse est, cum, quantum ex se est, pacem quam predicant, seruare studeant in inuicem et omnes.

III.  Conquestus est apostolatui nostro frater noster Sigebodus, archiepiscopus Narbonensis, quod clericos suos, eo inuito, ad iudicium tuum uenire compellas, et de rebus ad Ecclesiam suam pertinentibus, eo inconsulto, quasi iure patriarchatus tui disponas: cum hoc neque antiquitas  habeat, et auctoritas sanctorum canonum penitus interdicat, nisi forte pro causis  que apud se terminari non possunt, ad te quasi ad patriarcham suum prouocauerint per appellationes, uel si episcopus suus decesserit, res Ecclesie sue iudicio tuo dispensare uoluerint. Primates enim uel patriarchas nichil priuilegii habere pre ceteris episcopis, nisi quantum sacri canones concedunt, et prisca consuetudo illis antiquitus contulit, diffinimus.

Iu.  Theutgaudum Treuirensem primatem Belgice prouincie, et Guntharium Agrippine Colonie archiepiscopos, nunc coram nobis et sancta synodo sub gestorum insinuatione, qualiter causam Lotharii regis et duarum mulierum eius, Theutberge scilicet et Waldrade, recognouerint et iudicauerint,  scriptum super hoc propriis manibus roboratum offerentes, et sententiam quam a sede apostolica in Ingeltrudem uxorem Bosonis, sanctissimus frater noster archiepiscopus Mediolanensis Thado et ceteri cepiscopi nostri petiuerunt emittendam, et nos diuino succensi zelo, sub anathematis attestatione canonice protuleramus, publice se uiua uoce uiolasse confitentes; in quibus omnibus inuenimus eos apostolicas atque canonicas sanctiones in pluribus excessisse, et equitatis normam nequiter temerasse, ab omni iudicamus sacerdotii officio manere penitus alienos. Et ideo sancti Spiritus iudicio, et beati Petri per nos auctoritate, episcopatus exutos regimine consistere diffinimus.



De sacris ordinibus, tit. IX.

 I.  Que in consecrationibus et ordinibus obseruanda sint, beati Innocentii pape canonica decreta, presertim principia pagine ad Decentium Eugubinum episcopum emisse, affatim edocebunt.

II.  Simoniaci simoniace ordinati uel ordinatores, secundum ecclesiasticos canones, a proprio gradu decidant. Simoniaci quoque simoniace a non simoniacis ordinati, similiter ab officio male accepto remoueantur. Simoniacos autem non simoniace a simoniacis ordinatos, misericorditer per manus impositionem pro temporis necessitate in officio concedimus permanere.



De episcopis, tit. X.


I.  Episcopi ab omni bestiarum uel uolucrum uenatione penitus alieni existere, et ab immoderata filiarum suarum familiaritate, unde male oriatur fama, abstinere debent. Nullum enim sanctum, ut ait beatus Hieronymus, uenatorem legimus.

II.  Episcopis dispensatio celestis seminis iniuncta est. ue si non sparserint, ue si tacuerint, sicut uas electionis formidat et clamat. 

III. . Si quelibet ambiguitas uel aliqua fortasse super Suffredi examinatione uel episcopatus abrenuntiatione oborta fuisset contentio, ex more ad sedem apostolicam referri conuenerat,  et nostra his omnibus debuerunt cuncti decreta penitus exspectare. Quod quia omissum est hactenus, dolemus. Dilectissimi, igitur gloriam uestram uehementer efflagito, ut iam dictus Suffredus episcopus proprio restituatur episcopio; et hic, si aliquid reprehensione dignum gessit, postea uel correctione uel digna animaduersione diffinietur.

Iu.  Pontifices qui aliqua occupantur infirmitate uel egritudine, abiiciendi non sunt; nec alii in loco eorum consecrandi sunt, nisi ex hac fuerint luce subtracti. Quod si de ministerio sibi concesso conqueruntur, que licita sacerdotes expleant. In his uero que his presumere non licet, uicinorum usque ad recipiendam sanitatem episcoporum auxilia subrogentur.

 u.  Episcopos uero qui Dominici gregis suscipiunt curam atque sollicitudinem, ab administratione eorum discedere non oportet, ut accepti talenti pulchritudo non deleatur, sed certamen eorum salubriter augeatur et triplicetur fructus.

uI.  Sciscitatis utrum cum a Nortmannis de episcopio depellaris, debeas de cetero in monasterio conuersari. In quo scias, carissime frater, quod si perniciosum est proretam in tranquillitate nauim deserere, quanto magis in fluctibus? Ubi non dicimus quod persecutorum non fugiamus, maximeque paganorum, insidias, cum ad tempus seuiunt, et ob multitudinem delictorum nostrorum  nocendi facultatem diuinitus assequuntur, presertim cum eis prodire ultro non debeamus, et multos prophetas et apostolos, ipsum quoque Dominum huiusmodi fugisse insecutores, luce clarius constet: sed quod precipue nos, qui tanquam arietes ducatum gregibus prebemus, imo qui et horum pastores sumus, Deo auctore, cum eis in periculis pro uiribus persistere pro certo conueniat. Et cum tranquillitas reddita diuina fuerit pietate, sopitaque furentium infestatio, mox gregem perquirere, et in unum colligere, et eius animos celestis patrie pace potissimum securitate predicata sursum erigere debemus.

uII.  Reprehensibile ualde constat esse quod  subintulisti, dicendo, maiorem partem omnium episcoporum die noctuque cum omnibus aliis fidelibus tuis contra piratas maritimos inuigilare, et ob id episcopi impediantur uenire; cum militum Christi sit, Christo seruire; milites uero seculi seruiant seculo, secundum quod scriptum est: Nemo militans Deo implicat se negotiis secularibus . Quod si seculi milites militie student, quid ad episcopos et milites Christi pertinet, nisi ut uacent orationibus.

uIII.  Porro Gloria in excelsis Deo ab episcopis in Cena Domini intra missarum solemnia more nostro dicenda est. Pallio uero apostolico eadem die uti est illis licitum, quibus est ab apostolica sede  permissum.



De presbyteris, tit. XI.

I.  Nullus missam audiat presbyteri, quem scit concubinam indubitanter habere aut subintroductam mulierem.

II.  Sacerdotes si in fornicationis ceciderint laqueum, et criminis manifestus siue ostensus sit actus, sacerdotii honorem habere non possunt, secundum canonice institutionis auctoritatem.

III.  Si presbyter aliquem percusserit, non ad mortem, pro percussione penitentiam agat, et aliquanto  tempore a missarum solemniis suspendatur. Si uero qualicunque percussione eius aliquis mortuus fuerit, nulla ratione ministrare sacerdotis more debet; quoniam etsi uoluntatem occidendi non habuerit, furor tamen et indignatio in omnibus, et precipue in Dei ministris, multiplicer inhibetur atque damnatur.

Iu.  Presbyter iste dicit se falsis criminibus impetitum, et ab ecclesia sua, non conuictum neque confessum, irrationabiliter fuisse eiectum. Nam tua diligentia per tres uices inquisitione facta, nulla in se neque de fornicationis crimine, neque de homicidii confessione, de quibus impetebatur, reperiri potuit culpa. Idcirco magnopere monemus reuerentiam  tuam, ut que, te forte ignorante, Gieziaca cupiditate peracta esse uidentur, tue fraternitatis censura celeri emendatione corrigantur, scilicet restituendo ecclesie proprie iam dictum sacerdotem, atque ei reddendo tua pietate pristinum quem perdidit honorem.

u.  Sciscitantibus uobis si a sacerdote qui fuerit comprehensus in adulterio, siue de hoc sola fama respersus est, debeatis communionem recipere necne, respondemus: Non potest aliquis quantumcunque pollutus sit, sacramenta diuina polluere, que purgatoria cunctarum contagionum existunt. Qualiscunque enim sacerdos sit, que sancta sunt coinquinari  non possunt. Idcirco ab eo, quotcunque iudicio episcoporum reprobetur, communio percipienda est, quoniam mali bona administrando se tantummodo ledunt. Fax accensa sibi quidem detrimentum prestat, aliis uero lumen in tenebris administrat: et unde aliis commodum exhibet, inde sibi dispendium prebet. Sumite ergo ab omni sacerdote intrepidi Christi mysteria, quia omnia in fide Christi purgantur , et quia non dantis meritum, sed accipientis fit, dicente beato Hieronymo: Ad credendum omni anime baptismus est perfectus, et in omni sacerdote corpus Christi est perfectum.

uI.  De presbyterorum flagellatoribus  et occisoribus, predonibus scilicet, qui seculari brachio minime cercentur, iuxta preceptum Domini placet, ut fraterno amore conueniantur secundo et tertio: qui requisiti si te non audierint, conueniente Ecclesia, eos sacra communione priuare, atque si in sua obstinatione permanentes sacerdotalia monita forte contempserint, ab Ecclesie compage sub anathematis interdictione resecare licentiam tribuimus.



De clericis, tit. XII.

I.  Clericus, qui per ordines ecclesiasticos usque ad subdiaconatum caste uixit, uxorem ducere non potest. Nullis enim datur licentia, exceptis illis, quibus ecclesiastica regula uxorem habere permittit.

 II.  Clericum qui paganum occiderit, non oportet ad gradum maiorem prouehi, qui carere etiam debet acquisito, homicida enim est. Nam discreti sunt milites seculi a militibus Ecclesie, quibus militare seculo non conuenit.

III.  Hi qui arborem incidere uidentur, si contigerit ut cadens arbor occiderit hominem, inculpabiles sunt atque innoxii, quia nec uoluntate eorum nec desiderio homicidium perpetratum est. Si uero aliqua culpa eorum uel neglectu morientis hominis interitus cognoscitur aduenisse, abiiciendi sunt a gradu, et in sacro ordine nullatenus suscipiendi.



De uotis monasticis, tit. XIII.


I.  Femina que post obitum mariti sui sacrum uelamen super caput suum imposuit, et finxit se sub eodem uelamine monialem esse, postea uero ad nuptias rediit, debet penitentiam agere de illusione nefanda, et reuerti ad id quod spopondit.

II.  Presens clericus, nomine Lambertus, una cum patre suo nomine Atto, quondam uidelicet comite, nunc autem clerico, ad limina apostolorum properans, adiit presentiam nostram, asserens qualiter idem pater eius in laicali adhuc ordine, in prediis  propriis edificasset duo monasteria, uoluntatem gerens ut post suum decessum presens eius filius Lambertus in locum eius succederet, quem infra teneram etatem inter octauum et decimum annum constitutum, memoratus pater proprio arbitrio, absque regulari institutione, extra omnem illius uoluntatem cucullam induit. Igitur post quoddam ipsius temporis spatium, ut ipse dicit, Salomon episcopus, cum quibusdam aliis, absque patris oblatione uel abbatis percepta benedictione, eumdem Lambertum monasticum habitum induere fecit, ut ferunt, inuitum. Et sub hac occasione paterna seu materna hereditate a fratribus suis priuatum esse, atque contra omnem, ut dictum est uoluntatem suam quasi regularem illum monachum permanere uolunt. Et infra:  Quapropter consulte Psalmographi uerba recolentes, quibus uoluntarie se Deo sacrificare pronuntiat, et uoluntaria oris sui beneplacita fieri in conspectu Dei obsecrat , presentem clericum nomine Lambertum minime debere existimauimus sub tali uiolentia fieri monachum. Quod enim quis non eligit nec optat, profecto non diligit: quod autem non diligit, facile contemnit. Nullum ergo bonum, nisi uoluntarium. Idcirco Dominus non ferendam in uia uirgam , per quam uiolentia ulli inferatur, precepit, etc.

III.  uidua quidem, que capiti sacrum uelamen imposuit, si inter ceteras uelatas feminas in ecclesia orauerit, et oblationes cum  illis obtulerit, si professa est se in eodem habitu permanere, spondens nunquam religionis uelamen deponere, a religionis obseruantia discedere non presumat.



De laicis, tit. XIu.

I.  De presbyteris, uobis qui laicis estis, nec iudicandum est, nec de uita eorum quidquam inuestigandum, sed episcoporum iudicio, quidquid id sit, est reseruandum.

II.  In scripturis narratur Constantinus imperator dixisse: uere si propriis oculis uidissem sacerdotem Dei, aut aliquem eorum qui in monachi habitu circumamicti  sunt, peccantem, chlamydem meam exspoliarem et cooperirem eum, ne ab aliquibus uideretur. Hoc dicimus, cautos uos reddere cupientes, ut si de Domini sacerdotibus, qui iure patres animarum dicuntur, aliquid contigerit uos audire quod confusionem piis mentibus ingerat, non infrunitum, sed pudoratos filios Ne imitantes, patriam de reliquo uerecundiam contegatis , ut affluenti, quemadmodum et illi, benedictione repleri, moderante Domino, mereamini.



De ecclesiis, tit. Xu.

 I. Nulla edificia in atrio ecclesie ponantur, nisi tantum clericorum.

 II.  De rebus que semel Deo contribute atque dicate sunt, et postea sub occasione concessionis principum a quibusdam inuaduntur atque diripiuntur, sancimus ut prius consulatis principem ad resecandam tam presumptiuam factionem, et cognoscendum utrum sit illius concessio, an inuasoris presumptio. Quod si principis inordinata fuerit largitio, et ipse princeps sit pro emendatione redarguendus; si autem inuasoris declaratur presumptio, usque ad emendationem, excommunicationis sit uindicta cercendus.

III.  Sicut antiquitus a sanctis Patribus statutum est, statuimus ut maior ecclesia per circuitum quadraginta  passus habeat. Capelle uero uel minores ecclesie triginta. Qui autem confinia eorum confringere tentauerit, aut personam hominis aut bona eius inde subtraxerit, nisi publicus latro erit, quousque emendet, et nisi quod rapuerit reddat, excommunicetur.



De baptismo, tit. XuI.

I.  A quodam Iudeo, nescitis utrum Christiano an pagano, multos in patria uestra baptizatos asseritis, et quid inde sit agendum consulitis. Hi profecto si in nomine Trinitatis, uel tantum in nomine Christi sicut in Actibus apostolorum legitur baptizati sunt , [a 1Kb] quia non illorum, sed  eius est, rebaptizari non debent [b 1Kb]

II.  Catechismi baptizandorum a sacerdotibus uniuscuiusque ecclesie possunt fieri, sicut in hac sancta Romana Ecclesia, cui Deo auctore ministerium exhibemus nostri famulatus, solemniter fieri comprobantur.



De penitentia, tit. XuII.

I.  De uiro nefando, Burgando nomine, qui, rabie insana commotus, diabolicis se irretire laqueis non dubitauit, atque gentilium more per abrupta itinera et compita insidians, uobis in uestre ecclesie uilla una cum clericis uestris manentibus, et populum salubribus instruere dogmatum monitis decertantibus, paneque spiritualis uerbi uacua hominum  corda reficientibus, atque laudabile proprie salutis desiderium habentibus sancta apostolorum Petri et Pauli limina uisitare, collectis malitie sue sequacibus, et iniquitatis complicibus, nefarias inuasiones et depredationes uiolentas inferre, demoniaco ausu presumpserit, et ut epistole uestre textus eloquitur, sacrum altare sacraque Dominici corporis et sanguinis uasa, insuper et sanctum chrisma pollutis arripere manibus, quasi uilia et ad  communem usum apta, presumpserit, dilectio nos uestra consulit, si ipse uel qui cum eo in tam impio et iniquo scelere fuerunt, ad penitentiam quandoque, gratia tacti diuina, uenire uoluerint, quo eos penitentie uinculo constringatis, institutionis nostre censuram exposcere curastis. De quibus tamen si ita est, iubemus, cum ad penitentiam quandoque reuerti accelerauerint, uno anno extra ecclesiam Dei consistere, cuius sacratissima uasa extra ritum fidei Christiane deripiendo auferre non dubitauerunt. Secundo uero anno ante fores ecclesie sine communione maneant. Tertio uero anno ecclesiam Dei ingrediantur, et inter audientes astent sine oblatione, non manducantes carnem, neque bibentes uinum, preter Natiuitatis et Resurrectionis Dominice dies.  Quarto preterea anno, si his prioribus tribus annis eorum fructuosus fuerit penitentie labor, communioni fidelium restituantur, totaque mentis intentione spondentes talia se ulterius nunquam facturos, corpus et sanguinem Domini suscipere mereantur, et usque ad septimum annum tribus in hebdomada diebus sine esu carnium et uini potatione maneant penitentes.

II.  De his uero qui pro criminibus penitentiam egerunt, et ad cingulum militie conuertuntur, constat eos contra sacras regulas agere; uerum quia crimina non equalia sunt, porhibes quoque alios horum propter nimiam hebetudinem in desperationem cecidisse, alios ob hoc ad paganos fugisse: tibi hoc committimus decernendum,  nimirum qui loca et tempora regionis illius, et modum culpe, nec non et penitentiam et gemitus hominum ad confessionem uenientium presens positus inspicere uales.

III.  Interfectores suarum coniugum sine iudicio, cum non addis, adulterarum, uel aliquid huiusmodi, quid aliud habendi sunt quam homicide, ac per hoc ad penitentiam redigendi? Quibus penitus coniugium denegatur, exceptis adolescentulis, de quibus est beati Leonis pape uigesima quinta regula decretalium, imo indulgentia, obseruanda.

Iu.  Latorem presentium matricidam  esse cognouimus, cui precipimus ut sub penitentie iugo permaneat, ita ut per annum integrum ecclesiam non egrediatur, sed ante fores basilice stans, et orans et deprecans Deum perseueret, qualiter tanto eripiatur piaculo. Completo uero anni circulo intreundi in ecclesiam licentiam habeat, tantum inter audientes stet, sed nondum communicet. Completis autem trium annorum curriculis, sacre communionis ei gratia concedatur. Oblationes  uero non offerat, nisi prius aliorum septem annorum curricula expleantur. His autem omnibus annis atque temporibus carnem non manducet, nec uinum bibere presumat, exceptis festiuis diebus atque Dominicis, et a Pascha usque ad Pentecosten. Et quocunque ire uoluerit, nullo uehiculo deducatur, sed pedibus proficiscatur, arma non sumat nisi contra paganos. Ieiunet autem tribus diebus per hebdomadam usque ad uesperam; a propria et legitima coniuge non separetur, ne in fornicationis uoraginem corruat, quod ne fiat optamus. Si autem ante annorum trium cursum finis uite illius appropinquauerit, corporis et sanguinis Domini nostri particeps fiat. Sin autem, ut supra statuimus efficiatur. Tamen si illius conuersionem et lacrymarum fontem in omnibus  uideritis floridis actionibus et optimis operibus pullulare, humanius circa eum sollicitudo peruigil appareat, mitisque in omnibus demonstretur.

u.  Si quis cum duabus sororibus fuerit fornicatus, aut cum his personis de quibus sancta Scriptura prohibet, si dignam egerit penitentiam, et castitatis non ualuerit continentiam sustinere, liceat ei legitimam in coniugio uxorem accipere. Similiter et mulier que tali fuerit scelere lapsa, ut fornicationis non perducatur ad chaos. Sed hoc de laicis uiris ac mulieribus solummodo statuimus.



De matrimonio, tit. XuIII.

 I.  Sufficiat solus secundum leges consensus eorum, de quorum quarumque consensu et coniunctionibus agitur. Qui solus si defuerit, cetera etiam cum ipso coitu celebrata frustrantur.

II.  Scripsit nobis Theutberga regina se regia dignitate uel maritali copula uelle exui, et sola uita priuata esse contentam desiderare. Cui nos scripsimus non aliter hoc fieri posse nisi eamdem uitam coniux eius Lotharius elegerit. Nam licet sit scriptum: Quod Deus coniunxit homo non separet , Deus autem, et non homo, separat, quando diuini amoris intuitu, ex consensu utriusque coniugis, matrimonia  dissoluuntur. Aliter autem fieri mutuam separationem uestram prohibemus.

III.  Ubi non est consensus utriusque, ibi non est coniugium. Ergo qui pueris dant puellas in cunabulis, et e conuerso, nichil faciunt, nisi uterque puerorum, postquam uenerit ad annos discretionis, consentiat.

Iu.  Nostrates, tam mares quam femine, non ligaturam auream uel argenteam, aut ex quolibet metallo compositam, quando nuptialia federa contrahunt, in capitibus deferunt; sed post sponsalia, que futurarum sunt nuptiarum promissio, federa quoque consensu eorum qui hec contrahunt, et horum quorum in  potestate sunt, celebrant. Et postquam arrhis sponsam sibi sponsus per digitum fidei annulo insignitum desponderit, dotemque utrique placitam sponsus eius, scripto pactum hoc continente, coram inuitatis ab utraque parte tradiderit, aut mox, aut apto tempore, ne uidelicet ante tempus lege diffinitum tale quid facere presumant, ambo ad nuptialia federa perducuntur. Et primum in ecclesiam Domini cum oblationibus, quas offerre debent Deo, per sacerdotis manum statuuntur, sicque demum benedictionem et uelamen celeste suscipiunt.

u.  Lotharius rex in commonitorio profitetur Waldradam se a patre premissis dotibus accepisse, et sororem postmodum admisisse  Hucberti. Ubi primum diligenti inuestigatione inquirite. Et si eumdem gloriosum regem predictum Waldradam premissis dotibus coram testibus, secundum legem et ritum quo nuptie celebrari solent, per omnia inueneritis accepisse, et publica manifestatione eadem Waldrada in matrimonium ipsius admissa est, restat ut perscrutemini cur illa repudiata sit, uel filia Bosonis admissa. Sed quia idem gloriosus rex metu Theutbergam admisisse se dicit, metu unius hominis tantus rex non debuit contra diuinum preceptum in immane precipitium mergi. In hoc certo se magis reprehensibilem ostendit, in quo amorem Dei amori mundi postposuit, cum nec etiam occisores corporis sint timendi, contra iustitiam hominem impellentes. Nihil itaque uobis aliud  precipimus, manifestatione sua eodem rege conuicto, nisi ut secundum canonicam auctoritatem, nostra uice freti, causam illius diffinitatis, etc.

uI.  Quidquid mulier contra te cogitauerit, aut fecerit, uel si te accusauerit, non est, excepta causa fornicationis, reiicienda, uel odio prorsus habenda.

uII.  Hi qui matrimonium sani contraxerunt, et uni ex duobus dementia, aut furor, aut aliqua infirmitas accesserit, ob hanc infirmitatem et causam coniugia talium solui non possunt. Similiter sciendum est de his qui ab aduersariis excecantur, aut membris truncantur, aut a barbaris exsecti fuerint.

 uIII.  Inter hec sanctitas uestra addere studuit ut si cuius uxor adulterium perpetrauerit, utrum marito illius liceat secundum mundanam legem eam interficere: sed sancta Dei Ecclesia mundanis nunquam constringitur legibus. Gladium non habet nisi spiritualem, qui non occidit, sed uiuificat.

IX.  Nec uxorem ducere, nec conuiuia facere in quadragesimali tempore conuenire posse ullo modo arbitror.



De impedimentis matrimonii, tit. XIX.

I.  Nosse  desideras utrum mulier que uiri filium ex alia femina genitum de sacro fonte leuauerit, postmodum possit cum eodem uiro copulari. Quos ideo coniungi posse decernimus, quia secundum canones sacros, nisi amborum consensu, nullius religionis obtentu debet coniux dimittere coniugem. Pertinet autem ad ingens uxoris exitium, que habens odio uirum, uel infirmitatem eius non considerans, quasi causa pietatis operatur impietatem, maxime cum Apostolus precipiat: Nolite, inquiens, fraudare inuicem, nisi ex consensu ad tempus, ut uacetis orationi .

II.  De his qui filiastros suos ad confirmationem coram episcopis tenent, id est qui filios uxoris sue de priori  uiro dum chrismantur ab episcopis, super se sustinent, si in scientia  fiat, licet sit peccatum, non tamen usque ad separationem coniugii puniendum est. Lugeant tamen, et digna penitentia hoc diluentes Domino dicant: Delicta ignorantie mee ne memineris .

III.  Ita diligere debet homo eum qui suscepit ipsum de sacro fonte, sicut patrem. Item: Est inter fratres et filios spirituales gratuita et sancta communio, que dicenda non est consanguinitas, sed habenda spiritualis proximitas. Unde inter eos arbitror non posse fieri quodlibet legale coniugium. Quandoquidem nec inter eos qui natura et eos qui adoptione filii sunt uenerande Romane leges matrimonia contrahi permittunt. Item:  Si inter eos non contrahitur matrimonium, quos adoptio iungit quanto potius a carnali oportet inter se conturbernio cessare illos quos per celeste sacramentum regeneratio sancti Spiritus iungit?  Longe ergo congruentius filius patris mei, uel frater meus appellatur is quem diuina gratia potius quam humana uoluntas ut filius patris mei uel frater meus esset, elegit, prudentiusque ab alterna corporis commistione secernitur

Iu.  Sciscitatur a nobis sanctitas uestra si aliquis homo duas commatres habere ualeat unam post alteram. In quo meminisse debet scriptum esse: Erunt duo in carne una . Itaque cum constet quia uir et mulier una caro per connubium efficiuntur, restat  nimirum uerum compatrem constitui illi mulieri, cuius matrimonio assumpta uxor commater esse uidebatur.

u.  Si quis cum matre fornicatus fuerit spirituali, anathematis, ut scitis, percutitur ictibus. Similiter et illum percutere promulgamus,  qui cum ea quam de sacro fonte baptismatis susceperit, aut cum illa quam ante episcopum tenuerit, cum sacro chrismate fuerit uncta, fornicationis perpetrauerit scelus, legitimam tamen, si habuerit, non dimittat uxorem.

uI.  De consanguinitate sua uxorem nullus ducat usque post generationem septimam, uel quousque parentela cognosci poterit. Laicus uero uxorem simul et concubinam habens non communicet Ecclesie.



De bellis, tit. XX.

I.  Monomachiam in lege non assumimus, quam preceptam fuisse non reperimus, cum hec et huiusmodi  sectantes, Deum solummodo tentare uideantur.

II.  Quin etiam prefato fratri nostro, filiisque Treuirensis Ecclesie, illiusque defensoribus, hec in mandatis damus ut spirituali simul et materiali gladio tandiu malignos illos eorumque fautores insequantur, quousque cum integritate possessiones uel quecunque res ecclesiastice hoc facto uel quocunque pacto distracte seu direpte sunt, reuocentur.

III.  Omnium uestrum nosse uolumus caritatem, quoniam quisquis, quod non optantes dicimus, in hoc belli certamine fideliter mortuus fuerit, regna illi celestia minime negabuntur.

 Iu.  Si nulla urget necessitas, non solum quadragesimali tempore, sed etiam omni tempore est a preliis abstinendum. Si autem ineuitabilis urget importunitas, nec quadragesimali tempore pro defensione tam sua quam patrie seu legum paternarum est bellorum preparationi procul dubio parcendum: ne uidelicet Deum uideatur homo tentare, si habet quod faciat, et sue ac aliorum saluti consulere non procurat, et sancte religionis detrimenta non precauet.

u.  Illi qui peregrinos uel oratores cuiuscunque sancti, siue clericos, siue monachos, uel feminas, aut inermes pauperes depredati fuerint, uel bona eorum rapuerint,  uel in malum eis obuiauerint, anathematis uinculo feriantur, nisi digne emendauerint. Pax uero illa, quam [a 1Kb] treguam Dei dicimus, fideliter obseruetur, sicut ab archiepiscopis et episcopis uniuscuiusque prouincie constituta est. Qui autem eam infregerit excommunicationi subdatur.





RESPONSIO EPISCOPORUM GERMANIAE WORMATIAE COADUNATORUM DE FIDE SANCTAE TRINITATIS CONTRA GRAECORUM HAERESIM.


 Omnis ecclesiastica disciplina in indiuidue Trinitatis fide est ab omnibus salubriter credenda, ut celestium dignitatum concordia semper et ubique maneat in cunctis gentibus una. Sed quia Michelem et Basilium imperatores Grecorum cum suis fautoribus ab hac catholica fide audiuimus in aliquibus causis immoderate exorbitasse, necessarium ducimus ut quod ad unitatem concordie et ad custodiam pertinet celestis discipline nulla negligatur nec uioletur dissensione, neque turbetur concertatione, ut firma possit consistere compago et unitas fidei nostre. Scimus etenim sanctissimos Patres atque doctores nostros per grauissimos hostilitatis incursus multas hereticorum blasphemias pro pace et unitate sancte Dei Ecclesie diuina falce prudenter resecasse et omnes unanimiter in indiuidue Trinitatis fide credenda perseuerasse.

Unde ex eorum plurima multitudine eligamus unum qui blasphemias predictorum imperatorum diuinis conterat assertionibus. Quoniam si ueteris et  Noui Testamenti et omnium doctorum auctoritates contra hec assumpserit, et copia magnitudinem excedet, et fastidium prolixitas legentibus et audientibus gignet. Ergo quia memorati heretici Spiritum sanctum non a Filio sed a Patre solummodo procedere ausi sunt dicere, monstrandum est quid proprium, quid communiter Pater et Filius et Spiritus sanctus in indiuidua Trinitate habent, et quomodo ab utroque Spiritus sanctus ueridice et eternaliter procedit, et quomodo ipsa sancta Trinitas inseparabilis existit. Designandum est etiam, eam simul operari cuncta et esse ceternam, et Patrem et Filium, a quibus procedit Spiritus sanctus, unius eiusdemque substantie existere. Et quod unus et solus et uerus Deus est ipsa sancta Trinitas, et quod Spiritus sanctus Patri et Filio equalis accipitur, et utriusque Spiritus dicitur, et caritatis nomine intelligitur: et cum rectissime Spiritus sanctus sit Deus, uocetur donum Dei, et quomodo ipsa sancta Trinitas nec confusa  nec separata, nec locorum uel finito uel infinito spatio contineatur, nec temporum uel finito uel infinito uolumine uariatur.

Augustinus in libro de uerbis Domini in Euangelio secundum Mattheum : Qui blasphemauerit in Spiritum sanctum, non remittetur ei neque in hoc seculo neque in futuro: »Ideo, inquit, remissio peccatorum, per quam in se non diuisus spiritus euertitur et expellitur regnum. Ideo societas unitatis Ecclesie Dei extra quam non fit ipsa remissio peccatorum tanquam proprium opus est sancti Spiritus, Patre sane et Filio cooperantibus, quia societas est quodammodo Patris et Filii ipse Spiritus sanctus. Nam Pater non communiter habetur Pater a Filio et Spiritu sancto, quia non est Pater amborum, et Filius non communiter habetur Filius a Patre et Spiritu sancto, quia non est Filius amborum, Spiritus autem sanctus communiter habetur a Patre et Filio, quia Spiritus est unus amborum. Quod autem ipse sit Spiritus Patris, ipse Filius dicit: de Patre procedit; et alio loco: Non enim uos estis qui  loquimini, sed Spritus Patris uestri qui loquitur in uobis. Quod uero ipse sit Spiritus Filii Apostolus dicit: Misit Deus spiritum Filii sui in corda uestra clamantem: Abba, Pater; hoc est, clamare facientem. Et in hoc cognoscimus, sicut dicit apostolus Ioannes, quoniam Christus manet in nobis de Spiritu sancto quem dedit nobis; ipse Spiritus testimonium reddet spiritui nostro quia sumus filii Dei. Unde scriptum est: Si qua igitur exhortatio in Christo, si quod solatium caritatis, si qua societas spiritus,« Et Paulo supra: »Neque enim habitat in quoquam Spiritus sanctus sine Patre et Filio, nec Filius sine Patre et Spiritu sancto, nec sine illis Pater. Inseparabilis est quippe habitatio, quorum est inseparabilis operatio.« Hinc in eodem libro in Euangelio secundum Ioannem, de una Trinitate trinaque unitate idem Augustinus dicit: »Ipsa enim fide rectissime, ac robustissime retinemus, Patrem, Filium Spiritum sanctum inseparabilem esse Trinitatem, unum Deum non tres deos ita tamen unum Deum, ut Filius non  sit Pater, ut Pater non sit Filius, ut Spiritus sanctus nec Pater sit Filius, sed Patris et Filii Spiritus. Hanc ineffabilem Diuinitatem apud seipsam manentem omnia innouantem, creantem, recreantem, mittentem, reuocantem, iudicantem, liberantem.«

Hanc ergo Trinitatem ineffabilem simul nouimus, ut inseparabilem et inseparabiliter eam pateat cuncta operari. Paulo post in eodem Euangelio Augustinus ait: »Occurrit itaque questio, quam in nomine Domini et eius uoluntate soluendam suscepimus. Nihil facit Pater sine Filio, et nichil Filius sine Patre. Filius quidem, inquit, non Pater, de uirgine Maria natus, sed ipsam natiuitatem Filii, non Patris, de uirgine Maria et Pater et Filius operatus est. Non est quidem passus Pater, sed Filius, passionem tamen Filii et Pater et Filius operatus est. Non resurrexit Pater, sed Filius. Resurrectionem tamen Filii et Pater et Filius operatus est.« Ac deinceps quia Pater natiuitatem Filii fecit, audi Apostolum:  Cum uenerit plenitudo temporis, misit Deus Filium suum factum ex muliere, factum sub lege. An forte mouet quod dicit ex muliere? Utrumque Scriptura dicit: et ex uirgine et ex muliere. Ex uirgine: Ecce uirgo in utero accipiet et pariet filium. Ex muliere: sicut audistis non est contrarium. Proprietas enim locutionis Hebree mulieres non corruptas uirginitate, sed feminas appellat. Habes euidentem Scripturam Geneseos, quando ipsa primo facta est, dicit: formauit eam in mulierem. Dicit et alio loco Scriptura: Iubere Deum separari mulieres, que non cognouerunt cubile uiri. Fecit Pater natiuitatem Filii, qui proprio Filio suo non pepercit, sed pro nobis omnibus tradidit illum.

Probauimus ergo natiuitatem Filii a Patre factam, probemus et a Filio factam. Dicit enim Apostolus: qui cum in forma Dei esset, non rapinam arbitratus est, esse se equalem Deo, sed semetipsum exinaniuit formam serui accipiens. In hoc loco uideamus natiuitatem Filii ab ipso Filio factam. Fecit Pater passionem Filii, qui proprio Filio non pepercit  sed pro nobis omnibus tradidit illum; fecit et Filius passionem suam, ut Apostolus ait: Qui me dilexit, et tradidit semetipsum pro me. Tradidit Pater Filium, tradidit Filius seipsum. Quid fecit hic Iudas, nisi peccatum? Transeamus binc, ueniamus ad resurrectionem. Operatus est Pater resurrectionem Filii, sicut dicit ipse Apostolus: Propter hoc enim exaltauit eum, et donauit ei nomen quod est super omne nomen. Resuscitauit ergo Pater Filium exaltando eum et excitando a mortuis. Resuscitauit Filius seipsum, ut in figura corporis manens de templo dixit: Soluite templum hoc, et in triduo suscitabo illud. uideamus itaque si Filius animam suam posuit, et ei animam suam Pater reddidit non ipse sibi. Quia Pater reddidit, psalmus dicit: Exsuscita me et reddam illis; et quoniam Filius animam suam posuit et resumpsit, ait: potestatem habeo ponendi animam meam, et iterum sumendi eam. Nemo tollet eam a me, sed ego pono eam, et iterum sumo eam.

His uero breuiter iuxta sponsionem Christiane  fidei ueridice et breuiter prelibatis, restat ut ceternitatem sancte Trinitatis iuxta promissionem nostram proferamus ex libris sancti Augustini in Euangelio secundum Ioannem : »In principio erat uerbum, loquitur dicens. Quid possumus, fratres mei, in Creatore inuenire, quando in creatura nichil inuenimus eternum. Inueni eternum Patrem in creatore, et inueni ceternum Filium; si autem non inuenis eternum et uincunt se in tempore, sufficit, ut ad similitudinem inueniamus ceuum. Ceuos quotidie dicimus eos qui eamdem habent mensuram temporum, non alter ab altero tempore preceditur, ambos tamen esse cepisse quos dicimus ceuos. Si potuerimus inuenire ceuum quod nascitur ei a quo nascitur, si possint inuenire coeua duo, generans et generatus, hic inuenimus ceua, ibi intelligimus ceterna. Si hic inuenero genitum ex eo esse cepisse, ex quo cepit generator intelligimus certe Filium Dei ex eo esse non cepisse, ex quo non cepit generator.  Ecce fortasse, fratres, inuenimus aliquid in creatura, quod de alia re nascatur, et tamen ex eo tempore esse incipiat, ex quo cepit aliud, unde nascitur. Hoc ex eo, ex quo illud cepit, illud ex eo, ex quo illud non cepit. Hoc ergo ceuum, illud ceternum. Inueniamus itaque ceua, et de Scripturis admoneamur. Ad has similitudines legimus in Scriptura de ipsa sapientia: Candor est enim lucis eterne. Dicta est imago Patris. Hinc capiamus similitudinem, ut inueniamus ceua, ex quibus intelligamus ceterna. Ignis enim lucem fundit: lux ab igne funditur. Attende eum, qui lucernam accendit. Non accensa lucerna nondum est ignis, nondum est et fulgor, qui ab igne exiit. Ponamus ergo ignem Patrem illius splendoris, quia iam prelocuti sumus ceua nos querere, non ceterna. Si lucernam accendere cupio, nondum est ibi ignis, nondum est ille splendor, mox autem ut accendero, simul cum igne et splendor existit. Da mihi hic ignem sine splendore, et credo tibi Patrem fuisse sine Filio.« Et paulo post:  »Ponamus ergo aliquid natum super aquam uelut uirgultum aut herbam: Nonne cum imagine sua nascitur? mox ut incipit existere, incipit cum illo existere imago eius; non precedit nascendo imaginem suam. Non mihi ostenditur natum esse aliquid super aquam et postea apparuisse imaginem eius, cum illud sine imagine prius non appareret, sed nascitur cum imagine sua et simul esse incipiunt uirgultum et imago eius; nunquid non fateris imaginem esse de illo uirgulto, non uirgultum de imagine genitum? Ergo de illo uirgulto confiteris imaginem, itaque et generans et quod genitum est simul esse ceperunt, ergo ceua sunt. Si semper uirgultum, semper et imago de uirgulto; quod autem de alio est, utique natum est. Potest ergo semper esse generans et semper cum illo, quod de illo natum est. Ergo Filius Dei secundum hoc dicitur, quod Pater est, quod habet de quo sit, non secundum quod prior est Pater et postea  Filius. Semper Pater, semper Filius de Patre. Et quia quidquid de aliquo est natum est; semper igitur Filius natus, semper Pater, semper de illo imago. Quomodo imago illa uirgulti de uirgulto nata est, et si semper uirgultum semper nata est et imago de uirgulto. Non potuisti inuenire ceterna genita eternis genitoribus, et inuenisti ceua nata temporalibus gignentibus. Intellige ceternum Filium natum eterno gignenti. Quod enim est temporali ceuum, hoc est eterno ceternum.«

Hic iam modicum est quod aduertatis, fratres, propter blasphemias. Hinc in epistola ad Consentium idem doctor scribit: »Manifestum est enim quod uerbum Dei Filium Dei unicum accepimus. Unde et euangelista inquit: In principio erat uerbum, et uerbum erat apud Deum, et Deus erat uerbum. Et iterum: et uerbum caro factum est, propter natiuitatem Filii incarnationis eius, que facta est in tempore ex uirgine. In eo autem declarat, non tantum Deum esse, sed etiam eiusdem cum Patre substantie;  quia tum dixisset: Deus erat uerbum, hoc erat, inquit, in principio apud Deum. Omnia per ipsum facta sunt, et sine ipso factum est nichil: neque enim dicit omnia, nisi que facta sunt, id est omnem creaturam. Unde liquido apparet ipsum factum non esse per quem facta sunt omnia, et si factus non est, creatura non est. Si autem creatura non est, eiusdem cum Patre substantie est. Omnis enim substantia, que Deus non est, creatura est, et que creatura non est, Deus est. Et si non est Filius eiusdem substantie, cuius Pater, ergo facta substantia est, non omnia per ipsum facta sunt. At si omnia per ipsum facta sunt, unius igitur eiusdemque cum Patre substantie est, et ideo non tantum Deus, sed et uerus Deus. Quod idem Ioannes apertissime in Epistola sua dicit: Scimus, quod Filius Dei uenerit et dederit nobis intellectum, ut cognoscamus uerum et simus in uero Filio eius Iesu Christo. Hic est uerus Deus et uita eterna. Hinc etiam consequenter intelligitur, non tantummodo de  Patre dixisse apostolum Paulum, qui solus habet immortalitatem, sed de uno et solo Deo, quod est ipsa Trinitas; et post pauca, ut serues, inquit Apostolus, mandatum sine macula irreprehensibile usque in aduentum Domini nostri Iesu Christi, quem temporibus propriis ostendet beatus et solus potens rex regum et Dominus dominantium, qui solus habet immortalitatem, et lucem inhabitat inaccessibilem, quem nemo hominum uidit, nec uidere potest, cui est honor et gloria in S. S. In quibus uerbis nec Pater proprie nominatus est nec Filius, nec Spiritus sanctus, sed beatus et solus potens Rex regum et Dominus dominantium, quod est unus et solus et uerus Deus ipsa Trinitas.

Nunc ceternitatem atque unam eamdemque substantiam Patris et Filii et Spiritus sancti in sancta et indiuidua Trinitate, ipso Deo largiente, pro sensus capacitate exposuimus; proferamus etiam in ipso uno solo ac uero Deo, quomodo Spiritus sanctus Patri et Filio equalis accipitur et utriusque Spiritus Deus et caritatis nomine intelligitur, et cum Spiritus  sanctus sit Deus cur donum Dei uocatur, quia ratio frequenter iterata patescit euidentius. Augustinus in libro de Ciuitate Dei sexto, titulo nono, ex Domini testimonio, et Patrem unum uerum Deum dicimus, et Filium unum uerum Deum, et Spiritum sanctum, id est simul ipsam sanctam Trinitatem, non tres ueros deos sed unum uerum Deum. An quoniam addidit: et quem misisti Iesum Christum, subaudiendum est, unum Deum uerum? et ordo uerborum est, ut et te, et quem misisti Iesum Christum cognoscant unum uerum Deum? cur ergo tacuit et de Spiritu sancto? An quoniam consequens est ut ubicunque nominatur unum, tanta pace uni adherens, ut per hanc utrumque unum sint, iam ex hoc intelligatur etiam ipsa pax, quamuis non commemoretur? Nam et illo loco Apostolus uidetur quasi pretermittere Spiritum sanctum, et tamen ibi intelligitur ubi ait: Omnia uestra, uos autem Christi, Christus  autem Dei. Et iterum: Caput mulieris uir, caput uiri Christus, caput autem Christi Deus; id est caput Christi Trinitas, cum in trinitate sit Christus, ut sit Trinitas. Hinc etiam dicitur de Spiritu sancto, qui Patri et Filio equalis accipitur, et utriusque Spiritus dicitur, et caritatis nomine intelligitur, cum quelibet in Trinitate persona sit caritas.«

Ex libro de Ciuitate Dei quinto decimo, titulo octauo, idem Augustinus: »Sicut ergo unicum Dei uerbum proprie uocamus nomine sapientie cum sit uniuersaliter et Spiritus sanctus et Pater ipsa sapientia, ita Spiritus proprie nuncupatur uocabulo caritatis cum sit et Pater et Filius uniuersaliter caritas. Sed Dei uerbum, id est unigenitus Dei Filius aperte dictus est Dei sapientia ore apostolico, ubi ait Christum Dei uirtutem et Dei sapientiam. Spiritus autem sanctus ubi dictus sit caritas inuenimus, si diligenter Ioannis apostoli scrutemur eloquium, qui cum dixisset: Dilectissimi, diligamus inuicem, quia caritas ex Deo est, secutus adiunxit: et omnis qui diligit,  ex Deo natus est, et cognoscet Deum; qui non diligit, non cognouit Deum, quia Deus caritas est; statim uolens de hac re apertius aliquid eloqui, in hoc, inquit, cognoscimus quia in ipso manemus, et ipse in nobis, quoniam de Spiritu suo dedit nobis. Et apostolus Paulus: Charitas, inquit, Dei diffusa est in cordibus nostris per Spiritum sanctum qui datus est nobis. Dilectio igitur, que ex Deo est et Deus est, et proprie Spiritus sanctus est, per quem diffunditur in cordibus nostris Dei caritas, per quem nos tota inhabitat Trinitas. Quocirca rectissime Spiritus sanctus, cum sit Deus, uocatur etiam donum Dei. Quod donum proprie quid nisi caritas intelligenda est, que perducit ad Deum, et sine qua quodlibet aliud Dei donum non perducit ad Deum.« Probandum est ergo Spiritum sanctum donum Dei esse dictum iuxta uerba Domini dicentis: Si quis sitit, ueniat ad me et bibat. Qui credit in me, sicut dicit Scriptura, flumina de uentre eius fluent aque uiue. Porro euangelista  secutus adiunxit: Hoc autem dixit de Spiritu sancto quem accepturi erant credentes in eum; et apostolus Paulus: Et omnes uno Spiritu potati sumus. Quod uero ipsa sancta Trinitas inconfusa et inseparata, nec per tempus nec per locum moueatur, idem egregius doctor in libro octauo Geneseos ad litteram exprimit. Diximus itaque summum ipsum uerum unum ac solum Deum Patrem et Filium et Spiritum sanctum. Idem uerum Deum uerbumque eius et utriusque Spiritum Trinitatem ipsam neque confusam neque separatam Deum, qui solus habet immortalitatem et lucem habitat inaccessibilem, quem nemo hominum uidit, nec uidere potest, nec locorum uel finito uel infinito spatio continere, nec temporum finito uel infinito uolumine uariari. Hec est uera fides catholica, in qua lex et prophete ac Christi Euangelium omnesque orthodoxi doctores cunctis modis sub sacra religione concordant, sub qua ab initio usque ad finem uigendo floruit et florebit sancta Dei Ecclesia  omni auctoritate celitus munita, que iuste credentibus perpetuam et spiritualem adhibet medelam, incredulos uero et schismaticos nisi resipiscant absque ullo remedio perpetualiter damnat.

Igitur quia memorati Greci nos irrationabiliter reprehendunt cur non ieiunemus Sabbatis, et cur septem hebdomadibus non abstinemus ante Pascha a comestione ouorum et casei, et octo hebdomadibus ab edulio carnium, dignum uidetur ut que iuxta sunt ad satisfactionem respondeamus eis ad Casulanum presbyterum uerba Augustini : »Quod ergo me consulis, utrum liceat Sabbato ieiunare, respondeo: Si nullo modo liceret, profecto quadraginta continuos dies nec Moyses nec Elias nec ipse Dominus ieiunasset. uerum ista ratione concluditur etiam Dominico die non illicitum esse ieiunium, et tamen quisquis hanc diem ieiunio decernendam putauerit, sicut quidam ieiunantes sabbatum obseruant, non paruo scandalo erit Ecclesie,  nec immerito; in his enim rebus, de quibus nichil certi statuit Scriptura diuina, mos populi Dei uel instituta maiorum pro lege tenenda sunt. De quibus si disputare uoluerimus, et ex aliorum consuetudine alios improbare, orietur interminata luctatio, que labore sermocinationis cum certa documenta nulla ueritatis insumet, utique cauendum est, ne tempestate contentionis serenitatem caritatis obnubilet.« Et paulo post: »Nunc uero quis ferat per omnes Orientales et multos etiam Occidentales populos Christianos de tot tantisque famulis famulabusque Christi sabbato sobrie iuste modesteque prandentibus, ab isto dici, quod in carne sint, et Deo placere non possint, et quod de illis sit scriptum: Recedant iniqui a me, uiam eorum nosse nolo.« Et rursum: »Cum uero his opprobriis atque maledictis insectatur Ecclesiam per totum mundum fructificantem atque crescentem, die Sabbati pene ubique prandentem, admoneo ut quisquis est, ut sese cohibeat.« Ac deinceps: »Si ergo male facimus quando in Sabbato prandemus,  nullo die Dominico bene uiuimus, quod nefas est dici.« Et post pauca: »Lapidare Deus hominem iussit, qui sabbato ligna collegerat; nusquam autem legimus lapidatum uel aliquo digno supplicio iudicatum siue ieiunantem Sabbato, siue prandentem.« Et in sequentibus: »Eo ipso sabbati die, quo Christi legimus manducasse discipulos, uulserunt utique spicas, quod Sabbato non licebat, quia contradictio ueterum prohibebat. uideat igitur ne forte congruentius ei respondeatur, ideo Deum illo die a discipulis hec duo fieri uoluisse, unum de spicis uellendis, alterum de alimentis sumendis, ut illico esset aduersus eos qui sabbato uolunt uacare. Hoc autem aduersus eos, qui cogunt Sabbato ieiunare,« et reliqua. Et iterum: »Nempe si tunc non erramus quando ieiunamus, et aliorum sex dierum errores tunc abluimus cum Sabbato ieiunamus, nullus erit Dominico die deterior, nullus Sabbato melior; credo, dilectissime frater, nemo legem sicut iste intelligit,  nisi qui non intelligit.« Sequitur: »uerumtamen in huius Sabbati ieiunio siue prandio, nichil mihi uidetur tutius pacatiusque seruari, quam ut qui manducat, non manducantem non spernat; et qui non manducat manducantem non iudicet, quia neque si non manducauerimus abundabimus, neque si non manducauerimus egebimus. Custodita scilicet eorum inter quos uiuimus et cum quibus Deo uiuimus in his rebus inoffensa societate. Sicut enim quod ait Apostolus, si uerum est malum esse homini, qui per offensionem manducat, ita malum est homini, qui per offensionem ieiunat. Non itaque simus is similes qui, uidentes Ioannem non manducantem nec bibentem, dixerunt: Demonium habet; sed nec rursus eis qui, uidentes Christum manducantem et bibentem, dixerunt: Ecce homo uorax et uinosus amicus publicanorum et peccatorum. Unde quodcunque facimus, omnia in gloriam Dei faciamus, et quantum in nobis est sine offensione simus Iudeis et  Grecis et Ecclesie Dei. Omnis enim pulchritudo filie regis intrinsecus; ille autem obseruationes, que uarie celebrantur, in eius ueste intelliguntur; unde ibi dicitur: In fimbriis aureis circumamicta uarietate. Sed ea quoque uestis ita diuersis celebrationibus uarietur, ut non aduersis contentionibus dissipetur.« Et rursum: »Ego in euangelicis et apostolicis litteris totoque Instrumento, quod appellatur Testamentum Nouum, animo id reuoluens, uideo preceptum esse ieiunium; quibus autem diebus non oporteat ieiunare, et quibus oporteat precepto Domini uel apostolorum, non inuenio definitum. Cur autem quarta et sexta feria aliquando maxime ieiunet Ecclesia, illa ratio reddi uidetur quod considerato Euangelio ipsa quarta sabbati consilium reperiuntur ad occidendum Dominum fecisse Iudei; intermisso autem uno die, cuius uespera Dominus pascha cum discipulis manducauit, traditus est ea nocte, que iam ad sextam Sabbati pertinebit. Hec  dies prima Azimorum fuit a uespera incipiens. Quapropter et ipsa sexta Sabbati recte deputatur ieiunio. Ieiunia quippe humilitatem significant, ut: humiliabam ieiunio animam meam. Sequitur Sabbatum, quo die caro Christi in monumento requieuit. Sicut in primis operibus mundi requieuit Deus illo die ab omnibus operibus suis. Hinc exorta est ista in regia illa ueste uarietas, ut alii sicut maxime populi Orientis propter requiei significantiam malunt relaxari ieiunium, alii propter humilitatem mortis Domini ieiunare, sicut Romana et nonnulle Occidentis Ecclesie; quod quidem uno die, quo Pascha celebratur, propter renouandam rei geste memoriam, quia discipuli humaniter mortem Domini doluerunt, sic ab omnibus ieiunatur, ut etiam illi Sabbati ieiunium deuotissime celebrent, qui ceteris per totum annum Sabbatis prandent, utrumque uidelicet significantes, et in uno anniuersario die luctum discipulorum, et ceteris Sabbatis quietis bonum. Nam uenerandus Ambrosius, cum de hac causa interrogaretur,  »Quid possum, inquit, hinc docere amplius quam ipse facio? Quando Mediolani sum, non ieiuno Sabbato, quando Rome sum, ieiuno Sabbato, et ad quamcunque Ecclesiam ueneritis, inquit, eius morem seruate, si pati scandalum non uultis aut facere. Sed quomodo contingit ut in una Ecclesia uel unius regionis Ecclesie alios habent Sabbato prandentes, alios ieiunantes, mos eorum mihi sequendus uidetur, quibus eorumdem populorum congregatio regenda commissa est.«

Postremo, ut nil inexpletum remaneat unde in exorta querela ratio titubare queat, monstrandum est que sint tempora ieiunii a Christo ex lege et prophetis diuinitus Christianis ad obseruandum sancita, ut in omnibus pro concordia omnes satisfactionem recte et legaliter habeant. Augustinus in libro primo ad questiones Ianuarii: »Quadragesima sane ieiuniorum habet auctoritatem et in ueteribus libris ex ieiunio Moysis et Elie et ex Euangelio,  quia totidem diebus Dominus ieiunauit, demonstrans Euangelium non dissentire a lege et prophetis, inter quos in monte gloriosus apparuit, ut euidentius emineret, quod de illo dicit Apostolus: Testimonium habens a lege et prophetis. In qua ergo parte anni congruentius obseruatio Quadragesime constitueretur, nisi confinis atque contigua Dominice passionis, quia in ea significatur hec uita laboriosa, cui opus est continentia, ut ab ipsius mundi amicitia ieiunetur, que utique fallaciter blandiri et illecebrarum fucos circumspargere atque lactare non cessat. Numero autem quadragenario uitam istam propterea figurari arbitror, quia denarius, in quo est perfectio beatitudinis nostre, sicut in octonario, quia redit ad primum, ita in hoc mihi uidetur exprimi, quia creatura, que septenario figuratur adheret creatori, in quo declaratur unitas Trinitatis per uniuersum mundum temporaliter annuntianda: qui mundus etiam a quatuor uentis delimatur et a quatuor elementis  erigitur, et quatuor annus temporum uicibus uariatur. Decem autem quater in Quadragesima consumatur. Quadragenarius autem partibus suis computatus addit ipsum denarium et fiunt quinquaginta, tanquam merces laboris et continentie.« Unde in idem Augustinus in libro supra scripto: »Partes autem equales habet quadragenarius numerus. Primo quadraginta in singulis, deinde uiginti in binis, deinde decem in quaternis, octo in quinis, quinque in octonis, quatuor in denis, duos in uicenis. Unum ergo et duo et quatuor et quinque, et octo et decem, et uiginti simul ducta efficiunt quinquaginta. Quapropter sicut quadragenarius numerus equalibus suis partibus computatus pariter per denarium usque ad decem fit decalogus, et sic per decalogum usque ad quinquaginta, et fit quinquagenarius, sic tempus fidei rerum pro nostra salute gestarum et gerendarum cum equalitate uite actum imperat, intellectum stabilis sapientie, ut non solum credendo sed etiam  intelligendo disciplina firmetur.« Unde et inter alia beatus ait Gregorius : »Ab exordio etenim Quadragesime usque ad paschalis solemnitatis gaudia sex hebdomade ueniunt, quarum uidelicet dies quadraginta et duo fiunt, ex quibus dum sex dies Domini abstinentia subtrahuntur, non plus in abstinentia, quam triginta sex dies remanent. Dum uero per trecentos et sexaginta quinque dies annus ducitur, nos per triginta sex dies affligimur, quasi anni nostri decimas Deo damus.« Typice ergo quadraginta et duos dies in Quadragesima habemus, quoniam tot mansiones filii Isrel habuerunt, qui baptizati sunt in mari Rubro, quando exierunt de terra Aegypti, de dura seruitute, et peruenerunt ad terram repromissionis; tot enim generationes sunt serie Christi cum hiethoxia bis computato et eodem Christo. Merito qui ad celestem patriam tendunt eodem numero mansionum satagunt, quo filii Isrel ad terram repromissionis uenerunt;  et merito qui ad Christum transeunt per baptismum, eodem numero ad eum perueniunt, quo Christus ad nos uenire dignatus est, sicut beatus Hieronymus ait in libro Mansionum filiorum Isrel : »Nec mirum, sed in illo numero sacramenti perueniamus ad regna celorum, sub quo Dominus atque saluator a primo patriarcha peruenit ad uirginem quasi ad Iordanem que pleno gurgite fluens Spiritus sancti gratiis redundabat.«

Igitur hoc quadragesimale ieiunium a Christo et sanctis apostolis nobis traditum regulariter tenemus, et cetera ieiunia, que a Septuagesima et quatuor anni exsoluimus tempora sponte et humano arbitrio agimus, non auctoritate euangelica, uel apostolorum doctrina; unde eorum reprehensio nobis uidetur friuola, qui nos redarguunt, cur septem hebdomadas a casei et ouorum non abstinemus carne ante Pascha. Siquidem ut non transgrediamur terminos quos posuerunt patres nostri, talem obseruantiam in hoc tenemus, qualem a sanctis doctoribus et  sequi uidemus et docere, ut conuenienter totum corpus Ecclesie in una sibimet concordet obseruatione; de talibus enim ait Apostolus, qui extra morem ecclesiasticum iudicare presumunt, non enim amplius inuicem iudicemus, sed hoc iudicate magis, ne ponatis offendiculum fratri uel scandalum; et licet ipsi reprehensores non intelligant, nouem hebdomadibus ante pascha exhibemus nostre delectationis mortificationem, quarum hebdomadarum primam uocamus Septuagesimam secundum Sacramentariorum et Antiphonarii titulationem, que inchoatur die Dominica, et in septima Sabbati finitur post Pascha; populi Dei tempus captiuitatis significat, qui in Babylonia detentus est captiuus sub numero septuagenario. Unde Ieremias: Perdam ex eis uocem gaudii et letitie, et seruient omnes gentes iste regi Babylonis septuaginta annis. Quapropter illo tempore alleluia non cantatur apud nos, et dulcissimus hymnus angelorum Gloria in excelsis Deo. Alleluia  propter honorem et latitudinem prime lingue preclarus est Hieronymus in Isaie libro undecimo. Ad comparationem enim lingue Hebraice tam Greci quam Latini sermonis pauper est. Pauperem linguam in supradictis diebus frequentamus: Laus tibi, Domine, rex eterne glorie. Dicit psalmus: quomodo cantabimus canticum Domini in terra aliena? Alleluia et Gloria in excelsis Deo cantica celestia sunt. Unde Ioannes in Apocalypsi: Post hec audiui uocem magnam in celo dicentem, Alleluia. De Gloria in excelsis Deo nulli dubium quin angelorum cantus est: oportet enim nos sedentes id est humiliatos super flumina Babylonis flere dum recordaremur Sion, et hac Septuagesima nos ad quadragesimalem pugnam uitia fugiendo preparare. Dicit Apostolus ad Ephesios: Fornicatio autem et omnis immunditia aut auaritia nec nominetur in uobis sicut decet sanctos. De supradictis septuaginta annis dicit Augustinus in libro de Doctrina Christiana tertio;  »Possunt et septuaginta Ieremie pro uniuerso tempore spiritualiter accipi, quod est apud alienos Ecclesia.« Et iterum idem in duodecimo libro contra Faustum: »Nam quod etiam post septuaginta annos secundum eiusdem Ieremie prophetiam reditur ex captiuitate, et templum renouatur, quis fidelis Christianus non intelligat, post euoluta tempora, qui septenarii dierum numeri repetitione transcurrunt, etiam nobis, id est Ecclesie Dei, ad illam celestem Ierusalem ex huius seculi peregrinatione redeundum, per quem nisi per Iesum Christum uere sacerdotem magnum, cuius figuram gerebat ille iehsu sacerdos magnus illius temporis, quo templum Dei edificatum est post captiuitatem.« Sexaginta quippe dies sunt a septuagesima usque ad quartam feriam ante Cenam Domini. Per hunc numerum uidue, que in magna tribulatione sunt, designantur, quam tribulationem et afflictionem monstrat compositus digitorum, qui memoratum numerum exprimit indice supra posito pollice. Tres  dies que supersunt usque ad resurrectionis Domini triduanum ieiunium, quod secundum Septuaginta Interpretes Niniuite exercuerunt, designant, ut nostra peccata pro quibus affligimur in clarificatione resurrectionis Domini aboleantur, ut et mysticum septuagenarii tempus sit compassio captiuorum, quia si compatimur, et conregnabimus. Sexagesima denique percurrit infra septuaginta ad quartam feriam habet conuenientiam cum quarta etate mundi, in qua Dauid et Salomon regnauerunt. In quarta etate gens illa celesti fide inclyta regno Dauid et Salomonis gloriosa templi etiam sanctissimi altitudine totum nobilitatur in orbem. In nostra uero quarta feria triumphat Dauid, qui uicit leonem, et Salomon eternus pacificus regnat, de quo dicit Apostolus: Christus resurgens a mortuis iam non moritur, mors illi ultra non dominabitur. Templum edificat nobilissimo Deo Patri, cui dicturus est in fine: uenite, benedicti Patris mei, possidete paratum uobis regnum.

 Ad id regnum per Sexagesimam nos oportet currere; senarius enim numerus partibus suis computatus primus perfectus est, sexta unum tertia duo, medietas tres, unum enim et duo et tres sex faciunt. Hic numerus perfectionem demonstrat. Beda in libro de temporibus: Ubi notandum, quod non ideo senarius numerus perfectus est, quia Dominus in eo mundi operam perfecerit; sed sicut Augustinus ait: Ideo Dominus, qui simul omnia creare uolebat, in eo dignatus est operari, quia numerus est ille perfectus, senarius per denarium ductus sexaginta faciunt, denarius ad mercedem operum respicit. Si quis per senarium, id est perfectionem mercedem operum requirit, ipse recipiet regnum quod nobis promittitur in quarta feria Pasche. A Sexagesima quippe usque ad sanctum diem resurrectionis octo hebdomade sunt, ex quibus si de singulis hebdomadibus primam et quintam feriam subtraxeris et ipsum sanctum diem Pasche, quadraginta tantum dies  remanent in abstinentia. Hec ergo dicimus propter illos qui soluunt ieiunium in easdem ferias. Meltiades namque natione Afer, uir per omnia apostolicus, tricesimus quartus post sanctum Petrum, cui successit beatus Syluester in cathedra apostolice dignitatis, hic constituit ut nulla ratione in prima uel quinta feria ieiunium quis fidelium agere presumeret; nam cur in prima feria ieiunium ipso tradente soluatur, non est necessitas texendo replicare. Quintam uero arbitrati sumus propter magna mysteria que in eo continentur, ab eo esse solutam, quia in ipsa sacrum chrisma conficitur ad abluendam totius mundi prime originis culpam. In ipsa reconciliatio fit penitentium, in ipsa redemptor omnium cenando cum discipulis panem fregit, et calicem pariter eis dedit in figura corporis et sanguinis sui, nobisque profuturum magnum exhibuit sacramentum, eo uidelicet die post multa mysteria Deus et Dominus noster iehsu Christus discipulis suis uidentibus gloriosa  ascensione celos penetrauit. Sed ne diutius sermo proteletur, de hac solemnitate plura scripta in sanctorum uenerabilium scriptis agnoscimus. Denique in concilio Laudicense titulo quinquagesimo statutum est non debere ieiunium solui in quinta feria; sed quia unusquisque in suo sensu abundat, siue hoc, siue aliud sit, salua fide et religione nichil preiudicamus.

Quinquagesima denique primum diem uenerabilis Pasche tangit; sicut enim senarius perfectionem operum demonstrat, ita quinquagenarius omnia opera que perficiuntur per quinque sensus corporis. Quinquies enim decem quinquaginta fiunt. Si quis per exteriorem administrationem decem uerba legis compleuerit in Spiritu sancto, non dubitat ad consortium perueniendum esse beate resurrectionis, que celebratur in Pascha Domini. Religione uero crescente a Telesphoro pontifice, qui post Petrum principem apostolorum nonus in sancta Ecclesia claruit, hoc tempus in abstinentia dedicatum exstitit; et quo alio  nomine rectius uocari, quam quinquagesima in ordine rationabiliter debuit? Ex hinc deinceps collecta ratione, qui octo hebdomadas obseruare studuerunt, Sexagesimam gradatim nominauerunt; similiter qui nouem, Septuagesimam iuxta post factam rationem nomen imposuerunt, et non ob numerum hebdomadarum, uel dierum uel tenorem nominis seruantes hec nomina consuerunt, ueluti secuti nunc fuissent qui decimam hebdomadem addere pro aliqua iusta ratione uoluissent, non propter numerum hebdomadarum decagesimam seu quolibet alio nomine, uel propter numerum dierum Septuagesimam, sed octauagesimam ordine conseruato uocabulorum recto tramite pergente nuncupare debuissent.

His itaque temporibus modum ieiunii seruamus a sanctis Patribus statutum, iuxta quod ait per prophetam Dominus: Nonne hoc est magis ieiunium quod elegi; dissolue colligationes impietatis, solue fasciculos deprimentes, dimitte eos qui confracti sunt  liberos et omne onus disrumpe, etc. Primi igitur mensis ieiunium trium dierum quarta et sexta feria et Sabbato ideo etiam celebramus, quia in libro Exodi legitur dicente Domino ad Moysen: Mense enim uerni temporis egressus es de Aegypto. Aegyptus tenebre interpretantur, siue huius mundi uult errorem intelligi, in quo quandiu quis uersatur, in tenebris ignorantie uel etiam infidelitate manet. Abnegato autem diabolo ante baptismum et pompis eius atque operibus eius per confessionem uere fidei atque per baptismum, egreditur unusquisque de Aegypto, idem de tenebris ignorantie et infidelitatis percepta remissione omnium criminum preteritorum peruenit ad ueram lucem Christum Dominum Saluatorem, qui dixit: Ego sum lux mundi: qui sequitur me, non ambulat in tenebris, sed habebit lumen uite eterne. Ipsum quoque primi mensis ieiunium Dominus aliorumque trium temporum per Zacariam prophetam precepit dicens: Ieiunium primi, hoc est . . . . . Iunii,  hebdomada secunda, ieiunium septimi, hoc est Septembris; hebdomada tertia, ieiunium decimi hebdomada plena ante natiuitatem Domini erit uobis in solemnitates preclaras. Ipsumque ieiunium primi mensis, ut supra diximus, trium dierum ideo antiqui Patres sanxerunt celebrandum propter confines dies quadragesimalis ieiunii, ut his saltem diebus maior congregatio fiat Christiani populi, ut in unum congregati ex conspectu mutuo de fide sancta inuicem conferendo maior caritas inter eos, et maior oriatur letitia uel etiam ex sancta collatione in inuicem facta, unusquisque perfectionem sancte quadragesime obseruationis studium prouocetur, et ut unusquisque ad sanctum peruenire mereatur Pascha. Porro ieiunium quarti mensis quia et eodem tempore a pluribus XL dies ieiunio mox Pentecosten celebratur, ideo remotim hic triduo generaliter omnibus indictum est ieiunium, quia tunc in quibusdam locis Ecclesie mense primitie frugum terre colliguntur,  et hic mensis a quibusdam mensis hordearie dicitur, eo quod tunc hordeum iam tunc messuerant maiores nostri, et panes primitiarum Domino offerre consueuerunt: Obserua mensem nouarum frugum et celebrabis dies festos Domino Deo tuo. Quo tempore Dominus supplici prece orandus est, ut nobis fructum terre usque ad maturitatem perducat, et nobis cum gratiarum actione ad colligendum tribuat.

Quod uero memorati Greci nos reprehendunt cur nostris presbyteris prohibemus uxores accipere, respondemus quia terminos quos patres nostri posuerunt, pertransire nolumus, sed iuxta statuta sanctorum canonum munditiam anime et corporis Deo seruiendo seruare gestimus. Unde in decretis pape Siricii, titulo 12: Feminas uero non esse alias patimur in domibus clericorum, nisi eas tantum quas proprias per solas necessitudinum causas habitare cum iisdem synodus Nicena permisit. Unde in concilio Niceno, titulo 3: Interdixit per omnia magna synodus: Non episcopo, non presbytero, non  diacono uel alicui omnino qui est in clero, licere subintroductam habere mulierem, nisi forte matrem aut sororem, aut amitam, uel eas tantum personas que suspiciones effugiunt. Unde in decretis pape Leonis, titulo 27: »Lex continentie eadem est altaris ministris atque presbyteris. Qui cum essent laici siue lectores, licite sibi uxores ducere et filios procreare potuerunt. Sed cum ad predictos gradus prouenerint, cepit eis non licere quod licuit,« et cetera. Item ex decretis Innocentii, titulo 16: »Propterea quod dignum et pudicum et honestum est tenere Ecclesia omnimodo debet, ut sacerdotes et Leuite cum uxoribus suis non ceant, quia ministerii quotidiani necessitatibus occupantur; scriptum est enim: Sancti estote, quoniam et ego sanctus sum Dominus Deus uester. Nam si Paulus ad Corinthios scribit dicens: Abstinete uos ad tempus, ut uacetis orationi, et hoc utique laicis precepit, multo magis sacerdotes, quibus et orandi et sacrificandi iuge  officium est semper, debebunt ab huiusmodi consortio abstinere. Qui si contaminatus fuerit carnali concupiscentia, quo pudore uel sacrificare usurpatur, aut qua conscientia quoue merito exaudiri se credit, cum dictum sit: Omnia munda mundis; coinquinatis autem et infidelibus nichil est mundum; et apertius declamat dicens: Qui autem in carne sunt, Deo placere non possunt; uos autem iam non estis in carne, sed in spiritu.« Unde in concilio Carthaginense, titulo 25, Aurelius episcopus dixit: »Addimus, fratres karissimi, preterea de quorumdam clericorum quamuis lectorum erga uxores proprias incontinentia refertur. Placuit, quod et diuersis conciliis firmatum est, subdiaconi, qui sacra mysteria contrectant, et diaconi et presbyteri, sed etiam episcopi secundum priora statuta etiam ab uxoribus se contineant, ut tanquam non habentes uideantur esse. Quod nisi fecerint, ab ecclesiastico remoueantur officio.« Item in Africano concilio, cap. 37: »Preterea cum de quorumdam clericorum quamuis  uxores proprias  incontinentia referretur: placuit episcopos, presbyteros et diaconos secundum priora statuta etiam ab uxoribus contineri. Quod nisi fecerint, ab ecclesiastico remoueantur officio.« Hinc in Neocesariense concilio, titulo 1: »Presbyter si uxorem acceperit, ab ordine deponatur; si uero fornicatus fuerit aut adulterium perpetrauerit, amplius pelli debet, et ad penitentiam redigi.« Hic unusquisque aduertat, si in duorum uel trium testium stat omne uerbum, quid possit aut debeat tantorum assertio sanctorum Patrum, qui multa plura de talibus scribunt.

Preterea quia memorati Greci falso conantur reprehendere quod presbyteri apud nos chrisma liniunt  frontes baptizatorum, quod chrisma ex aqua fluminis apud nos confici dicunt, dignum uidetur ut ueridice illis respondeatur. Nunquam enim apud nos presbyteri hoc agere presumpserunt, sed ex pinguedine Kilobalsami et oliue, quam Deus de uiride ligno dignatus est producere, unde sanctificando unxit sacerdotes, reges, prophetas, et martyres, nostri episcopi sacrando exorant a Patre et Filio ac Spiritu sancto certo tempore sanctificari, ut ex oleo letitie. Unde Christus exstitit unctus pre consortibus suis, a cuius sancto nomine chrisma accipit nomen, omnibus qui renati sunt ex aqua et Spiritu sancto sit chrisma salutis, eosque uite eterne participes et celestis glorie Deus faciat esse consortes.

Quod uero iam dicti Greci falso fatentur, apud nos ante de diaconis episcopos quam presbyteros ordinari uelut quodam saltu, firmiter respondemus, pone nos hoc nunquam accidisse, sed ordinem et modum consecrationis in omni ordine seruari canonice, quod illi solent transgredi absque ulla necessitate.  Nuper etenim, ut fertur, de quodam laico tonsuratum monachum statuerunt, ac sine dilatione ad archiepiscopalem ordinem contra omnia decreta promouerunt. Unde in Sardicensi concilio, cap. 13, Osius episcopus dixit: »Et hoc necessarium arbitror ut diligentissime tractetis, si forte aut diues, aut scholasticus de foro aut ex ministratore episcopus fuerit postulatus . . . . . perfunctus, et ita per singulos gradus si dignus fuerit ascendat ad culmen episcopatus. Potest enim per has promotiones, que habebunt utique prolixum tempus, probare qua fide sit, qua modestia, qua grauitate et uerecundia, et si dignus fuerit probatus, diuino sacerdotio illustretur, quia conueniens non est, nec ratio nec disciplina patitur, ut temere et leuiter ordinetur aut episcopus aut presbyter aut diaconus, qui neophytus est, maxime cum et magister gentium beatus Apostolus ne hoc fieret denuntiasse et prohibuisse uideatur, sed hi, quorum per longum tempus examinata sit  uita et merita fuerint comprobata ex hoc plura sunt exempla.«

Quod uero cum corpore et sanguine Christi nos more Iudeorum predicti Greci aiunt in Pascha agnum offerre, nunquam ullus nostrum hoc ualuit aut uoluit excogitare.

De hoc quod reprehendunt cur barbas nostri clerici radunt, respondemus, cum beato Hieronymo, quia si sanctitas est in barba, nullus sanctior est hirco. Hec igitur contra Grecorum heresim et illorum friuolam reprehensionem nos in credulitate scilicet nostra reprehendentes et in ceteris causis, que plus ridiculosa sunt quam sapientie intellectui ponenda construximus. Nunc inferius fidem nostram, quam firmiter tenemus confiteri, nec non omnibus generaliter pandere curauimus.



Sequitur professio fidei que habetur in collectionibus conciliorum.

Tum: »Hec est professio fidei episcoporum apud  Wormatiensem ciuitatem XuII Kal. Iun. in synodali conuentu consistentium, quorum nomina sunt: Adalwinus archiepiscopus, Liutbtus archiepiscopus, Rimbtus archiepiscopus, Anno episcopus, SALOMON episcopus, Gunzo episcopus, Arno episcopus, Witgarius episcopus, Luitbtus episcopus, Ambrico episcopus, Otgarius episcopus, Gebehardus episcopus, Ratolfus episcopus, Ermricus episcopus, Hessi episcopus, Hildegrimus episcopus, Theodricus episcopus, Egibertus episcopus, Erolfus episcopus, Luithardus episcopus, Lantfridus episcopus, Theoto abbas, Adalgarius abbas, HETTO abbas, Brunwardus abbas, Aschericus abbas, Theotrocus abbas, Egilbertus abbas.




uolume back matter






INDEX RERUM ET uERBORUM MEMORABILIUM QUAE In operibus S. LUPI FERRARIENSIS continentur.   [1Kb]


A
    Abbas negligens circa res principis, deponendus, 356. Abbates olim non poterant recedere a monasteriis absque permissu proprii episcopi, 505.
    Abbo episcopus Antissiodorensis, 384.
    Acaricus monachus Ferrariensis, 152, 153, 154.
    Acta martyrum intemerata, magnam habent auctoritatem, 493.
    Actardus episcopus Nannetensis, 426, 434.
    Ad. monachus Ferrariensis, Lupi discipulus, 176.
    Adacius abbas Tutelensis, 382.
    Adalardus comes palatii sub Carolo Caluo, 440.
    Adalbertus abbas Ferrariensis, 372, 374, 376.
    Adalgardus, 26.
    Adalgus, 23, 25.
    Adalh. uir amplissimus, 134. uir magnus, 138.
    Adam conditus est rectus, 185. In eo omnes periimus, 185, 212, 213, 225, 232. Ita fuerat conditus, ut posset non peccare, si uellet, 211. Habuit liberum uoluntatis arbitrium ad bonum et ad malum, 212.
    Ademarus uicecomes Scalarum et abbas laicus monasterii Tutelensis, 382.
    Ado archiepiscopus uiennensis, 458.
    Adrana fluuius, 303.
    Adulterium nec permitti nec prohiberi potest, 484.
    Aduersa patienter ferenda, 5, 141.
    Aedilulfus rex Anglorum, 32, 33, 347.
    Aeneas episcopus Parisiensis, 147, 148, 149, 174, 443, 456.
    Aetius hereticus, 498.
    Agio, 27.
    Agius propinquus Ione episcopi Aurelianensis, 43. Episcopus Aurelianensis, 126, 148, 149, 201, 355, 453, 476.
    Agrippinensis synodus aduersus Euphratam, 281.
    Agritius episcopus Treuirensis, 276, 277, 284.
    Ainardus princeps Canonicorum S. Martialis Lemouicensis, 374.
    Albini  Andegauensis monasterium, 375.
    Albuinus presui Fritzlariensis, 308.
    Albuinus episcopus Buriburgensis, 507.
    Alcuinus, 30, 40. Caroli magni magister et abbas multorum monasteriorum, 340, 353, 372, 396, 446.
    Aldricus monachus et abbas Ferrariensis, tandem archiepiscopus Senonensis, 2, 55, 80, 326, 329, 376, 387.
    Aldricus episcopus Cenomanensis, 126.
    Aldulfus monachus Ferrariensis, 152, 153, 154.
    Alteus episcopus Augustodunensis, 414, 417.
    Altsig. abbas Eboracensis, 104.
    Altuinus monachus, 39, 69, 75, 383.
    Amalarius diaconus, auctor Regule Canonicorum, 373.
    Amalricus, 35.
    Amandi  monachi, 37.
    Amandi  Elnonensis monasterium, 351.
    Ambrosius episcopus Mediolanensis, 185, 222, 251, 293.
    Amicitia serio tractanda, 165.
    Amulo  archiepiscopus Lugdunensis, 121, 413, seq., 421.
    Angeli totius expertes peccati, 161.
    Anglia iisdem pene moribus uiuit quibus Gallia, 416.
    Angli Saxones, 294.
    Anglicano plumbo teguntur ecclesie, 349.
    Anima hominis imago Dei, 58, 209, 380, 482.
    Animalia in aluum prona, 209, 482.
    Annua dona, 66. Annuum officium, 88.
    Ansboldus monachus et abbas Prumiensis, 29, 112, 131, 172, 177, 404, 455.
    Ansegisus archiepiscopus Senonensis, 328, 525. uocatus secundus papa, 420.
    Anselmus archiepiscopus Cantuariensis, 446. Dictus papa alterius orbis, 420.
    Apostolica sedes, id est Romana, 129, 274, 492.
    Apostolicus, id est papa, 111, 154, 403.
    Apostolis Christus summam dedit in Ecclesia potestatem, 431. Omnium par fuit honor et par potestas, 431, 432. Apostoli initio dicti omnes episcopi, 368.
    Aque potus anime et corpori salubris, 161.
    Aquense predium, uilla episcopi Trecensis, 180, 181, 461.
    Aquila abbas S. Petri uiui Senonensis, 405.
    Aquitania, 138. Eius tutela tripertito diuisa, 51.
    Aquitanica congressio, 136 Expeditio, 51, 66.
    Arator Romane Ecclesie subdiaconus, 134, 443.
    Arbitrii liberi ui homo nichil potest absque gratia Christi, 465.
    Arceie, locus monasterii Fuldensis, 131.
    Archicapellani dignitas et auctoritas, 381, seq., 450. Non erat perpetua, sed ad arbitrium principis, 442.
     Archidiaconorum magna auctoritas, 413.
    Ardegarius presbyter, 52.
    Arduicus episcopus uesontionensis, 175, 456.
    Ariana impietas, 278.
    Ariminensis episcopus, 194.
    Arno archiepiscopus Saltzburgensis, 421.
    Arnustus archiepiscopus Narbonensis, 421.
    Athanasius episcopus Alexandrinus, 278, 279. Damnatus in synodo Antiochena, exsulat apud Treuiros, 497.
    Athanasius rhetor, presbyter CP., 449.
    Attiniacus palatium regium, 91, 102, 391, 397, 528.
    Atto episcopus uercellensis, 411, 441, 443.
    Aualonis castrum, 360.
    Auaritie uaria genera, 508.
    Audesindus episcopus Helenensis, 442.
    Auduinus, 26.
    Augustinus episcopus Hipponensis, 6, 16, 19, 57, 144, 166, 186, 189, 190, 193, 222, 223, 235, 257, 242, 246, 252, 256, 262, 271, 273, 274.
    Augustodunensis urbs, 122.
    A. Gellius, 4, 23.
    Aurelianensis ecclesia, 201. Urbs. 52. Pagus, 105.
    Ausonensis episcopus, dictus etiam episcopus Manresensis, 507.
    Autbertus Auallensium comes, 51.




B
    Baiuli, id est monitores, 107, 401.
    Baldricus presbyter, 52.
    Baptismatis gratia, 193.
    Beda, 187, 259, 272, 273, 400. Eius Collectaneum in Epistolas Pauli, 118, 406, 408.
    Belgica Gallia, 276, 285.
    Bella ciuilia uiolant iura religionis, 198.
    Benedictus  laudatur, 378. Eius Regula ubique custodita in regno Francorum, 405. Institutio, 53, 56.
    Benedictus abbas Anianensis, 509.
    Benedictus III papa, 154, 447.
    Beneficium, id est feudum, 174, 456, 523.
    Beneuentanum territorium, 285.
    Bera comes Barcinonensis, 363.
    Bernardus abbas monasterii sancte Columbe Senonensis, 513.
    Bernardus comes Petricoriorum, 381.
    Bernardus comes Septimanie et Marce Hispanice, 457.
    Bernegaudus monachus Ferrariensis, 172, 179.
    Bernus episcopus Augustodunensis, 123, 414, 417, 421.
     Bertcaudus scriptor regius, 23.
    B., id est Bertha, Gerardi Ducis uxor, 176, 457, seq.
    Bertoldus, 117
    Bethlehem, siue Ferrarie, 33, 152, 153, 154, 158, 173. Bethlehem, hoc est domus panis, 182.
    Biturigum urbs, 184.
    Bodo Lupi consanguineus, 24.
    Bodo diaconus, palatinus uertit se ad Iudeos, 336.
    Betius, 21, 27, 35, 139.
    Bonifacius martyr et archiepiscopus Moguntinus, 123, 295, et seqq., 503. Interfuit concilio Liptinensi, 419. S. Bonifacii solemnitas, 20. Monasterium, 137.
    Bonogilus, uicus agri Parisiensis, 37, 352.
    Bonorum societas profectum et laudem parit, 139.
    Bosonius, 28.
    Breuis uoluminum, 4. Breues, id est inuentaria, 121, 330, 412.
    Britanni, 125. Dissident, 63. Eorum fines definiti in initiis regni Francici, 128.
    Britannia, que nunc Anglia, in ditionem Saxonum redacta, 502.
    Britannia minor, subiecta archiepiscopo Turonensi, 127, 427. Eius incole hostes Caroli Calui, 453. Britonum et Francorum limites quandonam constituti, 435. Episcopi a Nomenoio pulsi, 426.
    Britannica expeditio, 130, 167.
    Briua Curretia, Lemouicum, oppidum, 340.
    Brunco Pippini regis clericus, 289.
    Bunus abbas Herueldensis, 292, 501.
    Buriburch oppidum, 302, 506.




C
    C. Iulius Cesar, 77.
    Canonici olim nulla certa lege tenebantur, 372.
    Canonum suspicienda censura, 56. Reuerenda auctoritas, 198. Canonum uenerabilium constitutio, 201.
    Caper auctor orthographie, 41.
    Capitis dolorem detrahit potus parcitas, 102.
    Capitula, id est Canones, 83, 389.
    Cardinalium dignitatem ab omni antiquitate repetit Odoricus Raynaldus, 433.
    Carisiacus, palatium regium, 52, 362.
    Carolomannus rex, filius Ludouici Pii, 524 et seqq.
    Carolus archiepiscopus Moguntinus, 418. Pippini Iunioris Anquitanie regis frater, 437.
    Carolus Caluus Francorum rex, 77, 79, 87, 94, 99, 106, 138, 144, 147, 170, 184. Doctrine studiosissimus, 174. Amator pacis, 128. uotum eius in basilica S. Dionysii, 83. Eius mors falso nuntiata, 67, 381. Regnante eo sapientia apud Gallos reuiuiscit, 73.
    Carolus Magnus imperator, 2, 30, 123, 197, 309, 340.
    Carolus Martellus, 287, 296. Carolus Simplex, Francorum rex, 526. Unctus in regem u. Kal. Februarii, 529.
    Case-Dei monasterium 343, sq. Ecclesia Case-Dei in abbatiam euecta ab Henrico I rege, 346.
    Cassidiorus, 104.
    Cato Senex, 221.
    Cella S. Iudoci, 30, 32, 33, 82, 84, 87, 92, 93, 95, 97, 102, 103, 104, 113, 125, 134, 138, 339, 348, 349, 388, 392, 396, sq. 512.
    Cella Roclena, 173.
    Ceridania marchia regni Francici, 442.
     Chalcedonense concilium, 199.
    Charitas latum mandatum, 153.
    Chartarium Rom. Ecclesie, 470.
    Christus Rex regum et Sacerdos sacerdotum, 122. Petra, 535. In eum nulla cadit suspicio, 81. Nuptias illustrauit primo miraculo, 165. Ecclesiam non deserit, 122, 147, 207. uerus et unus sancte Ecclesie sponsus, 430, 532. Unus et solus habet potestatem preponendi episcopos in Ecclesie sue gubernatione, 425. Episcopi sunt eius uicarii uisibiles, 148. Eius uerba ad Petrum: Pasce oues meas, et, Tibi dabo, explicata, 425, sq., 429. Sanguinis Christi redemptio, 184.
    Christiani male uiuendo destruunt factis professionem suam, 149.
    Cicero, 2, 14, 27, 43, 70, 90, 104, 112, 155, 156, 221, 236.
    Cisterna lutulenta, 161.
    Clarusmons, caput Aruernorum, 51, 349.
    Claustra monasterii, 160.
    Clemens episcopus, 286.
    Clericatus semper habitus melior gradus, comparatione uite monastice, 364, 379, sq.
    Clerici pascunt oues, 379. Ecclesiarum suarum desertores puniendi, 199. Clerici palatini, 49.
    Cluniacense monasterium, 345.
    Coadiutores dantur episcopis ad subleuandam eorum senectutem, 496.
    Celestinus Papa, 237 246, 268, 269. Auctor Excerptorum de gratia Dei et libero hominis arbitrio, 491.
    Cogitationes bone hominum a Deo, 224.
    Columbe  Senonensis monasterium, 31, 341, 509, 512, sq.
    Comes et dux synonyma, 457. Comes conuenientem locum inueniat, ubi mallum tenere debeat, 521. Comes pagi, 48.
    Comete quid portendant, 41, 353.
    Comitatus, id est pagus, 370.
    Concilium quando habendum, 432.
    Concordia parue res crescunt, 140, 156.
    Confluens Isare, 167.
    Coniugalis humilitas, 165.
    Coniugum unum necesse est alteri superesse, 11.
    Consiliarii regis, 123.
    Continens, id est terra que mari adiacet, 348.
    Cor, abbatia, 146.
    Corbiniacus, fiscus regius, 527.
    Correptionis priuilegium, 142.
    Corrogationes frequentes, 94.
    Credilium oppidum ad Isaram fluuium, 168, 453
    Creton cecus a natiuitate, 285.
    Criminosi suscipiuntur in Monasteriis, 56, 379.
    Crines attondere non licet mulieribus, 476.
    Cunibertus Pippini regis nepos ex filia, 290.
    Curretia, Lemouicum fluuius, 340.
    Cuxanense monasterium in diecesi Helenensi, 442.
    Cyprianus martyr et episcopus Carthaginiensis, 6, 187, 222.




D
    Damasus papa, an auctor decreti de libris canonicis et apocryphis, 466.
    Depositio episcoporum, 178. An fieri possit inuitis episcopis, 499.
    Desiderius episcopus Cadurcensis, 415.
    Deus omnia in omnibus, 58. Rerum omnium opifex, 208. Intentator malorum, 226. Eius tentatio quomodo accipienda, 142. An uideri possit oculis carnalibus, 60. Dei anima eum detestatur,  qui seminat discordias inter fratres, 178. Dei uindicta incipit in hac uita, 150. Dei iudicium, licet occultum iustum tamen, 126, 186, 191. Dei misericordia, 214. uult omnes homines saluos fieri, 10, 226.
    Diaconi olim neque barbam nutriebant, et a nuptiis abstinebant, 338.
    Dido abbas S. Petri Senonensis, 115, 405.
    Diecesis, id est prouincia, 427, 442, 468.
    B. Dionysii ecclesia, 83. Monachi, 147.
    Discere prius oportet quam docere, 411, 490.
    Dispensatio nostre salutis, 485.
    Diuina ira ad uindictam sui lento gradu procedit, 484.
    Diuinum et regium beneficium, 148.
    Dodo, episcopus Andegauensis, 126.
    Dolensis archiepiscopus, 427.
    Doliualdus monachus Ferrariensis, 158, 159.
    Dominus noster, regum nostrorum illius temporis uulgaris appellatio, 30, 44, 45, 63, 64, 79, 84, 86, 121, 122, 123, 124, 128, 130, 147, 169.
    Dona annua, 66.
    Donatus in Terentium, 155.
    Drogo Metensis archiepiscopus, 201, 418, 477.
    Dunum uetere Gallorum lingua montem significat, 360.
    Dux et comes synonyma, 457.




E
    Ebbo Themensis archiepiscopus, deiectus ob crimen maiestatis, 476.
    Ebrardus monachus, Lupi propinquus, 72.
    Ebroinus episcopus Pictauiensis, sacri palatii archicapellanus, 78, 195, 385, 473.
    Ebrorus, 26.
    Ecclesia est fundata super Christum, 426, 535. Constituta super episcopos, 431. Uniuersalis per totum terre orbem diffusa, 241.
    Ecclesiarum possessiones quibus usibus applicande, 127, 202.
    Ecclesiastici honores nonnisi sanctis competunt, 277. Ecclesiastice littere, 176.
    Ecolesina, 52, 361.
    Edgarus rex Anglie, 373.
    Egilbertus, 138.
    Eginhardus, Caroli Magni notarius et abbas Seligenstadensis, 1, 5, 19, 328, 331, 333, 334. Eius liber de uita Caroli Magni, 3 Item alius de adoranda cruce, Lupo dicatus, 18.
    Eigil abbas Prumiensis, postea uero archiepiscopus Senonensis, 29, 97, 98, 111, 112, 131, 156, 160, 358, 394, 448.
    Electiones ecclesiis concesse a regibus Francorum et Anglorum, 416.
    Elithildis, 287.
    Eminentes uiri semper inuidie ob noxii, 81.
    Eminentie titulus olim communis omnibus episcopis, etiam Romano, 463.
    Emmeno comes Pictauiensis et Engolismensis, 440.
    Enchiridion Augustini, 242.
    Episcopatus est eminentissime dignitatis apex, 462, 495. Episcopatus prauis ambitionibus appetuntur, 495. Episcopatus donum fiebat a rege, 415, sq.
    Episcopi, principes religionis, 147. Auctoritatem suam habent a Christo, 425. Eos enim Dominus elegit, 431. Sunt eius uicarii uisibiles, 149. Successerunt Apostolis atque adeo Petro; cuius sunt uicarii, cuiusque sedem tenent, 425, 428, 430. Ex apostolica successione debitores sunt omnibus, 126.  Debent esse sancti et docti, 409. seq., 443, 495. Nam episcopus illiteratus preco est mutus, 429. Habent pontificatus apicem, 462. Ideoque uocantur principes Ecclesie, 443, Non possunt sibi constituere successorem, 496. Unusquisque habet potestatem sue dieceseos, 433. Eorum iudicia an Romano pontifici reseruata, 469. Absentes et inauditi non debent damnari, 470. uocati ad synodum accedere tenentur, 453. Omnes autem in synodis summam habent auctoritatem, 432. Epitheton eorum sanctus, 489. Quidam a bellicis expeditionibus immunes, 200. Episcopos nutu diuino designant reges Francorum, 376. A regibus adhibiti in consilium, 515. Episcopus mendax notatur, 178. Mente percussus ab episcopali munere remouendus, 472.
    Ercanradus episcopus Parisiensis, 126, 147, 148, 169, 442, 453.
    Ergastulis includantur monachi qui monachicum habitum deserunt, 199.
    Eriboldus uir clarissimus, 44.
    Ericus genere Alemannus, 289.
    Erlegaudus presbyter, 124, 423.
    Ermenfridus episcopus Beluacensis, 126.
    Eruditioni prime partes tribuende non sunt, sed sanctitati, 74. Eruditio secularis, 60, 111.
    Euphrates episcopus Agrippinensis, 281, 497.
    Eua, de costa Ade dormientis subtracta, 210.
    Euiouium castellum, 284.
    Excommunicatio in contemptum uenit, 200. Eam contemnentes regia auctoritate cerceantur, 522. Excommunicationis ferrum, 479.
    Exemptiones a regibus concesse monasteriis, an ad spiritualia porrigantur, 344.




F
    Fare monasterium in Brigeso, 33, 156, 349, 448.
    Fatalis necessitas non inducitur ex necessitate predestinationis, 192.
    Faustus episcopus Reiensis, 164, 166, 274, 451, seq.
    Faustus Manicheus quem refellit Augustinus, 166, 452.
    Felix notarius Aedilulfi regis Anglorum, 32, 33, 349.
    Ferrariense monasterium, 33, 34, 44, 54, 138, 152, 153, 154, 158, 162, 328, 340, etc. Celebre ob studium religionis, 49, 83. Ad extremam penuriam redactum, 65, 82. Septuaginta duo monachi in eo, 87.
    Fidem principi datam qui uiolat, mortem anime sue infert, 144, 441.
    Florus Lugdunensis, 360, 407, 408.
    Folchricus, 161.
    Folcricus episcopus Tricassinus, 180, 460.
    Fortuna secunda difficilius regitur quam aduersa, 334.
    Fossatenses monachi, 147.
    Francorum regnum immensum amplificatum a Carolo Magno, 145. Francorum reges donant episcopatus monachis palatinis, 123, 422 seq. Concesserunt Ecclesiis electiones, 416. Donabant etiam abbatias, 386. Concesserunt dein monasteriis electiones abbatum, 370, 371. Remouebant abbates pro arbitrio, 440.
    Freculfus episcopus Lexouiensis, 126, 424.
    Fredaldus archiepiscopus Narbonensis, 422.
    Frederina, uxor Caroli Simplicis, 402, 526.
    Fridilo monachus Antissiodorensis, Lupi auditor, 171.
     Friteslariense monasterium, 297, 504.
    Frosm, 28.
    Frotbaldus episcopus Carnotensis, 148.
    Fulco uir clarissimus, 44.
    Fulcoldus monachus Prumiensis, 29.
    Fuldense monasterium, 329, 440.
    Fulgensius episcopus Ruspensis, 237, 260.




G
    G. monachus Ferrariensis, 160, 161.
    G. homo Odonis abbatis Corbeiensis, 164, 166.
    Gallia miserandum in modum scissa sub Carolo Caluo, 352, 463.
    Gallia Belgica, 276, 285.
    Gallicanorum episcoporum modestia laudatur, 426.
    Ganelo, id est proditor, 363.
    Gangrensis synodis, 200.
    Gaufridus Grisagonela comes Andegauensis, 375.
    Gelasius papa, 166, 190, 194, 274. Auctor decreti de libris canonicis et apocryphis, 466.
    Genouefe  monachi, 147.
    Gentilium anime an in celo locate, 43.
    Georgius episcopus Romanus interfuit concilio Liptinensi, 419.
    Gerardus comes, 121. Dux, 176.
    Gerardus princeps et gener Pippini regis Aquitanie, 51, 360.
    Gerardus episcopus Engolismensis, Legatus in Aquitania, 421.
    Gerardus de Rossilione, 360, 414, 457.
    Gerlacus archiepiscopus Moguntinus, 471, 537.
    Germani  Antissiodorensis monachi, 170.
    Germani  Parisiensis monachi, 147.
    Germanica lingua, 81, 137, 293.
    Gerohaldus presbyter, 117, 405.
    Gerungus abbas Hirsaugiensis, 339.
    Gerungus monachus Prumiensis, 29.
    Gesmari uilla, 306.
    Girardus Carisiacensis, 362.
    Gislardus, inuasor Ecclesie Nannetensis, 426, 434.
    Glannafolium, 343.
    Glizza, id est lintea, 111, 403.
    Godelgarius presbyter, 121.
    Godelsadus episcopus Cabillonensis, 124, 422.
    Gosbertus, custos ecclesie Sancti Maximini, 286.
    Gosbertus episcopus, 286.
    Goteschalcus monachus Orbacensis, 57, 380, 480.
    Grandimontensis prior, 533.
    Grate  monasterium, 343, 369.
    Gregorius I papa, 56, 187, 194, 237, 257, 262, 269, 273.
    Grimoldus abbas S. Galli, archicapellanus Ludouici regis Germanie, 473.
    Guagonis filius, Lupi nepos, 137.
    Guenilo metropolitanus Senonensis, 52, 63, 116, 117, 121, 124, 126, 146, 148, 152, 153, 158, 159, 169, 176, 178, 182, 195, 201. uid. Uuenilo.
    Guichardus, 28.
    Guifredus comes Rossilionensis, 457.
    Guigmundus archiepiscopus Eboracensis, 103, 104, 387, 440.
    Gunboldus, 52.




H
    H. episcopus Gratianopolitanus, 176
    H. episcopus, 169.
    Hassones populi Germanie, 302, 307, 504 seq.
    Hatto abbas Fuldensis, 79, 131, 136, 137, 436.
    Heduorum urbs, 123.
    Helenensis ecclesia, suffraganea  ecclesie Narbonensis, 442. Eius episcopus dictus etiam episcopus Rossilionensis, 507.
    Helias episcopus Carnotensis, 126.
    Hellarius archidiaconus, 289.
    Heluidius nuptias equabat uirginitati, 451.
    Herardus archiepiscopus Turonensis, 173, 460.
    Heriboldus episcopus Antissiodorensis, 38, 105, 126, 143, 148, 344, 352, 384, 400, 441, 444. Lupi propinquus, 176.
    Herimannus episcopus Neuernensis, 126, 148, 194, 467, seq. 516.
    Herispoius, Nemenoii filius, dux Britonum, 436, 437.
    Herolfesfeldt monasterium, 309, 507.
    Hesteris pietas, 84.
    Hieremias archiepiscopus Senonensis, 342, 376, 510.
    Hieronymus , 6, 76, 104, 155, 187, 189, 190, 222, 256, 267, 272, 273, 274, 278, 293. Potissimus tractatorum, 490, Durus aduersus unicum matrimonium. 451. Rexit Ecclesiam oppidi Bethlehem, 475. Presbyteros equat episcopis, 368.
    Hieronymus Bignonius laudatur, 416.
    Hildegarius affinis Lupi, 174.
    Hildegarius episcopus Meldensis, 148.
    Hilduinus abbas S. Dionysii et sacri palatii archicapellanus, 442, 450. Ecclesiasticorum magister, 162.
    Hildulphus episcopus Treuirensis, 286, 500.
    Hilmeradus episcopus Ambianensis, 120, 126, 408, seq. 424.
    Hilpericus pictor, 102.
    Hincmarus, 82, 85, 91, 118, 119, 120, 126, 191, 195. Primum canonicus, dein monachus, 375, 388. Presbyter, uocatus archiepiscopus, 439. Fit archiepiscopus Rhemensis, 476. Arguitur contumelie in episcopum Romanum, 431.
    Hirmintrudis Caroli Calui uxor, 389, 438, 441.
    Hirtius Cesaris notarius, 77.
    Historia quoquomodo scripta delectat, 501.
    Hebo episcopus Gratianopolitanus, 458.
    Honos alit artes, 2, 3, 9.
    Honores mutant mores, 449.
    Horatius, 2, 108, 256.
    Hormisda papa, utrum auctor Decreti de libris canonicis et apocryphis 466.
    Hucbertus episcopus Meldensis, 126.
    Hugo abbas S. Martini Turonensis, 132, 133, 437.




I
    Ibbo, 288.
    Imma Caroli Magni filia, uxor Eginhardi, 331, 335.
    Immo episcopus Nouiomagensis, 80, 126, 387, 423.
    Imperatorum gesta, Lupi opus, 140.
    Importunitas ipsum quoque ingenuum pudorem excludit, 85.
    Impunitas, magna peccandi illecebra, 210, 483.
    Imbreuiare, 330, 518.
    Infantes baptizati, si moriantur, recta in celum feruntur, uoluntate Dei saluantur, 193, 226.
    Innocentius I papa, 199, 268.
    Innocentius uI, papa, uir prisci moris, 471.
    Inuidie morsibus obnoxii magni uiri, 387.
    Irmindrudis regina, 134, 143, 389.
    Isaac episcopus Lingonensis, 415.
    Isara, 168.
    Isidorus Hispalensis episcopus, 185, 237, 261.
    Iuo, 98, 162.




I

    Iacobus rex Maioricarum, 534.
    Ioannes XXI papa, 534.
    Ioannes diaconus Romane Ecclesie, 260, 261. Auctor expositionis in Heptateuchum, 489.
    Ioannes episcopus Aurelianensis, 355.
    Ioannes episcopus CP., 189, 244, 273.
    Ioannes monachus Antissiodorensis, 38.
    Ioannes sacellarius interfuit synodo Liptinensi, 420
    Iob imitandum famulis suis proposuit Dominus, 141.
    Ionas episcopus Aurelianensis, 43, 51, 355, 358.
    Iosephus historicus, 29, 42,
    Iude proditori magna uirtutum gratia collata, 493.
    Iudex iustus non debet personaliter iudicare, 401.
    Iudith Augusta, postrema Ludouici pii uxor, Caroli Calui mater, 338, 391.
    Iudith Caroli Calui filia, uxor Aedilulfi regis Anglorum, 348.
    Iunetus, 36.
    Iunioratus, id est beneficia iuniorum clericorum, 421.
    Iurandi consuetudo damnata, 144, 441.
    Iuuenis potest cito mori, 8, 95, 128. Iuuenes uictorie auidi, 164.




L
    Laici possident ex integro loca uenerabilia, 203.
    Landramnus archiepiscopus Turonensis, 126.
    Lantbertus comes Nannetensis, 434. Infidelis Carolo Caluo, 128, 130.
    Lantramnus, 104
    Latro qui iuxta Christum pependit, in media morte uitam inuenit, 234.
    Lau. diaconus, 117, 405.
    Laudus  episcopus Constantiensis, 450.
    Legatus apostolice sedis, 130. Legati a latere regis, 195, 198, 473. Legati regii, 105. Legati a Romano pontifice mitti non possunt in prouincias absque consensu principum, 436.
    Lemouicum ciuitas, 51, 360, 375.
    Leo I papa, 199.
    Leo Iu papa, 154. uicarius B. Petri, 127. Eius epistola ad Nomenoium ducem Britonum, 426, 434, 436. Homilia ad presbyteros, 447.
    Leot, 28.
    Leotaldus, presbyter Lingonensis, 34, 350.
    Libertas monasterii sancte Columbe, 32.
    Liptinensis synodi canones quatuor antehac ignoti, indicate, 419, seq.
    Littere regulares, pontificales, ecclesiastice, 176, 177, 459. Littere unciales, 23. Litterarum studia pene obsoleta, 69.
    Litteratura secularis, 60.
    Lotharius imperator, 30, 50, 98, 157, 159, 161, 448. Monachum induit in monasterio Prumiensi, 394.
    Lubentius S. Martini Turonensis discipulus, 282, 283.
    Ludouicus abbas S. Dionysii, Cancellarius Caroli Calui, 46, 47, 48, 52, 64, 78, 84, 97, 125, 138, 167, 168, 195, 356, 362, 381.
    Ludouicus pius imperator abbatem prefacit monasterio Ferrariensi, 54. Eidem monasterio dedit cellam sancti Iudoci, 87, 94, 113, 134. In carcerem coniectus a Lothario filio, 394.
    Ludouicus rex Germanie inuadit regnum Caroli Calui, 455.
    Lugdunensium urbs ,  176. Pertinebat ad regnum Lotharii, 418. Clara ea ciuitas ob studia litterarum, 459.
    Lugdunum Clauatum, id est Laudunum, 424.
    Lullus episcopus Moguntinus, 308.
    Lupus in Germania fuit ut studiis litterarum uacaret, 2. Non ut Germanicam linguam disceret, 81. Ab Eginhardo institutus, 18. In aulam introductus, 24. Fit abbas Ferrariensis, 45, 79, 326, etc. Distrahit ornamenta ecclesie sue ad subueniendum monachis, 65. Cogitat de relinquendo ministerio, 83. Functus legatione in Burgundia, 66. Item Rome, 154. Item alibi, 171. Romam proficiscitur, 109, 110, 111. Deprecatur militiam, 119. Aegrotat, 183. Pectinem eburneum mittit Ebroino episcopo, 78. Auctor canonum concilii uernensis, 84. Experitur ingratos, 89, 96. Composuit imperatorum Gesta in gratiam Caroli Calui, 140. Arguitur impietatis et uane glorie, 185, 190.
    Lupus  episcopus Senonensis, 341.
    Luxuria blandum malum, 484.




M
    Macrobius, 27.
    Malla, ubi non habenda, 521.
    Malorum impunitas uitiorum parit incrementum, 108. Malorum societas uitanda, 107, 129, 139, 204.
    Manresensis episcopus, 507.
    Marca archiepiscopus Parisiensis, 363, 416, 449.
    Marca Hispanica, 363, 457.
    Marcellini et Petri  corpora delata apud monasterium Seligenstadiense, 334, 398.
    Marcwardus monachus Ferrariensis, 396. Demum abbas Prumiensis, 23, 29, 50, 96, 101, 111, 112, 115, 130, 136, 141, 156, 160, 336, 458. Legatus in Italiam, 20.
    Mardochei constantia, 84.
    Marsna, 327, 391, 397.
    Martialis, 40.
    Martialis  Lemouicensis monasterium, 374.
    Martinus Dumiensis episcopus abbreuiauit librum Senece de Moribus, 402.
    Martinus Turonensis episcopus, 281, 497. Patronus episcoporum Gallicanorum, 127.
    Martini  diecesis, 127 Monasterium, 35, 52, 63.
    Matrimonia non erunt post resurrectionem, 481. Dissolui possunt propter fornicationem, 54, 368.
    Matriniacus, 118.
    Maur, 161.
    Maxentius episcopus Pictauiensis, 276.
    Maximinus episcopus Treuirensis, 275, seq., 492, seq.
    Megingus episcopus Herpipolensis, 297, 505.
    Melchiades papa, 194. Eius decretum de iudiciis episcoporum non peragendis absque auctoritate sedis apostolice, 469
    Melleduni oppidum, 180, 460.
    Memoria apostolorum Petri et Pauli, 154, 158, 159.
    Metropolitanus eum consecrare tenetur cui rex dederit episcopatum, 416.
    Miracula non sunt semper argumenta uiri probi, 492.
    Missi dominici, 373, 518.
    Mithridatis magnitudo premonstrata, 42.
    Modoinus episcopus Augustodunensis, 51, 359.
    Monachi pascuntur a clericis, 379.  Intra Gallias addicti Regule S. Benedicti, 372, 405. Dicti serui Dei, 357, 390. Olim non habebant ecclesiam, 474. Non licebat eis proficisci in regionem longinquam, ne Romam quidem absque permissu proprii episcopi, 445. Nihil habebant in electione abbatum preter consensum, 386. Eis non congruit ars belligerandi, 409. Religio eos facit fratres, 90. Solam deuotionem rependere possunt pro beneficiis acceptis, 115. Eorum nonnulli infamant uitam monasticam, 55, 378. uagi ad sua loca reuertantur, 199.
    Monasteria olim erant prorsus in potestate regum, 344, 346, 369, 373, 433, 522. Adeoque eorum libertas pendebat etiam ex arbitrio principum, 343, 347, 371. Principes plura monasteria committebant uni abbati, 351. Quedam monasteria regi militiam et dona debebant, quedam dona sine militia, nonnulla solas orationes, 381. In monasteriis plurimi fiunt et sanctiores et sapientiores, 379. Criminosi suscipiuntur in monasteriis, sed ualde compuncti, 56.
    Monastica disciplina optima uiuendi egula, 56.
    Morettum, oppidum dieceseos Senonensis, 453.
    Morti subiecti senes iuuenesque, 8, 95, 128. Ad eam sine intermissione properamus, 150.
    Mortuorum resurrectio, 209.
    Mosomagus, uilla dieceseos Rhemensis, 284, 499.
    Mulier cui uir debitum coniugale reddere non potuerit, alteri nubere permittitur, 419.
    Mulieribus non licet crines attondere, 476.
    Mundus in occasum uergit, 153.
    Murittum, 169.




N
    Narbonensis archiepiscopus dictus etiam archiepiscopus Redensis, 507.
    Nefingus episcopus Andegauensis, 375.
    Neuernum oppidum, 194.
    Nicetius episcopus Treuirensis, 495.
    Nicolaus papa, 194. Retinende auctoritatis sue cupidus, 470.
    Nicomachus, 21.
    Nithardus, Caroli magni nepos, 96, 115, 393.
    Nitorimenta, 74.
    Nomonoius dux Britonum, 63, 380, 424, 434, seq. Prior gentis Britannice, 126.
    None et decime, 520.
    Normanni uocati pirate et predones, 456, 460. Christianitatis hostes et persecutores, 458, 473. Gallias depopulantur, 450, 452, 455. Burgdegalam et Sanctones affligunt, 64. Seuiunt in ecclesias et monasteria, 523.
    Notho, missus dominicus sub Ludouico Pio, 373.
    Nuptie non erunt post resurrectionem, 209. Eas primo miraculo Christus illustrauit, 165. Quidam heretici damnarunt, 451.




O
    Odacer abbas, Lupi consanguineus, 131, 135, 439, seq.
    Odium pro gratia quandoque redditum, 462.
    Odo abbas Corbeiensis, 163, 164, 451. Dein episcopus Bellouacensis, 464.
    Odo abbas Ferrariensis, 47, 48, 50, 327, seq., 385. Pulsus. 44.
    Odo abbas S. Sauini, 375.
    Odo abbas Tutelensis, 382
    Odo episcopus Beluacensis, 184.
    Odo Francorum rex, 526.
     Odorici Raynaldi, pudendus lapsus indicatus, 432.
    Odulfus comes possessor celle S. Iudoci, 84, 86, 97, 134, 340, 388, seq., 438.
    Ordinatio absoluta, 363.
    Originale peccatum, 185, 192. Originalis peccati merito exsules facti sumus, 5, 141.
    Orsmarus episcopus Turonensis, 35, 351.
    Ortdorff monasterium in Thuringia, 297, 505.
    Oza percussus est quod nutantem arcam subleuare presumpsit, 203.




P
    Paganorum anime an in celo locate, 354.
    Papa Romanus, 123, 194. Uniuersalis, 154. Non tantum Petri potestatis particeps, sed etiam humilitatis heres, 154. Pape nomen olim commune omnibus episcopis, 420.
    Pardulus episcopus Laudunensis, 31, 119, 126, 134, 193, 341, 408, 424, 438.
    Parisiorum clerus, 146, 148.
    Parochia, id est diecesis, 474.
    Pater, patratus, 34, 350.
    Patriosala, 287.
    Paulinus episcopus Treuirensis, 282, 285. Mittitur in exsilium, 498.
    Paulus apostolus, in tertium celum raptus, 12, 218. Secretorum celestium conscius, 81. Fidus interpres, 218. In eo Spiritus Dei euidenter loquebatur, 106, 142, 220. Doctor gentium, 155, 220.
    Paulus episcopus Rothomagensis, 126.
    Pauperis cognatum uel amicum reperire difficile, 449.
    Paupertatis interdum causa probitas, 450.
    Pax uobis, uox episcoporum, 150
    Peccatum pena consequitur, 484.
    Pelagiana heresis, 222.
    Peregrinatio ad loca sancta, 152, 153, 154, 158, 310.
    Periurium crimen ferale, 144.
    Persecutio Christianis a quibus inferatur, 142.
    Persica, 164, 165.
    Petragoricensis episcopus negligens et inutilis, 533.
    Petrus, princeps apostolorum, 128, 285. Optima forma omnium prelatorum, 429. Ei concessa est diuinitus prerogatiua primatus, ut capite constituto schismatis tolleretur occasio, 431. Cum oues suscepit pascere, gerebat totius Ecclesie personam, 426, 428.
    Petrus et Paulus simul rexerunt Ecclesiam Romanam, quamuis non ex equo, 426. Utrique Dominus noster dedit Ecclesie principatum, 425.
    Petrus episcopus Forosemproniensis et Petrus episcopus Senogallie, Ioannis uIII legati ad Carolum Caluum, 525.
    Pharisei omne olus decimabant, quomodo intelligendum, 227.
    Philippus, Hieronymi auditor, 257.
    Philosophorum uarie secte, 74.
    Pictauorum urbs, 276.
    Picti uincuntur a Saxonibus, 503.
    Pippinus rex Francorum, 123, 289.
    Pippinus rex Aquitanie, 51. Eius filius Pippinus, 63.
    Piractium, 161.
    Pirate, 162, 167, 171, 180.
    Placita ubi non habenda, 521.
    Plumbum Anglicanum et Romanum, 349.
    Penitentie salubris cursus, 150. Portus, 234.
    Pompeius Trogus, 42.
    Pontigonis palatii situs indicatus, 402, 527.
     Possedonius episcopus uigellensis, 369.
    Preceptum, id est diploma regium, 113, 114, 121, 404.
    Precipitatio uitanda, 140.
    Prede et rapine Christianismo contrarie, 151.
    Predestinationes, 184, seq., 262, 490.
    Presbyter an possit fieri monachus, 53. Presbyteri unam tantum ecclesiam habeant, sicut uir unam uxorem, 366. Relinquere non possunt suas ecclesias absque ingenti necessitate, 364, 406. Iis Urbanus II aperuit ianuam monasteriorum, 367. Criminosi detrudendi in monasteriis ad agendam penitentiam, 379. Presbyterorum et episcoporum nomen olim commune, 367.
    Principes religionis, 147.
    Prior monasterii, 53.
    Priscianus, 26, 27, 69, 70, 71, 72.
    Probus presbyter Moguntinus, 42, 72, 354, 383.
    Prosper, consiliarius pape Leonis, 488.
    Prudentius peta Christianus, 40.
    Prudentius episcopus Tricassinus, 105, 126, 344, 400.
    Prumiense monasterium in regno Lotharii, 448.
    Pulchritudo pertinet ad maiestatem. 390.
    Putealis perspicuitas, 161.
    Pygmalio, 71.




Q
    Quentauicus, 340, 350.
    Quintilianus, 104, 155.
    Quiriacus, uir sanctus, 276.




R
    Rabanus abbas Fuldensis et archiepiscopus Moguntinus, 3, 20, 79, 329, 330, 336, 385, 418, 436, 480, 501.
    Ragenfridus episcopus Meldensis, 402.
    Ramulphus comes Pictauiensis, Gerardi comitis Aruernensis filius, 361.
    Ratbertus abbas Corbeiensis, 98, seq. 396.
    Rath, 132.
    Ratharius, 136.
    Ratiastum, ciuitas Lemouicum, 360.
    Ratlegius abbas Seligenstadiensis, 102, 398.
    Raptores legum secularium austeritate terreantur, 200.
    Raymundus comes Tolosanus, 345.
    Raynaldus presbyter et monachus Tutelensis, 523.
    Redensis archiepiscopus, 507.
    Reges gerunt uicem Dei, 197.
    Reges Francorum donant episcopatus clericis palatinis, 123.
    Reginb., 156.
    Reginbertus, 23.
    Reginfridus episcopus, 109, 402.
    Regula S. Benedicti, 56.
    Reinoldus comes Arbatilicensis et Nannetensis, 52, 361.
    Religio Christiana nescit personas, nec conditiones hominum, 494.
    Remigius Lupi propinquus, 170, 171.
    Remigius metropolitanus Lugdunensis, 176.
    Renco episcopus Aruernensis, 530, 532.
    Reprehendendi delectatio damnata, 51, 358.
    Resurrectio mortuorum, 209.
    Rh. femina pientissima, 92.
    Rhemorum Ecclesia, 201.
    Rhotbertus, 134.
    Rhuodingus, 30, 340.
    Riculfus episcopus Moguntinus, 469.
    Robertus episcopus Cenomanensis, 461.
     Rodoara nobilis femina Franca, 286.
    Roma, 109, seq., 152, seq., 159, 281.
    Romana curia, munerum auidissima, 403.
    Romana Ecclesia peculiari quodam modo dicta est apostolica, 492
    Romana institutio, 155.
    Romane Ecclesie chartarium, 479.
    Romanus pontifex papa uniuersalis dictus, 447. Habet enim primatum in omni orbe, 434. Et primam et maximam pro ueritate sententiam, 431. Sedet in cathedra apostolorum Petri et Pauli, 425. uocatur uicarius eorum, 425. Item uicarius B. Petri, 428. Romani pontificis epistolam si quis fictam suspicatur, requirere eam debet in Romane Ecclesie chartario, 469, seq. Romanorum pontificum priuilegia sunt uelut quedam ipsorum testamenta, 515.
    Rossilionensis episcopus, 507.
    Rotbertus Briuatensis canonicus et thesaurarius, 529. Abbas Case-Dei, 532.
    Rothadus episcopus Suessionensis, 126.
    Rotrannus  monachus Corbeiensis, 120, 409.
    Ruricius episcopus Lemouicensis, 563.
    Ruscinonensis comitatus, 507.




S
    S. Monachus Ferrariensis, 171.
    Sacerdos secundi ordinis, 504.
    Sacra regis, 352.
    Sadducei, resurrectionis inimici, 481.
    Seculares honores, 204.
    Secularis eruditio, 60, 111.
    Secularium uoracitas notatur, 83, 86.
    Saligstad monasterium, 102, 330, 398.
    Sallustius, 68, 140, 156, 293.
    Saltus Germanie, 354.
    Saluianus episcopus Wormatiensis, 71, 538.
    Sanctimoniales nubere non debent, 199, 475. Neque uirilem habitum sumere, aut crines tondere, 200. Non possunt ire in regionem longinquam sine consilio et conscientia proprii episcopi, 446, sq.
    Sanctorum Acta multis fabulis conspurcata, 492.
    Sanctis uiris clarissimi semper natales assignati ab historicis 494.
    Sapiens quis, 140.
    Sapientia apud Gallos reuiuiscit sub Carolo Caluo, 73.
    Sarlatense monasterium in Petrocoriis, 382.
    Saxbodus Saiorum episcopus, 126, 424.
    Saxones, 294, 302, 304, 307. In ditionem suam redigunt Britanniam insulam, 502.
    Scripture sacre cognitio salutaris, 24, 63.
    Sedolocus, uilla episcopi Augustodunensis, 121, 413.
    Senatorie familie in Gallia, 494.
    Senatorius ordo, 276.
    Seneca, auctor libri de moribus, 402.
    Senex non potest diu uiuere, 8, 128.
    Senonicus pagus, 105.
    Senoniense monasterium in uosago, 342.
    Septimanie monasteria, 369.
    Sequana, 167, 180.
    Sermonis cultus a plerisque queritur, 73, 239.
    Seruius, 23, 26, 35.
    Sexus non distinguit uirtutem, sed animus, 11.
    Sicharbas Didonis maritus, Siccheus dictus a uirgilio, 71.
    Sichardus monachus Prumiensis, 50.
     Siguinus comes Burdegalensis, 381.
    Siguinus dux uasconum, 64.
    Sigulfus, Alcuini discipulus, abbas Ferrariensis, 54, 340, 371 sq.
    Siluacus uilla regia, 96, 100, 394.
    Simonie malum arguitur, 277.
    Sistrum quid, 41.
    Stapule oppidum in comitatu Pontinensi, 34, 350.
    Stephanus episcopus Larissee, 132, 425.
    Stipendia Deo seruientium, 50.
    Stodilus episcopus Lemouicensis, 374.
    Studia litterarum pene obsoleta, 69.
    Successiones in beneficiis ecclesiasticis iam diu introducte, 405.
    Suetonius Tranquillus, 29, 137.
    Suffraganei episcopi, 421.
    Supplicatio pro beneficio , 117, 406.
    Supplicius abbas monasterii S. Columbe, 510.
    Synodi indigent confirmatione principum, 413. Synodus magna, 102.




T
    T. monachus Ferrariensis, prepositus Celle Roclene, 173.
    Theodosium imperatorem Carolo Caluo imitandum proponit Lupus, 140.
    Theodulfus episcopus Aurelianensis, 41, 353.
    Theotbaldus episcopus Lingonensis, 124, 423.
    T. Liuius, 72, 117, 293.
    Tituli, id est ecclesie, 363. Tituli presbyterorum, 53, 117.
    Tractatores, id est sacrarum litterarum interpretes, 208, 490, sq.
     Tractoria stipendialis, 106, 400.
    Traianum imperatorem imitandum Carolo Caluo proponit Lupus, 140.
    Traiectum, 92, 93, 101, 327, 391, 396.
    Transrhenana regio, 3, 23, 39.
    Treuirorum ciuitas, sedes prefecti pretorio Galliarum, 276, 497.
    Tristitia seculi mortem anime et corporis operatur, 16.
    Tuitio regia, 343.
    Tullius uide Cicero.
    Turonis secunda sedes Romane urbis, 407.
    Turonum urbs, 52.
    Turpio, comes Engolismensis, 136, 439.
    Tussis adimit facultatem respirandi, 183.
    Tutelense monasterium, 343, 382, 451.




U
    Ugo, 52.
    Urbani I, pape epistola supposititia, 426.
    Ursaria uilla, 282.
    Usuardus abbas et archidiaconus, 121, 413.




u
    uabrense monasterium, 345.
    ualdo, 275.
    ualens imp. monachos ad militiam cogi iussit, 409.
    ualerius Maximus, 140.
    ualfridus episcopus Baiocasensis, 126.
    uarietas creat ambiguitatem in his que ad religionem uel ad honestatem pertinent, 155.
     uernensis synodus, 327, 388, 472
    uernum palatium regium, 83, 195, 196.
    uestitura, 518.
    uictorii calculus, 21
    uigilius papa dictus ab Aratore primus omnium sacerdotum in toto orbe, 434.
    uindocinense monasterium, 343, 345.
    uiniacus, 91.
    uino medico utendum, 166.
    uirgilius, 13, 25, 41, 43, 71, 76, 86, 222.
    uirginalis sublimitas, 165, 451.
    uirtus non sexu, sed animo, distinguitur, 11.
    uisio beatifica, 58, 380.
    uiuianus comes, 131, 437, 457.
    Walburgis  uirgo, 528.
    Waldo abbas Germanie, 492.
    Weltrudis, 287.
    Wenilo, 342, 358, 362, 414, 459, 516, etc., uid. Guenilo.
    Wigbertus abbas Fritzlariensis, 292, sqq., 500, sq.
    Witmaris, 287.
    Witta qui et Albuinus, episcopus Buriburgensis, 507.
    Wlfadus abbas, 175, 457.
    Wlfegisus, 98.
    Wlstanus episcopus Wigorniensis, 417, 471.
    Wrtigernus rex Britannorum, 294 501.




Z
    Zacarias abbas, 47.
    Zacarias papa Romanus, 123, 357.







ORDO RERUM QUAE IN HOC TOMO CONTINENTUR.


FLORUS DIACONUS LUGDUNENSIS.

    Notitia historica. 9
    Notitia bibliographica. 9
    LIBER DE ELECTIONIBUS EPISCOPORUM. 11
    DE EXPOSITIONE MISSAE. 15
    OPUSCULA ADuERSUS AMALARIUM. 71
    I.---Incipit epistola Flori totius ueritatis plena, contra falsiloquas adinuentiones Amalarii, quondam Lugdunensis chorepiscopi, de Corpore Domini tripartito. 71
    II.---In nomine Domini Iesu Christi, incipit opusculum de causa fidei, apud Carisiacense episcoporum concilium nuper habita. 80
    III.---Epistola Flori Lugdunensis diaconi ad Theodonis uille concilium aduersus libros Amalarii. 94
    MARTYROLOGIUM. 95
    SERMO DE PRAEDESTINATIONE. 95
    LIBER ADuERSUS IOANNEM SCOTUM. 101
    Prefatio. 101
    CAPUT PRIMUM. 104
    CAP. II. 108
    CAP. III. 120
    CAP. Iu. 124
    CAP. u. 137
    CAP. uI. 140
    CAP. uII. 145
    CAP. uIII. 146
    CAP. IX. 157
    CAP. X. 158
    CAP. XI. 162
    CAP. XII. 177
    CAP. XIII. 178
    CAP. XIu. 183
     CAP. Xu. 186
    CAP. XuI. 193
    CAP. XuII. 214
    CAP. XuIII. 229
    CAP. XIX. 241
    CARMINA uARIA. 249
    I.---Querela de diuisione imperii post mortem Ludouic pii. 249
    II.---Ad Moduinum Augustodensem episcopum. 253
    III.---Hymnus in natale sanctorum Ioannis et Pauli. 256
    Iu.---Titulus libelli ad altare sancti Stephani oblati, sanctissimo et gloriosissimo alumno ac patrono nostro beato Stephano protomartyri dedicatus. 257
    u.---uersus eiusdem. 259
    uI.---Titulus abside. 259
    Martenii admonitio de carminibus proxime sequentibus. 259
    I.---In Euangelium Matthei. 259
    II.---Gesta Christi Domini. 264
    III.---In Euangelium Ioannis. 266
    Iu.---Oratio cum commemoratione antiquorum miraculorum Christi Dei nostri. 270
    u.---Epigramma libri homiliarum totius anni ex diuersorum Patrum tractatibus ordinati. 274
    EXPOSITIO IN EPISTOLAS B. PAULI. 279
    Expositio in epistolam ad Romanos. 279
    In Epistolam I ad Corinthios. 317
    In Epistolam II ad Corinthios. 351
    In Epistolam ad Galatas. 363
    In Epistolam ad Ephesios. 373
    In Epistolam ad Philippenses. 381
    In Epistolam ad Colossenses. 389
    In Epistolam I ad Thessalonicenses. 393
     In Epistolam II ad Thessalonicenses. 397
    In Epistolam I ad Timotheum. 397
    In Epistolam II ad Timotheum. 405
    In Epistolam ad Titum. 409
    In Epistolam ad Philemonem. 411
    In Epistolam ad Hebreos. 411
    APPENDIX. 419
    Capitula ex lege et canone collecta. 419
    Epistola ad imperatricem Iudith. 423




B. SERuATUS LUPUS, PRESBYTER ET FERRARIENSIS ABBAS.
    Notitia historica. 423
    Notitia bibliographica. 425
    Incipiunt B. Seruati Lupi Opera. 427
    Stephani Baluzii prefatio. 427
    Elogia de B. Lupo. 429
    EPISTOLAE B. LUPI. 431
    EPISTOLA PRIMA.---Ad Eginhardum. 431
    EPIST. II.---Ad eumdem. 436
    EPIST. III.---Eginhardi ad Lupum. 437
    EPIST. Iu.---Ad Eginhardum. 440
    EPIST. u.---Ad eumdem. 446
    EPIST. uI.---Ad Reginbertum. 448
    EPIST. uII.---Ad eumdem. 451
    EPIST. uIII.---Ad Adalgardum. 451
    EPIST. IX.---Ad Leot. 452
    EPIST. X.---Ad Marcwardum. 452
    EPIST. XI.---Ad Lotharium regem de cella sancti Iudoci. 453
    EPIST. XII.---Ad Pardulum. 455
    EPIST. XIII.---Ad Aedilulfum regem. 459
    EPIST. XIu.---Ad Felicem. 462
    EPIST. Xu.---Ad Leotaldum. 463
    EPIST. XuI.---Ad Orsmarum metropolitanum Turonum. 463
    EPIST. XuII.---Ad Iunetum. 464
    EPIST. XuIII.---Quibusdam fratribus ex monasterio Sancti Amandi. 465
    EPIST. XIX.---Ad Heriboldum episcopum. 466
    EPIST. XX.---Ad Altuinum. 466
    EPIST. XXI.---Ad Ionam. 470
    EPIST. XXII.---Ad Ludouicum. 472
    EPIST. XXIII.---Item ad eumdem ex Odonis parte. 473
    EPIST. XXIu.---Item ad quem supra. 474
    EPIST. XXu.---Item ad quem supra. 474
    EPIST. XXuI.---Marcwardo et Sichardo. 475
    EPIST. XXuII.---Ad Ionam episcopum. 476
    EPIST. XXuIII.---Item ad eumdem. 477
    EPIST. XXIX.---Ad Guenilonem episcopum. 479
    EPIST. XXX.---Ad Gotteschalcum monachum. 491
    EPIST. XXXI.---Ad Guenilonem episcopum. 495
    EPIST. XXXII.---Ad Ludouicum. 496
    EPIST. XXXIII.---Exhortatio ad domnum regem. 499
    EPIST. XXXIu.---Ad Altwinum monachum. 500
    EPIST. XXXu.---Ad Ebrardum monachum, propinquum suum. 502
    EPIST. XXXuI.---Ad Altwinum. 504
    EPIST. XXXuII.---Ad Heriboldum episcopum. 504
    EPIST. XXXuIII.---Ad regem Carolum. 505
    EPIST. XXXIX.---Ad Ebroinum episcopum. 506
    EPIST. XL.---Ad Rabanum preceptorem suum. 506
    EPIST. XLI.---Ad Immonem. 507
    EPIST. XLII.---Ad Hincmarum episcopum. 509
    EPIST. XLIII.---Ad Ludouicum abbatem. 511
    EPIST. XLIu.---Ad Hincmarum. 511
    EPIST. XLu.---Ad domnum regem Carolum. 513
    EPIST. XLuI.---Cuidam necessario. 514
    EPIST. XLuII.---Eidem. 515
    EPIST. XLuIII.---Sar. 515
    EPIST. XLIX.---Ad Hincmarum episcopum. 515
    EPIST. L.---Cuidam fido. 516
    EPIST. LI.---Fratribus Ferrariensibus. 516
    EPIST. LII.---Preposito. 517
    EPIST. LIII.---Ad domnum regem Carolum. 517
    EPIST. LIu.---Necessario. 518
    EPIST. Lu.---Ad Marcwardum abbatem. 519
    EPIST. LuI.---Ratberto abbati. 521
    EPIST. LuII.---Eidem. 522
    EPIST. LuIII.---Eidem. 523
    EPIST. LIX.---Ad Marcwardum abbatem. 523
    EPIST. LX.---Ad eumdem. 524
    EPIST. LXI.---Ad Guigmundum Eboracensem episcopum. 525
    EPIST. LXII.---Ad Altsig. abbatem. 526
    EPIST. LXIII.---Ad Prudentium episcopum. 527
     EPIST. LXIu.---Exhortatio ad regem Carolum 528
    EPIST. LXu.---Fratribus quibus preerat. 530
    EPIST. LXuI.---Ad Reginfredum episcopum. 530
    EPIST. LXuII.---Ad W. 531
    EPIST. LXuIII.---Ad dominum Marcwardum abbatem. 531
    EPIST. LXIX.---Ad Ansbaldum. 532
    EPIST. LXX.---Ad Marcwardum. 533
    EPIST. LXXI.---Ad regem Carolum, ante recuperationem celle. 533
    EPIST. LXXII.---Ad Didonem ex persona Marcwardi. 534
    EPIST. LXXIII.---Ad Guenilonem. 535
    EPIST. LXXIu.---Ad eumdem. 536
    EPIST. LXXu.---Ad Bertoldum. 536
    EPIST. LXXuI.---Ad Hincmarum. 536
    EPIST. LXXuII.---Ad Pardulum. 537
    EPIST. LXXuIII.---Eidem. 538
    EPIST. LXXIX.---Ad Rotrannum monachum. 540
    EPIST. LXXX.---Ad Usuardum abbatem. 541
    EPIST. LXXXI.---Ad Amulum episcopum. Ex parte Guenilonis et Gher. 543
    EPIST. LXXXII.---Ad Guenilonem. 549
    EPIST. LXXXIII.---Ad Ludouicum, ante recuperationem celle. 549
    EPIST. LXXXIu.---Ad Nomenoium. 550
    EPIST. LXXXu.---Ad Marcwardum. 362
    EPIST. LXXXuI.---Ad Hattonem. 562
    EPIST. LXXXuII.---Ad Hugonem. 563
    EPIST. LXXXuIII.---Ad Hugonem abbatem. 564
    EPIST. LXXXIX.---Ad Pardulum. Ex parte regine. 564
    EPIST. XC.---Ad Odacrum abbatem. 563
    EPIST. XCI.---Ad Marcwardum abbatem. 566
    EPIST. XCII.---Ad Ludouicum. 567
    EPIST. XCIII.---Ad domnum regem Carolum. 567
    EPIST. XCIu.---Ad Marcwardum. 568
    EPIST. XCu.---Ad Heriboldum ex parte regine. 570
    EPIST. XCuI.---Ad Carolum regem. 570
    EPIST. XCuII.---Ad Hilduinum. 571
    EPIST. XCuIII.---Ad Guenilonem eiusque suffraganeos. 572
    EPIST. XCIX.---Prescriptum episcoporum ad ipsos. 574
    EPIST. C.---Admonitio. 575
    EPIST. CI.---Ad episcopos, de peregrinorum receptione, ex parte Guenilonis. 576
    EPIST. CII.---Item ex parte abbatis. 377
    EPIST. CIII.---Ad domnum apostolicum. 578
    EPIST. CIu.---Ad Reginb. 579
    EPIST. Cu.---Ad Marcwardum et Eigilem 580
    EPIST. CuI.---De receptione peregrinorum. 581
    EPIST. CuII.---Item unde supra. 581
    EPIST. CuIII.---Ad domnum Lotharium. 582
    EPIST. CIX.---Ad Marcwardum et Eigilem. 582
    EPIST. CX.---Ad Hilduinum. 583
    EPIST. CXI.---Ad Odonem abbatem. 585
    EPIST. CXII.---Item ad eumdem. 586
    EPIST. CXIII.---Ad Ludouicum abbatem. 587
    EPIST. CXIu.---Ad eumdem. 588
    EPIST. CXu.---Ad Ercanr. ex Gu. et aliorum personis. 589
    EPIST. CXuI.---Fratribus ex cenobio sancti Germani. 590
    EPIST. CXuII.---Ad Ansboldum. 592
    EPIST. CXuIII.---Ad Herardum episcopum. 592
    EPIST. CXIX.---Ad Aeneam episcopum. 593
    EPIST. CXX.---Ad Arduicum episcopum. 594
    EPIST. CXXI.---Ad uulfadum abbatem. 594
    EPIST. CXXII.---Ad Gerhardum. 594
    EPIST. CXXIII.---Ad Ansboldum. 595
    EPIST. CXXIu.---Ad Guenilonem episcopum. 596
    EPIST. CXXu.---Ad Folcricum. 598
    EPIST. CXXuI.---Ad Guenilonem. 600
    EPIST. CXXuII.---Ad Odon. presulem. 601
    EPIST. CXXuIII.---Ad dominum regem. 601
    EPIST. CXXIX.---Ad Hincmarum. 606
    EPIST. CXXX.---Ad Nicolaum papam. Ex parte Guenilonis et suffraganeorum eius. 608
    CONCILIUM uERNENSE. 611
    Prefatio. 611
    CANONES. 611
    I.---Ut cultum Dei rex omnibus preferat, et misericordiam cum iudicio et iustitia conseruet. 611
    II.---Ut mittantur legati a latere regis, qui scelerum patratores et apostolice discipline contemptores cerceant. 613
    III.---Ut religiosi et idone uiri dirigantur qui monasteria  scrutentur in quibus collapsa est disciplina, et ad synodum postea referant. 614
    Iu.---Ut monachi uagi ad sua loca reuertantur et profugi uel eiecti corrigantur. Item de clericis ecclesiarum suarum desertoribus. 614
    u.---De iis qui sanctimonialibus illicite miscentur. 615
    uI.---De sponsa ab altero rapta et de pena raptoris. 615
    uII.---De sanctimonialibus que religionis causa uirilem habitum sumunt, uel crines attondent. 615
    uIII.---Ut episcopi qui ad bellum non eunt, homines suos alicui ex fidelibus regis committunt. 616
    IX.---Ut Rhemorum Ecclesie, pastore diu destitute, quamprimum preficiatur episcopus. 616
    X.---Ut in Ecclesia Aurelianensi ratam rex esse permittat ordinationem Agii episcopi. 616
    XI.---De prelatione Drogonis exspectandum uideri episcoporum Gallie Germanieque conuentum et consensum. 617
    XII.---Ut ecclesiis et monasteriis restituantur loca et predia ecclesiastica que laici possident. 617
    LIBER DE TRIBUS QUAESTIONIBUS. 619
    Iacobi Sirmondi prefatio. 619
    Incipit Liber. 621
    COLLECTANEUM DE TRIBUS QUAESTIONIBUS. 647
    uITA SANCTI MAXIMINI EPISCOPI TREuIRENSIS. 665
    uITA SANCTI WIGBERTI, ABBATIS FRITZLARIENSIS. 679
    CAPITULUM PRIMUM.---Qualiter Saxones facti sint incole Britannie insule. 682
    CAPIT. II.---De ortu sancti Wigberchti, et quod ob studium uirtutum amatus fuerit ab omnibus in partibus illis. 683
    CAPIT. III.---De fama et honore illius, et breuis commemoratio sanctitatis et martyrii sancti Bonifacii. 683
    CAPIT. Iu.---Quod ab eodem Bonifacio in auxilium predicationis sit uocatus. 684
    CAPIT. u.---Quod monachis in Frideslar abbas sit constitutus. 684
    CAPIT. uI.---Quod ab Ordorff iussu sancti Bonifacii transierit. 685
    CAPIT. uII.---Quod, iterum ad Frideslar reuersus, arctiori se uite dederit. 685
    CAPIT. uIII.---Quod postulatus, non prestolando comites uisitarit egrotos. 686
    CAPIT. IX.---De uite mire magnitudinis ab eo ex uua plantata. 686
    CAPIT. X.---Quali fine mundum reliquerit. 687
    CAPIT. XI.---Quod auis pulcherrima super corpusculum eius apparuit. 687
    CAPIT. XII.---De multiplicibus signis ad tumulum illius patratis. 687
    CAPIT. XIII.---Quod metu Saxonum Hassones corpus eius effoderint. 687
    CAPIT. XIu.---De difficultate translationis eiusdem. 688
    CAPIT. Xu.---De candela in fluuium demersa. 688
    CAPIT. XuI.---De eruptione oppidanorum et strage hostium. 688
    CAPIT. XuII.---Quod celestis uisionis maiestate Saxones perterriti, fugiendo uite consuluerint. 688
    CAPIT. XuIII.---De diuisione prede. 689
    CAPIT. XIX.---De homine paralysi perenni mulctato. 689
    CAPIT. XX.---De raptore sensu et uisu priuato. 689
    CAPIT. XXI.---De ineffectiua potentia ignis. 690
    CAPIT. XXII.---Quod Ecclesia ipsa nullis squaloribus maculari ualuerit. 690
    CAPIT. XXIII. 690
    CAPIT. XXIu.---Quod ex celesti admonitione corpus eius ad monasterium Herosfesfelt sit perductum. 691
    CAPIT. XXu.---De arca sepulcro eius imposita. 691
    CAPIT. XXuI.---De curatione Huntherii. 692
    CAPIT. XXuII.---De Burgwarto paralytico. 692
    CAPIT. XXuIII.---De Sigeberto demoniaco. 692
    CAPIT. XXIX.---De Bertgero demoniaco. 692
    CAPIT. XXX.---De trimoda sanatione Ramnulphi. 692
    Conclusio operis. 693
    HOMILIAE DUAE IN SOLEMNITATE S. WIGBERTI. 693
    Homilia prima. 693
    Homilia secunda 696
     HYMNI DUO DE SOLEMNITATE EIUSDEM. 697




RODULFUS BITURICENSIS EPISCOPUS.
    Notitia historica. 699
    CAPITULA. 703
    Incipit prologus 703
    CAPUT PRIMUM.---De fide sancte Trinitatis, qualiter tenenda sit a presbyteris et predicanda. 704
    CAP. II.---De honore et restauratione ecclesiarum. 705
    CAP. III.---Ut missa nequaquam alibi nisi in ecclesia celebretur. Et ut in ecclesiis cellaria non fiant. 705
    CAP. Iu.---Ut in ecclesiis deinceps sepulture mortuorum non fiant. 706
    CAP. u.---De libris et uestimentis ecclesiasticis uel sacerdotalibus et de uasis sacris. 706
    CAP. uI.---De Eucaristia. 706
    CAP. uII.---De uita et moribus sacerdotum. 707
    CAP. uIII.---De doctrina et obseruantia sacerdotum. 707
    CAP. IX.---Ut laici seniores domus sacerdotum aliqua occasione cum feminis et canibus habitandi causam non habeant. 708
    CAP. X.---Quo ordine a presbyteris missa celebretur. 708
    CAP. XI.---De hospitalitate. 708
    CAP. XII.---De conciliis obseruandis. 709
    CAP. XIII.---De predicatione sacerdotum. 709
    CAP. XIu.---De presbyteris qui in Cena Domini pro chrismate ueniunt, ut unusquisque tres deferat ampullas. 710
    CAP. Xu.---De parochianis et de parochia alterius et de clericis alienis. 711
    CAP. XuI.---De feminis a presbyteris non suscipiendis. 711
    CAP. XuII.---Ut nullus presbyter ecclesiam alterius subripere audeat. 712
    CAP. XuIII.---Ut pro baptizandis siue pro sepeliendis fidelibus, siue pro penitentia danda aut pro sacramentis in ecclesia faciendis nulla pretia exigantur. 712
    CAP. XIX.---A quibus illicitis presbyteri maxime se cohibere debeant. 712
    CAP. XX.---Quod statutis diebus et in uicis baptisma celebretur. Et de infirmis baptizandis. 713
    CAP. XXI.---De decimis a fidelibus dandis. 714
    CAP. XXII.---De oratione Dominica et symbolo. Et de spiritualibus patribus et filiolis. 714
    CAP. XXIII.---De honore parentum, et dominis subditorum admonendis. 714
    CAP. XXIu.---Quod non sit personarum acceptio apud Deum. 715
    CAP. XXu.---De discordantibus. 715
    CAP. XXuI.---Qualiter dies Dominicus obseruetur. 716
    CAP. XXuII.---De diebus festis anni. 716
    CAP. XXuIII.---Qualiter fideles in missarum solemniis offerre debeant uel communicare. 717
    CAP. XXIX.---De ieiunio quadragesimali. 718
    CAP. XXX.---De ceteris ieiuniis institutis. 718
    CAP. XXXI.---De obseruationibus ieiuniorum. 719
    CAP. XXXII.---De penitentia fidelibus danda. 719
    CAP. XXXIII.---De modis penitentia uel remediis. 719
    CAP. XXXIu.---De publica penitentia. 720
    CAP. XXXu.---De usuris et fenore. 720
    CAP. XXXuI.---De periurio et falso testimonio. 721
    CAP. XXXuII.---De periurio, furto et rapina. 721
    CAP. XXXuIII.---De obseruationibus uanitatum. 722
    CAP. XXXIX.---De homicidiis sponte commissis et non sponte commissis. 722
    CAP. XL.---De homicidiis diuersis occasionibus perpetratis. 722
    CAP. XLI.---De feminis qui partus suos necant, et cum duobus fratribus fornicantur. 723
    CAP. XLII.---De adulterio. 723
    CAP. XLIII.---De his qui fornicantur irrationabiliter. 723
    CAP. XLIu.---De satisfactione et reconciliatione penitentium. 724
    CAP. XLu.---De pollutionibus nocturnis. 725




WALTERIUS AURELIANENSIS EPISCOPUS.
    CAPITULA. 725
    CAPUT PRIMUM.---Quomodo archidiaconi presbyteros discutiant. 725
    CAP. II.---Quomodo per archidiaconos uita et doctrina presbyterorum cardinalium inuestigetur. 729
    CAP. III.---De mulierum conuersatione presbyteris uitanda. 732
    CAP. Iu.---Ut presbyter omnia munda habeat. 732
    CAP. u.---Ut uasa sacra non dentur in pignus. 733
     CAP. uI.---Ut unusquisque presbyter clericum et scholam habeat. 733
    CAP. uII.---De libris ecclesiasticis, et de Eucaristia semper habenda. 734
    CAP. uIII.---De hospitalitate exercenda. 735
    CAP. IX.---Ut presbyteri dotem habeant. 735
    CAP. X.---De curis secularibus uitandis, et usuris. 735
    CAP. XI.---De iuramentis uetandis. 736
    CAP. XII.---De uitandis excommunicatis et facinorosis. 736
    CAP. XIII.---De . . . 736
    CAP. XIu.---De operibus misericordie exercendis. 737
    CAP. Xu.---De opere seruili diebus Dominicis prohibendo. 736
    CAP. XuI.---De tabernis et scurrilitatibus fugiendis. 738
    CAP. XuII.---Quomodo in consortiis et conuiuiis gerere se debeant. 738
    CAP. XuIII.---De sanctorum festiuitatibus indicendis et obseruandis. 740
    CAP. XIX.---Quod conuenientes ad synodum litigare non debeant. 743
    CAP. XX.---De ritibus sacramentorum et gradibus ecclesiasticis memoriter discendis, et coram episcopo recitandis. 743
    CAP. XXI.---Ut alumnos nonnisi dignos ad gradus offerant. 744
    CAP. XXII.---De computo discendo. 744
    CAP. XXIII.---Ut canones non ignorent. 744
    CAP. XXIu.---Ut contra canones nichil agatur. 745




ROTHADUS II SUESSIONENSIS EPISCOPUS.
    Notitia historica. 745
    LIBELLUS PROCLAMATIONIS. 747




NICOLAUS I PONTIFEX ROMANUS.
    Nicolai pape I uita. 753
    EPISTOLAE ET DECRETA. 769
    I.---Epistola Nicolai ad Wenilonem archiepiscopum Senonensem et cepiscopos eius. 769
    II---Bulla pro monasterio Fuldensi. 770
    III.---Epistola ad Adelouinum Salzburgensem archiepiscopum. 771
    Iu.---Ad Michelem imperatorem. 773
    u.---Ad Photium. 780
    uI.---Ad episcopos in regno Caroli constitutos. 780
    uII.---Ad Carolum regem. 781
    uIII.---Acta concilii Romani anni DCCCLXI. 782
    IX.---Epistola ad Huntfridum Moriensem episcopum. 782
    X.---Ad Thietgaudum archiepiscopum Treuirensem. 782
    XI.---Ad omnes fideles. 783
    XII.---Ad Photium. 785
    XIII.---Ad Michelem imperatorem. 790
    XIu.---Supplementum concilii Romani anni DCCCLXII. 794
    Xu.---Epistola ad Adonem archiepiscopum uiennensem. 795
    XuI.---Ad eumdem. 796
    XuII.---Ad Lotharium regem. 798
    XuIII.---Ad Carolum Caluum regem. 799
    XIX.---Ad Ludouicum II imperatorem. 799
    XX.---Ad episcopos Gallie et Germanie. 800
    XXI.---Ad episcopos in concilio Metensi residentes. 801
    XXII.---Ad Carolum Caluum regem. 803
    XXIII.---Ad Hermentrudem reginam. 804
    XXIu.---Ad Stephanum comitem Aruernorum. 805
    XXu.---Ad Salomonem regem Britannorum. 806
    XXuI.---Ad Carolum archiepiscopum Moguntinum eiusque suffraganeos episcopos Germanie. 809
    XXuII.---Ad eumdem. 811
    XXuIII.---Priuilegium pro Ecclesia Bellouacensi. 813
    XXIX.---Ad Trasultum abbatem Corbeiensem. 815
    XXX.---Pro Sandionysiano monasterio. 819
    XXXI.---Epistola ad Carolum Caluum. 820
    XXXII.---Ad Hincmarum archiepiscopum Rhemensem. 821
    XXXIII.---Ad eumdem. 823
    XXXIu.---Ad eumdem. 825
    XXXu.---Ad episcopos synodi Siluanectensis. 826
    XXXuI.---Ad Carolum Caluum regem. 833
    XXXuII.---Ad eumdem. 837
    XXXuIII.---Ad Rothadum episcopum Suessionensem, 838
    XXXIX.---Ad Ludouicum et Carolum filios Caroli Calui regis. 839
    XL.---Ad Hucbertum abbatem, fratrem Theutberge regine. 840
     XLI.---Ad episcopos in regno Lotharii constitutos. 841
    XLII.---Ad Lotharium regem. 842
    XLIII.---Ad Hilduinum clericum. 843
    XLIu.---Ad Carolum regem. 844
    XLu.---Ad uniuersos episcopos et principes Gallie. 846
    XLuI.---Ad Michelem imperatorem. 850
    XLuII.---Ad Rothadum episcopum Suessionensem. 860
    XLuIII.---Ad Carolum Caluum regem. 861
    XLIX.---Ad Hirmintrudem reginam. 862
    L.---Ad Carolum Caluum regem. 863
    LI---Ad Rotbertum episcopum Cenomanensem. 864
    LII.---Ad monachos S. Karilefi. 865
    LIII.---Ad episcopos in regno Caroli Calui constitutos, 866
    LIu.---Ad Hincmarum archiepiscopum Rhemensem. 867
    Lu.---Ad uitalem Gradensem patriarcham 867
    LuI.---Ad episcopos Germanie. 868
    LuII.---Ad Lotharium regem. 869
    LuIII.---Item ad eumdem Lotharium. 869
    LIX.---Ad Adonem uiennensem archiepiscopum. 869
    LX.---Ad Hincmarum archiepiscopum Rhemensem. 871
    LXI.---Capitula responsionum Nicolai pape. 872
    LXII.---Bulla ad Ansgarium archiepiscopum Hamburgensem. 876
    LXIII.---Epistola ad Hericum regem Danie. 879
    LXIu.---Ad Hermentrudem reginam. 880
    LXu.---Ad Rodultum Bituricensem archiepiscopum eiusque cepiscopos. 881
    LXuI.---Ad Rodulfum archiepiscopum Bituricensem. 883
    LXuII.---Ad Frauconem episcopum Tungrensem. 885
    LXuIII.---Ad Aduentum episcopum Metensem. 887
    LXIX.---Ad Adonem uiennensem archiepiscopum. 889
    LXX.---Ad Gallinum Senensem archiepiscopum. 890
    LXXI.---Sermo. 890
    LXXII.---Epistola ad clerum et plebem Ecclesie Romane. 892
    LXXIII---Ad Carolum Caluum regem. 893
    LXXIu.---Ad Hincmarum archiepiscopum Rhemensem. 897
    LXXu.---Ad uniuersos episcopos Gallie. 899
    LXXuI.---Ad clerum et plebem Suessionensem. 908
    LXXuII.---Ad Rhotadum episcopum Suessionensem. 909
    LXXuIII.---Ad Carolum Caluum regem. 911
    LXXIX.---Ad episcopos in regno Caroli constitutos. 913
    LXXX.---Ad archiepiscopos in regno Lotharii constitutos. 915
    LXXXI.---Ad Adonem uiennensem archiepiscopum. 917
    LXXXII.---Ad Arduicum archiepiscopum uesontionensem. 918
    LXXXIII.---Ad Ludouicum Germanie et Carolum Caluum reges. 921
    LXXXIu.---Ad Ludouicum II imperatorem. 925
    LXXXu.---Ad Salomonem Britannorum regem et eius coniugem. 925
    LXXXuI.---Ad Michelem imperatorem. 926
    LXXXuII.---Ad Rembertum archiepiscopum Hamburgensem. 962
    LXXXuIII.---Ad Bernardum illustrem uirum filium Bernardi quondam Barcinonensis comitis. 964
    LXXXIX.---Ad Hincmarum archiepiscopum Rhemensem. 964
    XC.---Ad Herardum archiepiscopum Turonensem. 967
    XCI.---Ad Festinianum episcopum Dolensem. 969
    XCII.---Ad Salomonem regem Britannorum. 970
    XCIII.---Ad uniuersos episcopos. 971
    XCIu.---Ad Egilonem archiepiscopum Senonensem. 973
    XCu.---Ad Carolum Caluum regem. 975
    XCuI.---Ad eumdem. 977
    XCuII.---Responsa ad consulta Bulgarorum. 978
    XLuIII.---Ad Michelem imperatorem. 1016
    XCIX.---Ad Photium. 1045
    C.---Ad Bardam Cesarem. 1053
    CI.---Ad Iguatium patriarcham Constantinopolitanum, 1058
    CII.---Ad Theodoram Augustam. 1061
    CIII.---Ad Eudoxiam Augustam. 1063
    CIu.---Ad clerum Constantinopolitanum. 1067
    Cu.---Ad senatores Constantinopolitanos. 1089
    CuI.---Ad uniuersos catholicos. 1091
    CuII.---Ad episcopos synodi Suessionice. 1093
    CuIII.---Ad Hincmarum archiepiscopum Rhemensem, 1101
    CIX.---Ad Carolum regem. 1111
    CX.---Ad Wulfadum clericum Rhemensem et socios, 1112
    CXI.---Ad nobiles Aquitanos. 1114
    CXII.---Ad Carolum regem. 1115
     CXIII.---Priuilegium pro Parthenone uizcliacensi. 1116
    CXIu.---Epistola ad Ludouicum II imperatorem. 1118
    CXu.---Ad Carolum  regem. 1119
    CXuI.---Ad Donnum episcopum. 1119
    CXuII.---Ad episcopos in regno Ludouici constitutos, 1120
    CXuIII.---Ad Adonem archiepiscopum uiennensem, 1121
    CXIX.---Ad Hincmarum archiepiscopum Rhemensem, 1122
    CXX.---Ad eumdem. 1123
    CXXI.---Ad Herardum Turonensem archiepiscopum, 1123
    CXXII.---Ad Frotarium Burdigalensem episcopum. 1124
    CXXIII.---Ad Ioannem archiepiscopum Rauennatem, 1124
    CXXIu.---Ad eumdem. 1125
    CXXu.---Ad Adalwinum archiepiscopum Iuuauiensem, 1125
    CXXuI---Ad eumdem. 1126
    CXXuII.---Ad eumdem. 1127
    CXXuIII.---Ad eumdem. 1127
    CXXIX.---Ad Salomonem episcopum Constantiensem, 1127
    CXXX.---Ad eumdem. 1128
    CXXXI.---Ad eumdem. 1128
    CXXXII.---Ad Solanitanum uel Solemonium episcopum. 1128
    CXXXIII.---Ad Rodulfum Argentinensem episcopum, 1129
    CXXXIu.---Ad Guifredum Morinensem episcopum. 1129
    CXXXu.---Ad electum et clerum Nonensis ecclesie. 1130
    CXXXuI.---Ad Riuolardum episcopum. 1130
    CXXXuII.---Ad Ieremiam episcopum. 1131
     CXXXuIII.---Ad Osbaldum chorepiscopum Quadrantinum. 1131
    CXXXIX.---Ad eumdem. 1131
    CXL.---Ex decretis Nicolai. 1132
    CXLI.---Epistola ad Thadonem archiepiscopum Mediolanensem. 1134
    CXLII.---Ad eumdem. 1134
    CXLIII.---Ad eumdem 1134
    CXLIu.---Ad Ioannei archiepiscopum Rauennatem, 1134
    CXLu.---Ad Hincmarum Rhemensem archiepiscopum, 1135
    CXLuI.---Ad Theuthergam reginam. 1136
    CXLuII.---Ad episcopos in regno Lotharii constitutos, 1139
    CXLuIII.---Ad Carolum Caluum regem. 1142
    CXLIX.---Ad Lotharium regem. 1146
    CL.---Ad Ludouicum regem Germanie. 1150
    CLI.---Ad Adonem uiennensem archiepiscopum. 1151
    CLII.---Ad Hincmarum et ceteros episcopos in regno Caroli constitutos. 1152
    CLIII.---Ad Carolum Caluum regem. 1161
    CLIu.---Ad Ludouicum regem Germanie. 1161
    CLu.---Ad episcopos in regno Ludouici constitutos. 1163
    CLuI.---Ad Ludouicum regem Germanie. 1174
    CLuII.---Ad episcopos legatos in Franciam missos. 1179
    CLuIII.---Ad Rotlandum archiepiscopum Arelatensem, 1180
    CLIX.---Ad Carolum regem maiorem. 1182
    APPENDIX. 1183
    Decreta seu Rescripta. 1183
    Episcoporum Germanie contra Grecos responsio. 1201
    INDEX rerum et uerborum memorabilium que in operibus S. Lupi Ferrariensis continentur. 1213




FINIS TOMI CENTESIMI DECIMI NONI
