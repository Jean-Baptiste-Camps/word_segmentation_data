
PATROLOGIAE TOMUS CC.

ALEXANDER III PONTIFEX ROMANUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM. IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CC.


ALEXANDER III PONTIFEX ROMANUS.



EXCUDEBATUR ET uENIT APUD I.-P. MIGNE EDITOREM. IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII.

ALEXANDRI III

ROMANI PONTIFICIS

OPERA OMNIA,

ID EST

EPISTOLAE ET PRIuILEGIA.

ORDINE CHRONOLOGICO DIGESTA. ACCEDUNT

uARIORUM AD IPSUM EPISTOLAE.

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CC CONTINENTUR.


ALEXANDER III PONTIFEX ROMANUS
Epistole et priuilegia. 	Col. 69





Main uolume text





ANNO DOMINI MCLXXXI
ALEXANDER III PONTIFEX ROMANUS





NOTITIA HISTORICA


 Alexander tertius, Rolandus nominatus, patria Senensis, legatione ad Fridericum imper. ob non uindicatam iniuriam Londinensi episcopo illatam functus, ex cardinale presbytero tituli S. Marci a uiginti tribus cardinalibus , electus est pontifex anno Domini 1159, tempore Friderici imp. Contra eum in schismate a tribus duntaxat cardinalibus electus est Octauianus quidam, natione Romanus, cardinalis presbyter, uictor tertius deinceps appellatus. Imperator, qui tunc Cremonam obsidione premebat, ab utraque parte per litteras, que recitantur apud Radeuicum lib. II, hac de re certior factus, utrumque Papiam uenire iussit, eorum dissidia componenda ibidem promittens. Cui ordinationi cum Alexander parere nollet, indignatus Fridericus, in partes uictoris factus est inclinatior. Alexander autem tali accepto responso in Franciam  abiit, ubi concilio in Claromonte habito Fridericum et uictorem excommunicauit. Interim Fridericus Mediolanum tertio expugnatum diruit et solo equauit, tria Magorum corpora Reinoldo Coloniensi archiepiscopo donauit, qui et eadem Coloniam transtulit, ut uidere est in epistola eiusdem ex antiquissimo manuscripto codice Sigebergensis monasterii accepta, quam hic subiungo:

»RAINOLDUS Dei gratia sancte Coloniensis Ecclesie electus et Italie archicancellarius, dilectissimis in Christo filiis et amicis, H. maioris ecclesie Coloniensis preposito, PHILIPPO decano, cunctisque prioribus, et uniuerso clero, omnibusque in beneficiatis ministerialibus beati Petri ac sancte Coloniensis Ecclesie, uniuersisque burgensibus alme urbis Colonie, salutem et affectuosum obsequium, cum intime dilectionis plenitudine.

»Insinuamus dilectissime uestre uniuersitati  quod ex . . . . ardentissimi nostri desiderii felix iam per Dei gratiam adepti sumus initium. Benigna enim domini nostri serenissimi imperatoris Friderici accepta licentia, cum gratia ac dilectionis eius plenitudine ab ipso gaudenter dimissi, et egregiis ac tantis donis, quorum nulla in terrenis esse potest estimatio, excellenter sumus honorati. Inter cetera enim liberalitatis sue beneficia, que in nos affluentissime contulit, nunc tria nobis munera donauit pretiosissima: uidelicet corpora insignia beatissimorum trium Magorum ac Regum, qui primitie gentium, in typum ac presagium future  ex gentibus Ecclesie, iacenti adhuc Christo in presepi munera pretiosa obtulerunt. Quorum uidelicet nobilissima corpora, omnique ueneratione dignissima, Mediolani in ecclesia Beati Eustorgii confessoris atque pontificis solemniter ac gloriose fuere recondita. Insuper etiam Deo preduce ad uos perferimus corpora sanctissimorum martyrum Naboris et Felicis, ut inestimabili et incomparabili hoc thesauro super aurum omnemque lapidem pretiosum diligendo sacratissima Ecclesia ciuitasque Coloniensis felicissime ditetur ac perpetualiter decoretur. Nos siquidem, quia suspecta est uia per inimicos uestros ac nostros, iter nostrum per Burgundiam ac Gallias usque ad uos disposuimus, presentemque nuntium a uercellensi ciuitate II Idus Iunii premisimus, ea die uersus Taurinum et uersus Alpes montis Cinisii, cum predictis sacratissimis ac uenerabilibus reliquiis ecelerrime procedentes. Ideoque sincerissimam uestram dilectionem  intime rogamus et commonemus in Domino, quatenus ad condignam tantorum munerum susceptionem ea qua nostis, et qua de uobis confidimus, deuotione ac solemnitate preparemini; Dominum Deum quoque affectuosissime pro nobis sine intermissione deprecemur, ut una cum ipsis ad honorem ac gloriam nominis sui, et ad perpetuam omnium uestrum ac totius patrie salutem, saluos, incolumes et illesos nos uobis dignetur remittere.«

Eadem confirmantur ex quodam instrumento donationis per Philippum archiepiscopum Reinoldi successorem capitulo facte, quod ex archiuo metropolis ecclesie Coloniensis fideliter per me descriptum hic subiungo:

»In nomine sancte et indiuidue Trinitatis PHILIPPUS . . . . Coloniensis archiepiscopus sancte Ecclesie filiis presentibus et futuris in perpetuum.

 »Ea que propter salutem animarum deuotarum sancte in ecclesias conferuntur, quanto maiorem a Deo exspectant remunerationem, tanto magis est dignum ut iuste confirmationis firmum robur accipiant. Ex relatu plurium intelleximus, quod noster antecessor pie recordationis Reinoldus archiepiscopus, eleemosynas, que ad sancta regum corpora offeruntur, sicut et ipsos reges, maiori ecclesie in Colonia contulerit, laudabili consideratione motus, ut ubi sanctissimi reges corporaliter quiescerent, et in maiori haberentur ueneratione, ibi de oblationibus eorum iusta et benigna  consolatio ad canonicos perueniret. Nos factum prenominati archiep. commendamus, et habemus ratum, et qua possumus et debemus confirmamus auctoritate. Ne uero in posterum hoc quod iuste factum est mutari queat, id ipsum, quod nos uidebamur habere in oblationibus regum, coram multis super altare Beati Petri ecclesie maiori dedimus: fratribus eiusdem concedentes liberam potestatem ordinandi de ipsis eleemosynis ad supplementum prebendarum suarum, prout poterimus diligentius et melius. Post solemnem donationem a nobis factam, sicut iustum fuit, factum nostrum banno confirmamus, ut, si quis in posterum ausu temerario in contrarium moueretur, banno se sciret obligatum esse, et subiectum maledicto excommunicationis. Iussimus etiam hanc chartam conscribi, et nostro muniri sigillo, ut ex scripti inspectione, ea que iuste sunt facta et fideliter expressa, ad posterorum notitiam transmitterentur.

 »Acta sunt hec anno Dominice Incarnationis 1189. Testes istorum sunt isti . . . . . maior prepositus et archidiaconus. Adolphus decanus maior et archidiaconus,« etc.

Francie regem monuit imperator, ut ad concilium per se indictum uenire dignaretur, secumque Alexandrum adduceret. Quod cum Alexander iterum facere recusaret, Fridericum magis ac magis ira inflammatum in se commouit. Proinde uictorem in Italiam mox subsecuturus premittit, eoque Luce defuncto, Guidonem Cremensem antipapam successorem substituit. Alexander omnium consensu Romam uocatus, ab omnibus summa cum letitia recipitur.

Eodem tempore Cisalpine Gallie populi in imperatorem arma corripiunt, qui proinde in Italiam denuo reuertitur. Dumque hec agerentur, Constantinopolitanus imperator omnem opem et auxilia per legatos obtulit pontifici, si imperium annis superioribus  diuisum uicissim unire dignaretur. In Anglia pro immunitate Ecclesie martyrii coronam subiit Thomas Cantuariensis episcopus. Regem Anglie de occiso martyre innocente diffamatum legati Anglie pontificem conuenientes a nece sancti martyris immunem esse allegarunt. Post mutam inquisitionem ad extremum his conditionibus regem absoluit, ut is a pontifice et successoribus eius titulum regni agnosceret. Sanctum uero Thomam, euidentissimis miraculis clarissimum, in numerum sanctorum retulit.

Cumque pontifex in dies grauius ab imperatore uexaretur et inquietaretur, uenetias se contulit; ibique imperatorem, ad oscula pedum pontificiorum se demittentem, nullius arrogantioris dicti factique asperioris interuentu, citra capitis imperatorii pedibus protriti conculcationem , in gratiam, pacem et unionem Ecclesie recepit. Eum honorem  quem Constantinus Magnus ille imperator, longe potentior et sanctior, Siluestro Christi uicario exhibuit, quemque alii Francorum et Anglorum reges huic aliisue pontificibus detulerunt , Fridericus imperator merito pontifici optimo exhibuit: adeoque non immerito pontifex eumdem exemplo antecessorum suorum acceptauit. Ut uero caput imperatoris ad pedes suos demissi obtriuerit, simulque dixerit: Super aspidem et basiliscum ambulabis, etc., sicut ab humilitate pontificis ita ab omni fide plane est alienum. Post pacem initam, uenetiasque multis priuilegiis donatas, pontifex Romam ueniens, magno omnium gaudio susceptus fuit. Cumque ecumenicum Lateranense concilium pro schismatibus exstirpandis, Saracenis impugnandis, moribusque Ecclesie reformandis, celebrasset, obiit anno Domini 1181, cum sedi apostolice annis uiginti et uno atque diebus nouemdecim prefuisset.





ALEXANDRI III PAPAE uITA AUCTORE CARDINALI DE ARAGONIA.


 Alexander III, natione Tuscus, patria Senensis, ex patre Raynutio, qui Rolandus, presbyter cardinalis titulo S. Marci, et apostolice sedis cancellarius, sedit annis XuIII [XXI]. Qui cum esset in Ecclesia Pisana clericus magni nominis, et charus haberetur ab omnibus atque receptus, ad hanc Romanam Ecclesiam uocatus est a beato Eugenio, quem ubi, Deo auctore, cognouit idoneum, primo in diaconum sanctorum Cosme et Damiani, deinde in titulo Sancti Marci presbyterum ordinauit; et tandem, quia semper de bono crescebat in melius, cancellarium apostolice sedis constituit. Erat enim uir eloquentissimus, in diuinis atque humanis Scripturis sufficienter instructus, et in eorum sensibus subtilissima exercitatione probatus; uir quoque scholasticus et eloquentia polita facundus, uir siquidem prudens, benignus, patiens, misericors, mitis, sobrius, castus, et in eleemosynarum largitione assiduus, atque aliis operibus Deo placitis  semper intentus. Ideoque fecit eum Dominus crescere in plebem suam, et dedit ei sacerdotium magnum . Igitur, sepulto Adriano papa, episcopi et cardinales tractaturi de substituendo sibi pastore, II. Nonas septembris in beati Petri ecclesia pariter conuenerunt, et per trium dierum spatium ad inuicem de ipsa electione, sicut moris est, pertractantes, tandem omnes, quotquot fuerunt, preter Octauianum titulo Sancte Cecilie, Ioannem titulo Sancti Martini, et Guidonem titulo Sancti Callixti, presbyteros cardinales, in personam iam dicti Rolandi cancellarii, auctore Domino, unanimiter concordarunt, et inuocata Spiritus sancti gratia, in eum, assentiente clero et populo, in Romanum pontificem Alexandrum papam III nominarunt et elegerunt. Duo autem, quos prenominauimus, Ioannes et Guido, intendentes ad Octauiani electionem, secundario eum procaciter nominarunt. Tunc episcopus Ostiensis, una cum Albanensi,  Portuensi et Sabinensi episcopis, ceterisque presbyteris, et diaconis cardinalibus, per manus prioris diaconorum, iuxta priscum Ecclesie ritum, electum suum fugientem, excusantem, inuitum et omnimode reluctantem, papali manto fauente Domino induerunt. Unde Octauianus, qui ad apostolicam iamdiu cathedram aspirauerat, post ubi seipsum uidit spe concepta sic defraudari, in tantam uesaniam audaciamque prorupit, quod mantum ipsum, tanquam arreptitius, a collo eius propriis manibus uiolenter abstulerit, et secum inter tumultuosos fremitus asportare tentauerit. Porro, unus ex senatoribus qui aderant, cum tantum facinus inspexisset, contremuerunt renes eius, et audacter in seuientem insiliens, mantum ipsum de manibus eius eripuit. Ipse uero tactus dolore cordis intrinsecus, illico ad capellanum suum, qui ad hoc instructus uenerat et paratus, intorsit oculos, clamans sicut phreneticus et innuens, ut mantum,  quem secum portauerat, celeriter sibi afferret. Quo sine mora delato, quia tunc secum Ad. card. aderat, pileum sibi abstraxit, caput inclinauit, et per manum eiusdem capellani, et alterius clerici sui  mantum impudenter assumpsit. Sed ex diuino iudicio contigit quod ea pars manti, que operire anteriora debuerat, uidentibus cunctis atque ridentibus, posteriora tegebat; et cum ipsemet huiusmodi ludibrium uellet studiosius emendare, quia manti caputium extra se raptus non poterat inuenire, inferiores fimbrias collo, sicut potuit, applicauit. In hoc igitur manifeste comparuit quod sicut torte mentis erat et intentionis oblique, ita mantum ex transuerso et obliquo in testimonio sue damnationis accepit.

Ceca itaque ipsius ambitione taliter procedente, reserantur porte ipsius ecclesie, que a senatoribus firmate fuerant, et armatorum caterue, quas pretio conduxerat, illico in auxilium ipsius schismatici  cum magno strepitu euaginatis gladiis cucurrerunt. Et quoniam solatio episcoporum et cardinalium omnino carebat, armatorum turbe ipsum undique circumdabant. Fratres uero aspicientes tam exsecrabile facinus, et a seculis inauditum, timentes etiam, ne ab eisdem conductis armatis erectum adorare idolum cogerentur, in munitionem predicte ecclesie cum suo electo sese pariter receperunt; ibique nouem diebus, ne ullo modo possent exire, fecit eos quorumdam senatorum consensu, quos pecunia oblata corruperat, die noctuque armata manu cum omni diligentia custodiri. Interea, populo Romano super tante immanitatis crimine iugiter acclamante, et in eosdem senatores uehementer fremente, predictorum fratrum conuentus cum suo electo de illius munitionis custodia est ereptus, sed in arctiori et tutiori loco apud Transtiberim per eosdem senatores, recepta inde pecunia, malitiose fuit translatus. Cum autem ibi fere per triduum  moram fecissent, super tanta iniquitate, et manifesta proditione, commota est uniuersa ciuitas. Clamabant pueri contra ipsum Ecclesie inuasorem, dicentes: Maledicte, fili maledicti, dismanta  . Non eris papa, non eris papa. Alexandrum uolumus, quem Deus elegit. Mulieres quoque blasphemantes ipsum hereticum, et eadem uerba ingeminabant, et alia derisoria uerba decantabant. Accedens autem ad eum quidam Brito, audacter dixit ei:

Quid facis, insane, patrie mors, Octauiane?
Cur presumpsisti tunicam diuidere Christi;
Iam iam puluis eris, modo uiuis, cras morieris.
Erat autem in clero magna tristitia, in iudicibus dolor, in senibus mestitia, et in plebe admiratio nimia;  unde factum est quod populus Romanus immanitatem tante iniquitatis ulterius sustinere non ualens cum Oddone Frangepane, et aliis nobilibus Romanis uenit ad locum ubi fratres tenebantur inclusi, compellens iam dictos senatores, ut ipsius munitionis portas celeriter aperirent, et eosdem fratres cum domno Alexandro absolutos, et liberos abire permitterent. Sic igitur, suffragantibus beatorum Petri et Pauli apostolorum meritis, a uiolentia persequentis erepti, et sue sunt redditi libertati. Transeuntes autem per ipsam Urbem honorifice cum laudibus, campanis etiam ubique pulsantibus in iucundo eorum exercitu, comitantibus etiam eis multis Romanorum militibus, cum frequentia peditum in uigilia beati Matthei prospere Nymphas  per Dei gratiam peruenerunt: ibique ipsa die Dominica congregatis in unum cunctis fratribus, Gregorio uidelicet Sabinensi, Hy. Ostiensi, B. Portuensi, G. Albanensi, I.  Signiensi, et S. Terracinensi  episcopis, cardinalibus quoque presbyteris, ac diaconibus, simulque abbatibus, prioribus, iudicibus, aduocatis, scriniariis, et primicerio cum schola cantorum, nobilibus quoque, et plurima parte populi Romani, domnus Alexander papa per manum Ostiensis episcopi, ad quem solum consecratio Romani pontificis pertinet, preeunte Spiritus sancti gratia, consecratus est in summum pontificem, et secundum Ecclesie morem papali regno solemniter coronatus.

Porro iam dictus Octauianus, dum apud sanctum Petrum fuit, et postquam latenter Leonianam ciuitatem exiuit, multos episcopos pro confirmanda sua temeraria presumptione conuocauit, quorum quosdam imperialibus minis  , quosdam uiolentia laicali, nonnullos uero pecunia et blanditiis allicere sibi uoluit; sed nichil, Domino impediente, profecit. Memorati uero falsi fratres I.  de Morcone, et G. Cremensis in cecitatis sue tenebris obuoluit, quoniam,  sicut scriptum est, peccator, cum in profundum uitiorum uenerit, contemnet , a damnabili sua presumptione non resipiscunt, sed illum eumdem, quem in statuam sibi erexerant, tanquam obstinata perfidia uenerantur, et, Ecclesie unitate relicta , ad eius uestigia incuruantur. Ipse uero Antichristi tempora prefigurans usque adeo erectus est super se, ut in templo Dei sederet sicut umbra papalis, ostendens se, sicut uerus sit papa. Sane multi abominationem huiusmodi stantem in loco sancto non sine lacrymatione corporeis oculis inspexerunt, tundentes pectora, et dicentes: Completum est modo quod Anastasius papa ore ad os ironice huic preambulo Antichristi dixisse narratur: »Fili maledicti et excommunicati, nunquam habebis istum papalem mantum, quem tantum desideras, et impudenter expetis, nisi in tuam confusionem, et ruinam multorum.« Ceterum cum per spatium quatuor hebdomadarum tam per se quam  per milites et consanguineos suos incessanter latigaretur pro conuocandis episcopis ad se, et omnes ad se accedere abhorrerent, tandem quidam Melfiensis episcopus dictus fugitiuus, et exsul, in finibus Ancone latitans, cum episcopo Ferentino, qui domno pape Adriano aduersabatur, et Ioannes episcopus Tusculanus, qui prius consenserat in Alexandrum, et postmodum retrorsum abiit, hi tres iam post secundam et tertiam commonitionem excommunicati, eumdem Octauianum ausu nefario exsecrarunt. Hoc autem tam perniciosum Ecclesie Dei flagitium ipse Octauianus, sicut postmodum claruit, nullatenus incipere attentauit  , nisi a Friderico imperatore occupandi, uel arripiendi papalum fauorem, et audaciam habuisset, quippe ut ad papalem cathedram, quolibet modo posset ascendere,  fidelitatis iuramento ei non sine certis indiciis credebatur astrictus.

Interea domnus Alexander cum fratribus suis ad Terracinam descenderat, uolens cognoscere quid acturi essent in facto Ecclesie, Otto Palatinus et Guido Blandratensis comites, quos eo tempore idem imperator ad beate memorie Adrianum papam transmiserat. Ipsi uero licet ueritatem ipsius facti plene cognoscerent, et de canonica electione domini Alexandri nullatenus dubitarent, timentes tamen offendere dominum suum, quem cognouerant ipsius Octauiani ualde amicum, et presenserant animum eius commotum aduersum Romanam Ecclesiam, fauorem et uires prestabant Octauiano, et simulatorie ac fraudulenter procedebant cum Alexandro. Dum autem hec agerentur, deliberato cum fratribus suis consilio, Pontifex nuntios cum apostolicis litteris ad eumdem imperatorem in partibus Lombardie obsidentem Cremam humiliter destinauit,  cupiens eum ad amorem Ecclesie in omni patientia et mansuetudine reuocare, secundum beati Pauli apostoli dictum: Noli uinci a malo, sed uince in bono malum . At ille nimio superbie fastu inflatus, non solum retinere litteras spreuit, sed tanquam insanus nuntios ipsos, nisi dux Welfo cum duce Saxonie sibi restitisset, nequiter suspendere uoluit. Quamuis autem consilio et suasione principum suorum nuntios coram se uenire, et litteras tandem legi permitteret, nichil tamen pontifici dignatus est respondere. Cogitans autem libertatis priuilegium ab ipso domino Ecclesie concessum posse irritare, et iuxta sue uoluntatis arbitrium papam in sede apostolica ponere, duos ex fautoribus suis, uerdensem scilicet et Pragensem episcopos, ad fratres, qui cum domno Alexandro uenerant, in ciuitatem Anagniensem destinauit, scribens non sicut aduocatus et defensor Ecclesie, sed sicut superior iudex et dominus potestatem super eos habens.  uenerunt ipsi festinanter in typo superbie, et intrantes palatium, steterunt coram pontifice, et cunctis fratribus, aliisque multis, tam clericis quam laicis, sed nullam exhibuerunt eidem pontifici reuerentiam. Recitarunt ea que a domino suo imposita eis fuerant, et bullatas auro eius litteras reddiderunt, in quibus siquidem hoc inter cetera  continebatur expressum, quod ipse imperator, audita dissensione que in Romana Ecclesia emerserat, personas ecclesiasticas de quinque regnis conuocauerat; ideoque precipiebat eis ex parte generalis Ecclesie, ut in octaua Epiphanie apud Papiam conuenirent ad eius presentiam, audituri et recepturi quod in ea curia dictaretur. His auditis, turbati sunt fratres, et pro exsurgentibus undique grauioribus malis timor eos et nimia sollicitudo uehementer afflixit. Hinc namque maxime timebatur imminens persecutio principis tam potentis, hinc Ecclesie libertas infringi uidebatur et penitus destrui   . Illud propterea fratrum animos non mediocriter contristabat, quod idem imperator Octauianum in suis litteris Romanum pontificem, et Alexandrum pape cancellarium nominabat. Super iis ergo diu a fratribus tractatum et longa inter eos disceptatione disputatum. Deliberatum est tandem, inspirante Domino, a quo bona cuncta procedunt, in fide Catholice unitatis et obedientia sui pontificis: ita omnes confirmati, et unanimiter roborati sunt, ut pro manutenenda Ecclesie libertate, si necessitas immineret, ultimis se periculis unusquisque sponte offerret. Tunc instantibus pro responso predictis episcopis Alexander papa coram multitudine clericorum, populorum et laicorum eis in hunc modum scripsit:

Nos recognoscimus domnum imperatorem ex collato  sibi debito dignitatis aduocatum, ac specialem sacrosancte Romane Ecclesie defensorem: unde ipsum, si per eum non steterit, pre ceteris principibus orbis intendimus honorare, ac per omnia ei deferre, in quibus Regis regum honor nullum capiat detrimentum. Ubi uero quidquam occurrit, quod absque summi Regis offensa nequeat effectum habere, si honorandus imperator terre uidetur, ut  ille potius timeatur, illius potius honor conseruetur, qui est Rex regum et Dominus dominantium, et qui animam et corpus perdere potest in gehennam. Miramur itaque, quod sincere illud, sicut conuenit, diligentes, sincere non sentimus ex eo dilectionis affectum, et excellentiam eius propensius honorare uolentes, ab eo nobis, imo beato Petro et sacrosancte Romane Ecclesie honorem debitum conspicimus denegari. In litteris enim, quas ex parte ipsius nobis nostrisque fratribus detulistis, hoc inter cetera continebatur expressum, quod ipse audita dissensione, que in Ecclesia Romana emerserat,  de quinque regnis personas ecclesiasticas conuocauerat . In quo nimium longe a consuetudine predecessorum suorum recessisse uidetur, et dignitatis sue terminum excessisse, dum sine conscientia Romani pontificis concilium conuocauit, et nos ad presentiam suam, sicut homo super nos potestatem habens, precepit conuenire. Sane beato Petro, et per eum sacrosancte Romane Ecclesie, cuius ipse per Deum magister exstitit, ac fundator, hoc priuilegium legitime a Domino Iesu Christo, sanctisque Patribus traditum, et per prospera et aduersa etiam cum effusione sanguinis, cum oportuit, usque ad hec tempora conseruatum, ut uniuersarum Ecclesiarum causas, cum res exigeret, ipsius auctoritas discuteret ac finiret, ipsa uero nullius unquam iudicio subiaceret. Unde quia nunc ab eo contra priuilegium Ecclesie indultum fieri uidemus, per quem deberet ab aliorum impugnatione defendi, et quia ita scriptum est matri, sicut cuilibet subiectate persone, hoc absque admiratione  nimia ferre non possumus, nec debemus. Ad curiam uero eius accedere, uel sententiam curie sue in hac parte suscipere canonica traditio et reuerenda Patrum auctoritas non permittit. Unde cum nec in minoribus Ecclesiis aduocati earum, et seculares principes uocationes, disceptationes, ac decisiones huiusmodi causarum sibi, aut curiis suis usurpent, sed suorum metropolitanorum, seu apostolice sedis semper notitiam, ac diffinitionem exspectent, diuina uidetur animaduersione dignissimum, et ab omni Ecclesia tanto durius arguendum, quanto amplius ad uniuersalis Ecclesie periculum redundaret, si per ignorantiam nostram, aut pusillanimitatem spiritus a capite  diebus nostris iste morbus inciperet, et nos Ecclesiam pretioso sanguine Christi redemptam in seruitutem redigi sineremus, pro cuius libertate tuenda patres nostri proprium sanguinem effuderunt, et nos ipsi ad eorum exemplum exigente necessitatis articulo extrema debemus  pericula sustinere.

Dato itaque responso indignati sunt predicti episcopi, qui missi fuerant, et contumaciter redeuntes ad Octauiani presentiam, apud Signiam accesserunt. Presentatis itaque sibi imperialibus litteris prostrauerunt se ad pedes eius, et adorauerunt eum. Id ipsum quoque fecit Otto Palatinus comes, quem cum Teutonicis imperator delegauerat ad partes Urbis. Tunc uero mediocriter eleuatum est cor ipsius heresiarche, uehementer extollens se  tanquam insanus et cecus, nesciens quod secundum beati Cypriani martyris dictum: Schismatici semper inter initia feruenter incrementa habere non possunt, nec cugmentare possunt, quod illicite ceperint, sed statim cum propria sua emulatione deficiunt. De huiusmodi ambitiosis Propheta loquitur, dicens: uerumtamen  propter dolos disposuisti eis mala; proiecisti eos, dum alleuarentur. Quomodo facti sunt in desolatione, subito defecerunt, et perierunt propter iniquitates suas, uelut somnium exsurgentis . Tales autem Ioannes apostolus exsecratur, et percutit, dicens: Ex nobis exierunt, sed non erant ex nobis; si enim fuissent ex nobis, mansissent nobiscum . Hinc autem hereses facte sunt frequenter, et fiunt, dum peruersa mens non habet pacem, dum perfidia discordans non tenet unitatem. Fieri uero hec Dominus permittit, et patitur, manente proprie libertatis arbitrio, ut dum corda et mentes nostras unitatis discrimine examinat, probatorum fides integra manifesta luce  clarescat. Per Apostolum quoque premonet Spiritus sanctus, et dicit: Oportet hereses esse et schismata, ut qui probati sunt, manifesti sint in uobis . Sic probantur fideles, sic perfidi deteguntur. Sed iam redeamus ad rem.

 Imperator autem Fridericus conceptam iamdiu malitiam de subiuganda sibi Ecclesia Christi ad effectum posse perducere inaniter sperans, accersito ad se in Lombardiam ipso heretico, et congregatis, quos potuit, episcopis, atque aliis Ecclesiarum prelatis de terra dominationis sue, generalem celebraturus curiam cum eodem Octauiano perrexit Papiam, ibique profanam intentionem, et detestandum propositum suum callida circumuentione detexit, asserens domnum Alexandrum, eiusque fratres, et socios inimicos imperii, ac suos, ac coniurasse cum inimicis et aduersariis suis; Octauianum uero semper sibi, et imperio fidelem, et omnino deuotum fuisse, unde uidebatur ei, quod electio eius, licet a paucioribus fuerit facta Catholicis, magis tamen robur et fauorem imperii obtinere deberet, quam multorum coniuratorum temerarium factum. Ideoque, ut eos qui conuenerant, ad ipsius Octauiani obedientiam et subiectionem inducere posset, quosdam blanditiis et uariis promissionibus  seduxit, quosdam minis et terroribus inuitos traxit: sic itaque in perniciem anime sue, et in ruinam multorum, tunicam Christi, unitatem uidelicet Catholice fidei scindere tentans, ipse prius incuruauit se ad pedes illius, et alios, quos potuit, ad id ipsum cegit. Quo facto, per totum sibi subiectum imperium misit edictum, ut Ecclesiarum prelati ad statuam, quam erexerat, adoraturi accederent; quod quicunque agere nollent, de terra sua non reuersuri exirent. Huius autem uerbum durum et asperum insonuit per totam Italiam. Omnes, qui spiritu feruebant, elegerunt potius exsilium pati, ac persecutionem pro Deo, et manutenenda fidei unitate, quam pacifice adherere schismaticis cum honoribus, et abundare diuitiis huius seculi. Facta est ergo maxima in Ecclesia Dei turbatio, fugientibus Catholicis, et deserentibus Ecclesias, propinquos et patriam suam, atque in eorum locis uiolenter intrusis Octauiani complicibus. Cum  autem beatus Alexander papa eumdem imperatorem benigne ac frequenter commonitum a sua perfidia non posset ullatenus reuocare, cum episcopis et cardinalibus, in Cena Domini apud Anagniam ipsum tanquam principalem Ecclesie Dei persecutorem excommunicationis uinculo solemniter innodauit, et omnes, qui ei iuramento fidelitatis tenebantur astricti, secundum antiquam predecessorum Patrum consuetudinem, ab ipso iuramento absoluit, atque in Octauianum et eius complices iamdiu prolatam excommunicationis sententiam innouauit. Et quoniam ipsi schismatici de iustitia et ueritate diffidentes, prelatos Ecclesiarum, et principes orbis, exquisitis mendaciorum figmentis, circumuenerant, et in partem sui erroris inducere tentauerant, utile consilium domno pape uisum est,  ut aliquos de fratribus suis ad diuersas mundi prouincias ex latere suo destinare deberet, per quorum siquidem studium et laborem super facto electionis apostolice declaratio fieret, et uniuersitas fidelium in fide unitatis Catholice, cognita ueritate, solidaretur. Missi sunt ergo ad partes Galliarum H. titulo Sancti Nerei, et W. Sancti Petri ad uincula, presbyteri card., atque magister O. diaconus S. Nicolai in Carcere cardinal; ad partes autem Orientales, I. titulo Sanctorum Ioannis et Pauli; ad Hungaros uero, I. Prenestinus episcopus, et P. Sancti Eustachii, diaconi cardinales; ad imperatorem quoque Constantinopolitanum, episcopus Tiburtinus, cum A. Sancti Theodori diacono cardinali. Diuulgata itaque ueritate iam dicte electionis, et indubitanter cognita, Ludouicus Christianissimus rex Francorum, cuius regnum nunquam schismate polluisse recolitur, una cum Henrico Anglorum rege domnum Alexandrum in Patrem et animarum suarum  pastorem, inspirante Domino, receperunt. Reges quoque Hispaniarum, Sicilie, Hierosolymorum, Hungarie atque Grecorum, imperator cum patriarchis, episcopis, principibus, et uniuerso clero, et populo eis subiecto id ipsum eodem modo fecerunt. Recognoscente itaque toto mundo ipsum pontificem Christi uicarium, et beati Petri Catholicum successorem, solus Fredericus imperator dictus cum suis complicibus in erroris sui pertinacia et obstinantia remansit, uehementer impugnans, et acriter persequens eumdem pontificem, et illos Ecclesiarum prelatos, qui cum eo uiriliter stabant.

In secundo anno sui pontificatus Alexander papa reuersus est ad urbem Romam, ubi ecclesiam Sancte Marie noue, auctore Domino, solemniter dedicauit. Quia uero diutius ibidem propter  magnam schismaticorum seditionem quiete non potuit remanere, precibus populi Romani seductus  ad partes Campanie remeauit. Et quoniam imperialis persecutio aduersus Ecclesiam circa Urbem in tantum excreuit, quod omne patrimonium Beati Petri, preter ciuitatem Urbeueti, Terracinam et Anagniam atque munitionem Castri, ab Aqua pendente usque ad Ceparanum  per Theutonicos, et schismaticos uiolenter occupatum fuerat et detentum, consilium habuit cum Ecclesie fidelibus, ut ad partes Galliarum cum fratribus suis per mare transitum faceret. Ordinato itaque in Urbe uicario domno Iulio Prenestino episcopo, et dispositis aliis, que uidebantur Ecclesie necessaria, intraturus mare cum fratribus suis Terracinam perrexit. Ibique inuenit quatuor galeas regis Sicilie optime preparatas, quas illuc ad eius seruitium destinauerat, in quibus domestica familia pontificis e fratrum suorum, cum sarcinis necessariis uix intrauerat, cum ualidus uentus subito irruit, et mare quietum in ualidam tempestatem conuertit, ipsasque naues inter undarum procellas et turbines conquassatas  ad saxea littoris impulit, ubi absque morte hominum et aliarum rerum damno dissolute sunt et omnino confracte. Propterea dispositum iter pontificis eo tempore sic disturbatum et impeditum remansit. Sed modico temporis spatio decurrente, reparatis nauibus et preparatis aliis que ad ipsum iter necessaria uidebantur, infra octauas Natiuitatis Dominice iuxta montem Circeium in faucibus Legule cum fratribus suis mare intrauit, et in festo sancte Agnetis apud Ianuam remigante  Domino applicauit, ubi contra prohibitionem Friderici persecutoris Ecclesie ab uniuerso clero et populo cum gloria et honore susceptus est atque tractatus. Exiuit ergo a Ianua in Dominica de Passione; cum omni iucunditate nauigauit, et uenit ad insulam de Liguris in Sabbato Palmarum, ubi pre nimia  tempestate maris coactus est Resurrectionem Dominicam celebrare. Sequente uero quarta feria peruenit ad ecclesiam Magdalonensem, in qua maius altare auctore Domino solemniter dedicauit. Et quoniam locus ipse pro suscipiendis hospitibus nimium erat arctus, et multitudo maxima ecclesiasticorum prelatorum aduentum eiusdem pontificis extra insulam nimio prestolabatur affectu, ad populosam Montis Pessulani uillam ascendere dignum duxit. Albo itaque palefredo, et ceteris pontificalibus insigniis de more preparatis, Alexander papa equum pre nimia populorum frequentia uix ascendere potuit, et uiam in directum tenere. Tanta enim cunctorum ad eius uestigia concurrentium improba et importuna erat impressio, ut beatum se crederet qui uel fimbriam chlamydis eius non sine multo conamine posset attingere.

Occurrente igitur sibi W. domino ipsius uille cum baronibus, et decora militia, et officium stratoris  per milliarium exhibente, cum processione maxima eamdem uillam intrauit, ibique inter ceteros nobiles, qui accedebant  ad eius uestigia, quidam Saracenorum industrius princeps cum sociis suis reuerenter accessit, et deosculatis pedibus eius, fixit genua coram eo, et inclinato capite tanquam sanctum et pium Christianorum Deum ipsum pontificem adorauit. Locutus autem eidem pontifici ex parte domini sui Mathemucorum regis, qui miserat eum ad partes illas, satis pompatice in lingua sua barbarica, sed per interpretem cuncta exposuit, que dicere uoluit. Cui pontifex benigne ac diligenter respondit, ipsumque plurimum honorauit, et circa pedes suos inter alios honoratos consedere fecit honorifice. uidentes autem hec uniuersi, qui aderant in conspectu eiusdem pontificis, ualde mirabantur, et dicebant ad inuicem illud propheticum uerbum: Et adorabunt eum omnes reges terre, omnes gentes seruient ei . Adueniente autem Dominica die  pontifex ad maiorem ecclesiam missarum solemnia celebraturus accessit, et undique uirorum ac mulierum immensa confluente multitudine, post sermonem ad populum, post ueridicam electionis sue narrationem, ac schismaticorum procacem perfidiam, in personas Octauiani heresiarche, ac Friderici imperatoris dicti, eorumque complicum, excommunicationis sententiam solemniter innouauit. Eo tempore in tota Aquitania, et circumpositis locis ualida fames in tantum excreuit, ut, pre nimia ciborum indigentia, infinita hominum multitudo morte ineuitabili deperiret: unde uniuersos Gallos uehemens timor inuasit, ne ipsorum terras consimilis cruciatus inuaderet.

Pontifex autem aduentum suum regi Francorum significare curans, duos ex fratribus suis, B. uidelicet Portuensem episcopum, et l. diaconum cardinalem Sancte Marie in Cosmedin ad eius presentiam delegauit, quatenus uoluntate ipsius precognita  certificaretur, ad quas regiones sui regni de ipsius consilio accederet moraturus. Quos idem rex pro beati Petri reuerentia reuerenter suscepit, honeste tractauit, et habito consilio ad domnum Alexandrum, quem in Patrem et pastorem anime sue iam receperat, eos cum leto responso, et multa iucunditate remisit. Eis itaque ad presentiam domini sui et collegium fratrum suorum redeuntibus, et expositis iis que in responsis ab ipso rege acceperant, gauisi sunt omnes gaudio magno. Exiuit ergo pontifex a Montepessulano in proximo mense Iunii, et per Alestam, atque Miniatum, et Anicium transitum faciens, Aluernie partes intrauit, et in uigilia Assumptionis beate Marie apud Clarummontem cum omni prosperitate domino ductore peruenit. Interea Fridericus uidens totum mundum post Alexandrum currere, orthodoxos reges  et principes orbis ei tanquam Romano pontifici honorem, et reuerentiam exhibere, tabescebat in se ipso, et propria eum accusante conscientia confundebatur et terrebatur. uerecundabatur autem ab incepto malo desistere, quia pre ceteris antecessoribus suis fortis et potentissimus erat et fere totam Italiam sibi iam subiugauerat. Ex alia uero parte dubitabat plurimum, ac timebat de amissione imperialis corone, si Alexander suis temporibus preualeret. Positus ergo in tante ambiguitatis lubrico apud se cogitauit, sicut homo huius seculi prudentissimus, sagax et callidus, qualiter posset Alexandrum et idolum suum iudicio uniuersalis Ecclesie pariter deiicere, atque personam tertiam in Romanum pontificem ordinare. Et quoniam uniuscuiusque proprium esse solet, ut qualis ipse fuerit, tales sibi coniungere uelit, asciuit comitem Henricum Trecensem de quo maxime confidebat, et reuelans ei cogitatus suos, traxit ipsum ad uoluntatem  suam, et coadiutorem atque cooperatorem sue deliberationis fecit. Comes autem taliter ab imperatore instructus et informatus ad propria rediit; et accedens sicut tentator ad dominum suum regem Francorum, uirum siquidem pium, et columbine simplicitatis, fraudulenter suggessit ei ex parte ipsius imperatoris bonum simulatum de reformanda pace Romane Ecclesie in hec uerba: uult imperator contemplatione diuini amoris hoc bonum opus uobiscum hoc modo agere, ut uos duo maiores principes orbis conueniatis in unum apud Diuionem  in confinio regni uestri, et imperii sui, cum maioribus personis tam clericis, quam laicis imperii, et regni uestri, et ipse quidem adducet secum Octauianum cum sequacibus suis, et uos Alexandrum cum suis nichilominus uobiscum habeatis. Postquam uero uos duo cum utraque parte in presentia tantorum uirorum conueneritis, et electio utrorumque diligenter audita, et cognita fuerit, per congregatam  illic Ecclesiam Gallicanam, Italicam, et Teutonicam, decernatur de utroque quod iuste uidebitur decernendum, et statuatur in Romana Ecclesia quod melius et utilius uidebitur statuendum et ordinandum. Et quoniam bonus uisus est sermo iste de reformanda pace Ecclesie predicto regi, sicut uero  Isrelite, in quo dolus non est , quoniam de ipsa discordia mala plurima per omnes Ecclesias pullulabant, in bona simplicitate sua consensit persuasionibus comitis, promittens ei, ut ex parte sua imperatori securitatem prestaret super iis, que sibi suggesserat. Comes igitur ex impetratis letatus, illico rediit ad eumdem imperatorem in Lombardia existentem, et fecit ei iuramentum ex parte domini sui regis, sicut dictum est superius.

Exiuit ergo sermo iste malus per uniuersas Italie et Galliarum prouincias, dolentibus Catholicis et timentibus in facto ipso, nisi Dominus dissipasset  consilium istud premeditatum aduersus antiquam Ecclesie libertatem. Appropinquante autem statuta die, cum uniuersa multitudine principum suorum ac militum armatorum, Fridericus imperator accessit ad locum, et Octauianus cum schola complicum suorum secutus est eum. Rex quoque Francorum cum primatibus et episcopis atque baronibus suis ad eumdem locum nichilominus festinabat, et Alexandrum pontificem apud Siluanum  habuit obuium. In quo loco sese ad inuicem honorantes, ut simul ad colloquium ipsum proficiscerentur, per biduum tractauerunt. Sed quoniam omnino uidebatur indignum et sanctorum Patrum statutis contrarium, ut summus pontifex, et prima sedes aliquod deberet humanum subire iudicium, uisum est omnibus, ut de melioribus Ecclesie Romane personis cum eodem rege mitterentur illuc,  ea tantummodo causa, ut per eos electio domni Alexandri canonica monstraretur et iusta, et factum Octauiani posterius, et nullius fuisse momenti nichilominus probaretur. Missi sunt ergo a pontifice B. Portuensis episcopus, Hu.  titulo Sancte Crucis, I. titulo Sancte Anastasie, presbyteri; I. Sancte Marie in Cosmedin, et A. titulo Sancti Theodori, diaconi cardinales, cum eodem rege ad sepe dictum locum; et illis abeuntibus pontifex cum reliquis fratribus in partibus Aquitanie ad monasterium Dolense diuertit. Rex autem comitatus tantis et tam principalibus personis, postquam peruenit apud Diuionem, processit usque ad medium pontis Saonis, qui Teutonicos a Francigenis dirimebat, exspectans quid sibi de causa Ecclesie imperator uellet proponere. Tunc heresiarcha Octauianus uidens maiores Ecclesie Romane personas cum Ecclesia Gallicana contra opinionem suam uenisse, et aduersus se constantissime stare, ualde  perterritus est, et de suo facto cepit penitus desperare. Quocirca uertens se ad imperatorem dixit ei: Ille aduersarius meus dedignatus est huc uenire, et tu, causam meam, que in conspectu tuo iudicata est et in concilio Laudensi approbata, permittis iterum iudicari et retractari? Tunc imperator attendens uultum ipsius Octauiani ualde turbatum, uisus est moueri aduersus regem Francorum, loquens ei per internuntios in hec uerba: Ecce iam uideris me decepisse, et contra iuramentum conuentionis manifeste uenisse, cum illum papam tuum, sicut promisisti, ad hunc locum non adduxisti. Cui rex habito consilio in hunc modum respondit: Quamuis absentiam pontificis iuste et rationabiliter ualeam excusare, ne tamen honori commissi mihi regni et mee fame in aliquo derogetur, et ne fallacie notam, iuste uel iniuste, possim incurrere, ego absque mora ipsum pontificem cum fratribus suis ad hunc locum absque dolo et fraude uocabo et adesse  faciam. Misit itaque rex citissime, sicut promiserat, nuntios certos ad Alexandrum, ut cum fratribus suis ad eum sine mora ueniret, nisi uellet eum in captione imperatoris, prout inter eos statutum fuerat, detineri. Quo audito, pontifex et fratres eius, attendentes regem Francorum dolosis circumuentionibus fuisse deceptum, ualde in seipsis turbati sunt, et prospicientes grauissima undique sibi imminere pericula, timore magno timuerunt. Si enim illuc humanum subituri iudicium pergerent, Ecclesie libertatem per uiolentiam periclitari cernebant. Quod si non irent, per detentionem regis certa pesonarum captiuatio eis, et rerum imminere spoliatio uidebatur. Sane maxima ipsius imperatoris potentia terribilis erat, et nimium formidanda. Quippe ad hoc Danie et Bohemie reges cum ducibus et principibus suis, et cum magna multitudine armatorum militum, sicut credebatur, illuc secum adduxerat, ut de predicto pontifice, et de Francorum rege,  quod male iamdiu excogitauerat, in ipso colloquio posset iuxta suum desiderium consummare. Sed pius ac misericors Dominus, qui non derelinquit sperantes in se, et praua dissipat consilia principum, non est passus eumdem pontificem et pium regem Francorum, in angustia maxima positos, tentari supra id, quod possunt, sed ex insperato fecit eis cum tentatione prouentum .

Excitauit enim spiritum gloriosi regis Anglorum, ut auxilium et subuentionem domini sui Francorum regis cum maxima multitudine uirilium pugnatorum aduersus eumdem imperatorem animositate nimia festinaret. Immisit etiam tantum famis cruciatum in exercitu illius, ut pre nimia ciborum penuria unus panis modicus ab esurientibus emeretur pretio unius marce argenti. Unde, quia ipse imperator nec moram ibidem facere, nec malum, quod in corde gestabat, poterat exercere, occasionem  recedendi de loco ipso honestiorem, quam potuit, celeriter studuit inuenire. Igitur per Raynaldum cancellarium, et alios fautores suos egregio regi Francorum locutus est in hec uerba: Mandat uobis dominus noster Fridericus imperator Romanorum, et specialis aduocatus Romane Ecclesie, quod ad nullos Ecclesiarum prelatos de causa electionis Romani pontificis iudicium ferre pertinet, nisi ad eos tantum, qui sub imperio Romano existunt, ideoque bonum uidetur et iustum, ut cum episcopis et clero uestro  ad eum tanquam amicum et socium accedere, et illorum sententiam debeatis audire. Quibus uerbis auditis, rex modicum subridens respondit eis hoc modo: Miror prudentem uirum uaria mihi et fabulosa uerba misisse. An ignorat quod Dominus noster iehsu Christus, cum esset in terris, beato Petro, et per eum uniuersis successoribus eius oues suas pascendas commiserit? Nonne audiuit in Euangelio ab eodem Filio Dei eidem Principi apostolorum dictum:  »Si diligis me, Petre, pasce oues meas?«  Nunquid sunt hic Francorum reges, uel aliqui prelati Ecclesiarum excepti? An episcopi regni mei non sunt de ouibus, quas Filius Dei beato Petro commisit? Et iis dictis uertit habenas in eorum contemptu, et statim ad arma cum baronibus et reliqua militia consurgens debiliora regni sui loca muniuit, et tanquam uir prudens et fortis ad sedem suam cum gloria et honore, propitiante Domino, rediit. Fratres uero, qui a pontifice missi fuerant, ad ipsius presentiam cum gaudio remeantes, narrauerunt omnia, que ad honorem Dei et Ecclesie in colloquio ipso per industriam gloriosi et orthodoxi regis facta fuerant. Unde et collegium fratrum, et cuncti, qui aderant, gaudentes et exsultantes, gratias egerunt Domino Iesu Christo, qui cum eis misericordiam fecerat, et eos de manibus tam potentissimi hostis liberare dignatus est. Imperator autem remanens in sua erubescentia confusus,  coactus est multa famis inedia exercitum remittere ad propria, et ipse ad regnum Teutonicum non sine tristitia remeauit.

In diebus illis predictus rex Anglorum domnum Alexandrum papam apud Dolense monasterium corporali presentia uisitauit, et ad eius uestigia humiliter procidit. Sed post oscula pedum aureis oblatis muneribus, ad oscula eiusdem pontificis est receptus. Mox in preparato sibi faldistorio sedere declinans, circa pontificis pedes in terra cum baronibus suis uoluit humiliter consedere. Post triduum uero letificatus plurimum de iucunda uisione ipsius pontificis, et largitis magnis muneribus sibi et fratribus suis, cum letitia recessit ab eo. Pontifex autem, facta dedicatione maioris altaris predicti monasterii, uersus Turonem iter arripuit, et ad ipsam ciuitatem circa festum beati Michelis cum omni prosperitate, Domino auxiliante, peruenit; ibique cum fratribus suis moram diutius fecit, et  Natiuitatem Domini solemniter celebrauit. Adueniente autem Septuagesima, colloquium habiturus ad Parisiensem ciuitatem accessit. Sed antequam ciuitatem ipsam intraret, rex tanquam pius et mitis, cum baronibus et militibus suis per duas leucas ei occurrit. Quo uiso, statim descendit, et ad streugam ipsius festinanter concurrens, humiliter deosculatus est pedes ipsius, et statim ad oris oscula cum deuotione fuit receptus. Deinde simul alacriter procedentes intrauerunt predictam ciuitatem, occurrente ipsi pontifici clero cum maxima et decora processione, deduxerunt eum in gaudio et iubilatione ad maiorem ecclesiam. Mansit autem in ipsa ciuitate per totam Quadragesimam, et Paschale festum inibi celebrauit. Et quoniam tempus concilium celebrandi imminebat, quod in octauis Pentecostes Turonis conuocauerat, exiuit de Parisiis, et transiens per Carnotum ad Turonis ciuitatem celebriter   remeauit. Anno igitur Dominice Incarnationis 1164, Indictione X, anno Iu sui pontificatus, XIu Kalendas Iunii, sepedictus Alexander papa in ecclesia Sancti Mauritii Turonis concilium celebrauit, in quo interfuerunt secum cardinales numero decem et septem, episcopi centum uiginti quatuor, abbates quadringenti decem et quatuor, et aliorum tam clericorum, quam laicorum maxima multitudo; in quo nimirum apostolica constituta roborata sunt, et hec noua capitula promulgata.



Capitula promulgata in concilio Turonensi.

»Maioribus Ecclesie beneficiis in sua integritate manentibus, indecorum nimis uidetur, ut minores clericorum prebende recipiant sectiones. Idcirco sicut in magnis, ita quoque in minimis membris suis, ut firmam habeat Ecclesia unitatem, diuisionem prebendarum, aut dignitatum permutationem fieri prohibemus. Plures clericorum, et  eorum quoque, qui presens seculum professione uocis et habitu reliquerunt  , dum communes usuras, quasi manifestius damnatas exhorrent, commodata pecunia indigentibus, possessiones eorum in pignus accipiunt ultra sortem. Idcirco generalis concilii decernit auctoritas, ut nullus amodo constitutus in clero, uel hoc, uel aliud usure genus exercere presumat. Et si quis hactenus alicuius possessionem data pecunia sub hac spe in pignus accepit, si sortem suam, deductis expensis, de fructibus iam recepit, absolute possessionem restituat debitori. Si autem aliquod munus habet, eo recepto, possessio libere ad Dominum reuertatur. Quod si post huiusmodi constituta in clero quisquam exstiterit, qui detestandis usurarum lucris insistat, ecclesiastici officii periculum patiatur, nisi forte beneficium Ecclesie fuerit, quod redimendum ei hoc modo de manu laica uideatur. Quamuis graue nimis, et diuini dignum animaduersione  iudicii habeatur quod laici quidem, quod sacerdotum est, in ecclesiasticis rebus usurpant, maiorem inde formidinem incutit ac dolorem, quod fomitem sui erroris in ipso Deo dicuntur aliquoties inuenire, dum quidam fratrum et cepiscoporum nostrorum, aliorumque prelatorum Ecclesie decimas eis, et Ecclesiarum  dispensationes indulgent, et in deuia eos mortis impellunt, qui predicatione ipsorum ad uite uiam fuerant reuocandi. De quibus dicit Dominus per prophetam: Peccata populi mei comedunt, et ad iniquitates prouocant animas eorum . Unde statuimus, ut si quis alicui laico in seculo remanenti ecclesiam, decimamue concesserit, a statu suo, tanquam arbor, que inutiliter terram occupat, succidatur, et donec emendet, ruine sue subiaceat, dolore  prostratus.

»In partibus Tolose damnanda heresis dudum emersit, que more cancri paulatim ad uicina loca  diffundens, per uasconiam, et alias prouincias quamplurimos iam infecit, que dum in modum serpentis infra suas reuolutiones absconditur, quanto serpit occultius, tanto grauius Dominicam in simplicibus demolitur. Unde contra eam episcopos, et omnes Domini sacerdotes in illis partibus commorantes uigilare precipimus, et sub interminatione anathematis prohibere  , ne, ubi cogniti fuerint illius heresis sectatores, receptaculum quisquam eis in terra sua prebere, aut presidium impertiri presumat. Sed nec in uenditione, aut in emptione aliqua cum eis communio habeatur, ut solatio saltem humanitatis amisso ab errore uie sue resipiscere compellantur. Quisquis autem contra hec uenire tentauerit, tanquam princeps  iniquitatis eorum anathemate feriatur. Illi uero si deprehensi fuerint, per Catholicos principes custodie mancipati, omnium bonorum amissione multentur. Et quoniam de diuersis partibus in unum latibulum crebro conueniunt, et preter consensum erroris nullam cohabitandi causam habentes, in uno domicilio commorantur, talia conuenticula et inuestigentur attentius et si inuenta fuerint, canonica seueritate uetentur.

»Quoniam enormis quedam consuetudo in quibusdam locis contra sanctorum Patrum constitutiones inualuit, ut sub annuo pretio sacerdotes ad Ecclesiarum regimen statuantur, ne id fiat modis omnibus prohibemus, quia, dum sacerdotium sub huiusmodi mercede uenale disponitur, ad eterne retributionis premium consideratio non habetur.

»Non satis utiliter in populo auaritia redarguitur, si ab iis, qui in clero constituti uidentur, et precipue qui contempto seculo religiosorum nomen  profitentur et regulam, modis omnibus non cauetur. Prohibemus igitur, ne ab iis, qui ad religionem transire uoluerint, aliqua pecunia requiratur, neue prioratus, aut capellanie quelibet monachorum, aut clericorum annua distractione uendantur, neque ab eo cui regimen ipsarum committitur, pro earum commissione ullum pretium exigatur. Hoc autem Simoniacum esse sanctorum Patrum auctoritas manifeste declarat; unde quisquis hoc decreto  presumpserit attentare, tam qui dederit quam qui acceperit, partem se cum Simone non dubitet habiturum. Pro sepultura quoque, chrismatis et olei sacri perceptione, nulla cuiusdam pretii exactio intercedat, neque sub obtentu alicuius consuetudinis reatum suum aliquis tueatur, quia diuturnitas non minuit peccatum, sed auget.

Quia in quibusdam episcopatibus decani quidam, uel archipresbyteri ad agendas uices episcoporum,  seu archidiaconorum, et terminandas causas ecclesiasticas sub annuo pretio constituuntur, quod ad sacerdotum grauamen, et subuersiones iudiciorum non est dubium redundare, id ulterius fieri districtius prohibemus. Quod si fecerit, remoueatur a clero. Episcopus quoque, qui hoc in sua diecesi sustinuerit, et ecclesiastica iudicia sua patitur dissimulatione peruerti, canonica districtione plectatur.

»Non magnopere antiqui hostis inuidia infirma membra Ecclesie precipitare laborat, sed manum mittit ad desiderabilia eius, et electos quoque  nititur supplantare, dicente Scriptura: Esce eius electe . Multorum siquidem casum operari se reputat, ubi pretiosius aliquod membrum Ecclesie sua fuerit calliditate detractum. Inde nimirum est, quod se in angelum lucis more solito transfigurans sub obtentu languentium fratrum medendi corporibus, et ecclesiastica negotia fidelius  pertractandi, regulares quosdam ad legendas leges, etiam confectiones physicas ponderandas, de claustris suis educit, unde ne sub occasione scientie spirituales uiri mundanis rursum actionibus inuoluantur, et interioribus ex eo ipso deficiant, ex quo se aliis putant in exterioribus prouidere: De presentis assensu statuimus, ut nullus omnino post uotum religionis, post factam in aliquo religioso loco professionem, ad physicam, legesue mundanas legendas permittatur exire. Si uero exierit, et ad claustrum suum infra duorum mensium non redierit, sicut excommunicatus ab omnibus euitetur, et in nulla causa, si patrocinium prestare tentauerit, audiatur. Reuersus autem, in choro, capitulo, mensa et ceteris ultimus fratrum semper existat,  et nisi ex misericordia forsan apostolice sedis totius spem promotionis amittat. Ad hec ordinationes factas ab Octauiano, et aliis schismaticis et hereticis euacuamus, et irritas esse censemus.«

Celebrato itaque concilio, domnus Alexander papa responsum a predictis regibus tale recepit, ut si moram in aliquo loco regnorum suorum assiduam facere uellet, eligeret uillam, seu ciuitatem, que sibi magis placere deberet. Unde factum est, quod ad ciuitatem Senonensem moraturus accessit, quoniam ipsa metropolis ualde famosa erat, ac fertilis, et aduenientibus  opportuna. In quo loco a Kalendis Octobris usque ad Pascha secundi anni moram diutinam faciens, uniuersalis Ecclesie negotiis pro sui officii debito curam et diligentiam iugiter habuit.

Eodem tempore infelicis memorie Octauianus heresiarcha infirmatus est apud Lucam, ubi circa festum  Paschale impenitens et excommunicatus de hoc mundo migrauit ad inferos, licet a quibusdam dictum fuerit quod sacerdotem Catholicum uocauerit, qui prohibitus a schismaticis ad eum intrare non potuerit. Cuius detestandum obitum supradictus Imarus  Tusculanus, unus ex principalibus  consociis ipsius iamdiu preuenerat, et apud Cluniacum pessimam mortem incurrerat. Tunc de quatuor falsis fratribus, qui ab Ecclesie unitate in animarum suarum perniciem recesserant, non remanserunt, nisi duo tantummodo fumigantia membra, Ioannes uidelicet de Sancto Martino, et Guido Cremensis, qui se in luctu et merore nimio affligebant. Et quidem non modicum trepidantes ubi non erat timor, dicebant ad inuicem: Si elegerimus ad Alexandrum conuerti, forte non recipiet nos absque intolerabili opprobrio et confusione perpetua. Quod si reciperet nos, postmodum faceret de nobis illud idem quod fecit Innocentius  papa de cardinalibus illis qui contra eum cum Petro Leonis steterunt. Quocirca desperantes ab Ecclesia recipi, uocauerunt ceteros schismaticos clericos et laicos, tam de Italia quam de Alamannia, qui ad sepeliendum Octauianum ibidem conuenerant. Omnes igitur in unum pariter congregati, sicut obstinati et perfidi, predictum Guidonem Cremensem super se leuauerunt secundum idolum, et ad eius uestigia se incuruantes, adorauerunt eum. Et statim ad imperatorem tunc in Alamannia existentem festinanter miserunt, ut abominandum eorum factum auctoritate imperiali confirmaret, et ne ab Alexandro confunderentur, auxilii sui potentia tam per imperiales litteras, quam per honoratos nuntios festinanter iuuaret. Imperator uero ubi de morte Octauiani certitudinem habuit, non mediocriter mestus et tristis effectus est, sed ne in malo proposito suo superari uideretur et uinci, tante iniquitati, Dei timore postposito, absque dilatione  immediate consensit, et exstinctum schisma, quantum potuit, resuscitare omnimode studuit. Ad maiorem uero sue damnationis cumulum, ut Catholicos fortiter deterreret, et complices suos in malitia ipsa adderet fortiores, addens peccatum peccato, iurauit ore proprio super sancta Euangelia quod predictum Guidonem eiusque successores Catholicos, et Alexandrum atque successores ipsius schismaticos semper teneret. Id ipsum quoque uiros ecclesiasticos, quoscunque cercere potuit, nichilominus iurare cegit. In quo exsecrabili facto quid aliud conatus est, nisi Ecclesiam Dei diuidere? Sicut enim in Symbolo continetur, omnis Catholicus Christianus non in duas, sed in unam sanctam apostolicam Ecclesiam credit, et singulis diebus Dominicis decantat, et confitetur: unde alibi scriptum est: Una est columba mea, perfecta mea, una matris  sue, electa genitricis sue . Hanc Ecclesie unitatem beatus Paulus apostolus docet, et sacramentum unitatis ostendit, dicens: Unum corpus, et unus spiritus; una spes uocationis nostre, unus Dominus, una fides, unum baptisma, unus Deus .

Hanc igitur Ecclesie unitatem non tenens Fridericus imperator, tenere se fidem credit. Qui cathedram Petri deserit, super qua fundata est Ecclesia, quomodo se in Ecclesia esse confidit? Sicut enim non potuit euadere quisquis extra arcam, in qua Ne fuit, sic et qui ab Ecclesia fuerit foris, euadere nullatenus poterit. Preterea illud ad memoriam duximus reuocandum, quod priusquam ad colloquium regis Francorum imperator ipse accederet, post destructionem Terdone, et Mediolani, et Cremone, totam Lombardiam in tantam seruitutem redegerat, ut non solum alia eorum bona uiolenter auferret, sed etiam, quod inter paganos absque capitali pena  non presumitur, ministeriales ipsius, uxores, et filias eorum diriperent, et impune abuti non formidarent. Pro iis ergo, et aliis importabilibus malis ueneti cum uerenensibus, Paduanis, uicentinis, et cum tota sibi adiacente Marchia occulte se conuenerunt, et super tantis oppressionibus diutius conferentes, tandem pariter iurauerunt, quod saluo imperii antiquo iure nichil amplius de cetero facerent predicto imperatori, nisi quod ab antiquis antecessoribus suis eius decessoribus, Carolo uidelicet atque aliis orthodoxis imperatoribus constat exhibitum. Quibus unanimiter associatis, et iurisiurandi religione astrictis ceperunt loca sua paulatim munire, Teutonicorum insolentias cercere, et quos inueniebant sibi rebelles audacius propulsare. Quod postquam in auribus eiusdem imperatoris insonuit, in iram nimis exarsit, et statim collecto exercitu, cum Papiensibus, Cremonensibus ceterisque Lombardis, de quibus uidebatur confidere,  aduersus eosdem ueronenses pugnaturus processit. Econtra ueronensis societas cum maxima multitudine armatorum extra ciuitatem, de sua iustitia plene confidens, intrepida exiuit, et tentoria sua non longe a papilionibus aduerse partis audacter collocauit. Cum autem utrinque ad prelium committendum parati existerent, imperator animos Lombardorum, qui secum uenerant, propitios aduerse parti precognoscens, non mediocriter timuit, et non sine uerecundia et multa confusione de campo exiuit, nec certamen cum eis iniuit, sed terga uertens aufugit. Ab eo igitur tempore Italie ciuitates omnino suspectas habuit, a quibus potius timeri uoluit quam amari. Unde factum est quod de consilio marchionum et comitum atque capitaneorum qui erant ciuitatibus odiosi, arces inexpugnabiles et alias munitiones fortissimas in manibus suis recepit, et per Teutonicos fideliores sibi detineri, et diligentius custodiri fecit. Constituit etiam  Teutonicos principes, ac dominatores super Lombardos, ac custodes, ut de cetero eius uoluntati resistendi locum habere nullatenus possent. Iis itaque pro sua uoluntate dispositis et ordinatis, ad colloquium regis Francorum, sicut supra diximus, secure transmisit et exinde ad partes Alamannie remeauit. Rebus itaque hoc modo se habentibus, cum ciuitates Lombardie, que inferius adnotantur, intentionem et propositum eius imperatoris contra se omnino amarum, et pessimum certis indiciis cognouissent, nullum aliud euadendi certum consilium inuenerunt, nisi ut omnes pro tuenda libertate sua, cum ciuitate ueronensi contra omnes firmiter starent, et seipsos alterutrum pariter adiuuantes, necessaria sibi solatia et auxilia exhiberent. Aggregate sunt ergo ueronensi he ciuitates, in primis Cremona uidelicet ac populus Mediolanensis extra  menia sue dirute ciuitatis ab ipso imperatore positus, Placentia quoque, Brixia et Pergamum. Creuit igitur repente societas ipsa in immensum, et facta est firma et fortis. Alie uero ciuitates Italie uidentes hec, letabantur in cordibus suis, et licet imperatori pre nimio timore ad oculum obedirent, corde et animo cum predictis  ciuitatibus erant.

Dum autem hec agerentur, defunctus est Rome Iulius Prenestinus episcopus, Alexandri pape uicarius, et in loco eius Io. presbyter cardinalis Sanctorum Ioannis et Pauli est subrogatus, ad cuius utique commonitionem populus Romanus ex maxima parte Alexandro pape consuetam fidelitatem pecunia non modica mediante iurauit, et senatum iuxta uoluntatem et arbitrium eius innouando constituit. Ecclesiam quoque beati Petri, et comitatum Sabinensem, que tunc a schismaticis per uiolentiam imperatoris  detinebantur occupata, in  manibus eiusdem uicarii nichilominus reddidit. Unde factum est quod tota fere Urbs ad honorem et seruitium pape Alexandri pacifice detinebatur ab eodem uicario. Habito itaque consilio cum Ecclesie fidelibus, tam clericis quam laicis, de reuocando pontifice ad sedem beati Petri et Lateranense palatium, nuntios ad eum et litteras in partibus Galliarum apud Senonas existentem transmisit, orans, et petens ab eo ex parte totius cleri, et populi Romani, atque fidelium suorum, quatenus ad primam sedem suam et populum spiritualem  sibi commissum, dignaretur reuerti. Ecclesie namque principatus, et regimen in ipsa Urbe non ab alio, sed ab ipso Domino, est procul dubio constitutum, ut que gentilitatis opere  cunctis gloriosior fuerat, eadem quoque diuino consilio in Christiane fidei reuelatione magisterii dignitatem pre omnibus obtineret. Sed multi quidem huic diuine dispositioni resistere, et aduersus eam conati sunt calcaneum  eleuare; nullus tamen, Domino protegente, potuit preualere: Unde oportet, carissime Pater et domine, ut in hac parte non tantum nobis, sed omnibus Ecclesiis et populis Italie salubriter consulatis, qui de reuersione uestra in eadem Urbe, et sessione in beati Petri cathedra pacem sibi sperant auctore Domino prouenire, et orbi uniuerso tranquillitatem.

His itaque auditis et intellectis, pontifex de sua reuersione ad Urbem cum episcopis, et cardinalibus spatiose loquens, licet multa imminere sibi grauia et difficilia preuideret, post consilium tamen regis Francorum, et alterius regis Anglorum, necnon et episcoporum Gallie, predicto uicario certum de suo reditu dedit responsum, statimque se ad iter ipsum festinanter accinxit. Celebrato itaque Pascha exiuit a Senonis, et transiens per Parisius, et Bituricas, et Anicium, post festum apostolorum ad Montem Pessulanum incolumis per Dei gratiam remeauit.  Paratis ergo nauibus et aliis, que ad nauigandum necessaria uidebantur, infra octauas Assumptionis beate uirginis Marie cum fratribus suis mare intrauit, et immensam pelagi uastitatem non sine multo discrimine transcendens, ad ciuitatem Messanam prosperis uelis applicuit. Quod postquam in auribus recolende memorie Guillelmi Christianissimi regis Sicilie apud Panormum insonuit, eumdem pontificem, tanquam Patrem, et dominum suum, a quo patrimonium Sicilie et totam aliam terram suam tenere dignoscitur, digno ipsum cum honore tractari, et magna sibi munera presentari studuit. Ad uehendam quoque ipsius uenerandam personam, galeam unam rubeam, et ad opus episcoporum et cardinalium quatuor iussit studiosissime preparari. Rheginum quoque  archiepiscopum et alios magnates cum ipso pontifice destinauit, qui eum gloriose conducerent, splendide procurarent et usque ad urbem Romanam gloriose deferrent. Mouit ergo a Messana beatus Alexander papa in mense Nouembris, et transiens per Salernum atque Gaietam, fauces Tiberis in festo Sancte Cecilie, suffragantibus beatorum apostolorum Petri et Pauli meritis, ingressus est, et Ostiam, ubi ea nocte ductore Domino cum fratribus suis quieuit, sanus et incolumis peruenit. Mane autem facto, senatores cum nobilibus et magna cleri et populi multitudo, ex Urbe sibi honorifice occurrerunt, exhibentes sibi, tanquam animarum suarum pastori, obedientiam debitam et consuetam reuerentiam; et exinde cum ramis oliuarum usque ad Portam Lateranensem cum omni gaudio et letitia conduxerunt. Ibique totus Urbis clerus de more solemniter indutus, eiusdem pontificis iamdiu desideratum prestolabatur aduentum. Ibi conuenerant Iudei  ex more legem suam deferentes in brachiis; ibi concurrerant signiferi cum bandis, stratores, scriniarii, iudices cum aduocatis, et non modica eiusdem populi multitudine. Quid plura? Inchoata processione decora et concrepantibus undique altisonis uocibus, cum tanta gloria et exsultatione deductus est ad patriarchium Sancti Saluatoris et Lateranense palatium, cum quanta nullus Romanorum pontificum a longis retro temporibus recolitur fuisse receptus. Acta sunt hec anno Dominice Incarnationis 1165, indictione XIII, IX Kalendas Decembris, pontificatus uero ipsius pape anno uI.

Dum autem in urbe Roma hec agerentur, et domnus Alexander papa in Beati Petri cathedra, tanquam Christi uicarius, resideret, Guido Cremensis et eius complices ualde turbati sunt atque confusi, quoniam timor et tremor apprehendit eos. Catholici uero, licet a Friderico imperatore multas tribulationes tolerauerint pro iustitia, letabantur  tamen de prosperis Ecclesie successibus et nimia confusione schismaticorum. Lombardorum quoque societas contra Ecclesie aduersarios et libertatis sue impugnatores, intrepida persistebat, disponens uniuersa, que ad tuitionem sui utiliora esse prospiciebat, et ut imperatoris calliditates et machinamenta, que in confusionem Lombardorum parauerat, destruere posset, operam et studium pro uiribus impendebat. Unde factum est quod ueronenses et Paduani, tanquam uiri bellicosi et libertatis proprie amatores, ut imperatoris aduentum per partes suas penitus disturbarent, et in posterum sibi, et toti patrie salubriter prouiderent, munitissimum Castrum Riuuli et Appendici  arcem in manu forti aggressi sunt, et uiriliter expugnantes funditus destruxerunt.

Eodem tempore idem imperator exercitum congregauit, et tertia uice per ualcamonicam ex insperato Lombardiam ingressus, castrametatus est in  territorio Brixiensi. Et, licet Lombardorum ciuitates ualde haberet exosas et nulla ratione in ipsis confideret, quia tamen contra eum omnes simul conuenerant, non erat ei tutum offensionem quamlibet eis, uel molestiam irrogare. Ideoque feritatem, quam gerebat in corde, dissimulans, blandum se omnibus, et hilarem demonstrabat, et ad eius presentiam, sicut ad tanti principis aspectum nobilium et ciuium turme, prout solet fieri, iugiter accedebant, et honorem sibi debitum et consuetam reuerentiam exhibebant. Processit itaque uersus Ferrariam, et cum omni pace uenit iuxta Bononiam, ubi aliquandiu pro sui exercitus lassitudine morari disposuit. Interim uero aliquos de magnatibus suis premisit in Tusciam, ut auxilium et uires prestarent Guidoni Cremensi, quem denuo in idolum contra  Deum erexerat, et pape Alexandro atque Romanis grauamina et lesiones, quas possent, inferre studerent. Ipse uero cum exercitu suo ad Anconam descendit. Et quia imperator Grecorum, data immensa pecunia, ciuibus eiusdem loci ciuitatem ipsam detinebat per uiolentiam occupatam, ut iniuriam sibi et imperio suo illatam posset ulcisci, eam obsedit et expugnare omnimodis nitebatur. Porro eiusdem imperatoris harbaries, quam in Tusciam destinauerat, propter dissensiones et guerras, que inter Pisanos et Lucenses emerserant, ita uniuersos perterruit, et imperiali dominio subiugauit, quod in urbe Romana fere nullus reperiebatur, qui resistere imperialibus iussis auderet. Tunc circumposite Urbi ciuitates et capitanci a Tentonicis inuase sunt, et a consueta Beati Petri fidelitate atque dominio separate. Sic itaque totam terram ipsam multis depredationibus et incendiis, atque aliis oppressionibus predicti nefarii deuastarunt.  Ipsam quoque ciuitatem matrem Romam cum uiribus armorum subiicere imperatori non possent, pecuniarum largitione, ut adimpleretur antiquorum Scriptura, non absque re tentauerunt corrumpere. Et quia Roma, si inueniret emptorem se uenalem preberet, non defuerunt multi ex eodem populo qui, suscepta pecunia, Guidoni heresiarche et imperatori contra omnes homines fidelitatem iurare presumerent. His itaque grauibus malis undique increbrescentibus, benignus pontifex eumdem populum affectu paterno frequenter commonuit, ut cum ipso et Ecclesia unum saperent, et uicinas ciuitates, atque capitaneos pacifice reuocarent, et sibi astringerent, atque pro defendenda Ecclesia, et ciuitate contra fortissimum aduersarium unanimiter starent. Obtulit etiam eidem populo Ecclesie pecuniam expendendam in ipso facto secundum Ecclesie facultatem. Sed, peccatis exigentibus, nichil cum eo potuit efficere, qui se utrique parti simulabat  placere et cum nulla fideliter ambulabat. Quia ergo neque pastoris uocem intelligere, neque superuenturas calamitates uoluit precauere, diuinam ultionem iuste incurrit, cum personarum simul et rerum proprietatem perdere meruit. In diebus illis, cum adhuc Fridericus imperator obsideret Anconam, societas Lombardorum in libertatis sue soliditate fortius roborata dignum duxit, ut Mediolanenses in ciuitatem suam, Domino auxiliante, reduceret, et diruta menia, suffragantibus beati Ambrosii meritis, studiosius repararet. Ad maiorem quoque sue operationis stabilitatem Laudam, quam ipse imperator in oppressionem aliarum ciuitatum nouiter transtulerat in loco munitissimo, eisdem Mediolanensibus amicabili federe sociauit et arctioris uinculo amoris astrinxit. Preterea, episcopos et alios Ecclesiarum prelatos, schismaticis et intrusis cum opprobrio expulsis, per omnes ciuitates et episcopatus suos, Domino cooperante, constituit. Unde,  licet imperator usque ad precordia tristaretur, potius elegit hec ad tempus dissimulanter tolerare, quam causam suam uacillantem in presenti deteriorem facere.

Eodem tempore fidelis et deuotus Ecclesie Romane filius Guillelmus, illustris et gloriosus rex Sicilie, cuius animam Domino commendamus, apud Panormum in pace defunctus est. Cui itaque sicut in regno, ita in eadem fidelitate et deuotione Guillelmus maior eius filius, Domino auctore, successit. Per idem quoque tempus Emmanuel magnus et excelsus Constantinopolis imperator, sciens molestias et grauamina que predictus Fridericus uenerando pape Alexandro contra Deum et omnem iustitiam conabatur inferre, misit ad urbem Romam Iordanum, imperii sui sebaston, filium Roberti quondam Capuani principis, ad subuentionem et seruitium eiusdem pontificis. ueniens autem idem sebasto humiliter se inclinauit eidem pontifici, et oblatis ad pedes eius magnis et pretiosis muneribus,  omnia, que acceperat in mandatis, diligenter sibi exposuit. Sed inter cetera unum principale continebatur, quod Deo et hominibus apparebat ualde acceptum. Asseruit enim quod idem imperator Ecclesiam suam unire uolebat, sicut melius antiquitus fuit, cum matre omnium Ecclesiarum sacrosancta Romana Ecclesia, ut sub una diuine legis obseruantia et uno Ecclesie capite uterque clerus ac populus, Latinus uidelicet atque Grecus, perpetua firmitate persisteret. Nihilominus quoque petebat ut, quia occasio iusta et tempus opportunum atque acceptabile se obtulerat, Romani corona imperii a sede apostolica sibi redderetur, quoniam non ad Friderici Alamanni, sed ad suum ius asseruit pertinere. Ad quod opus perficiendum tantas auri argentique opes, et fortium uirorum potentiam se largiturum firmiter spondebat, quod non solum Romam, sed et totam Italiam ad Ecclesie seruitium, et restituendam sibi Ecclesie coronam habere absque  dubio poterit. Quod uerbum licet nimis difficile uideretur, et de multa deliberatione opus haberet, utile tamen uisum est, ut pontifex, habito cum fratribus suis, ac fidelioribus uiris ipsius Urbis consilio, episcopum Ostiensem et cardinalem Sanctorum Ioannis et Pauli pro causa ipsa tractanda de latere suo cum predicto sebasto ad eiusdem imperatoris presentiam destinaret.

In septimo anno pontificatus ipsius, populus Romanus inter alios uicinos Albanenses et Tusculanos habere cepit exosos, tum quia pro instante malitia temporis Teutonicis adherebant, tum quia se ab ipsis Romanis iuxta exactionis eorum nimietatem non redimebant. Unde cum inter eos emulationes augerentur et crescerent, populus ipse in mense Maio, cum messes albescunt, contra prohibitionem sui pastoris aduersus Raynonem dominum de Tusculano in omni fortitudine sua exiuit communiter armatus. Et procedens in terram eius, non solum  uineas et segetes cum arboribus hostiliter deuastauit, sed etiam muros Tusculane ciuitatis nichilominus destruere laborabat. Sed quoniam idem Rayno tante fortitudini per seipsum resistere non ualebat, nec terram suam tueri, necesse habuit ut ad auxilium imperatoris confugium faceret. Misit itaque imperator celeriter ad subuentionem et presidium eiusdem Raynonis fortium bellatorum immensam multitudinem, ut et Tusculanum populum defenderet, et Romanorum insolentiam cerceret. Postquam uero illa Teutonicorum seua barbaries, que in armis semper consueuerat militare, ad Tusculanum peruenit, uidens populum Romanum esse multum, sed ad bellum perperam ordinatum, animum et audaciam sumpsit, ut cum eo absque mora in campo haberet conflictum. Appropinquantibus ergo partibus, post horam nonam repente clamor utrinque uehemens ad sidera tollitur, et strictis mucronibus hostes in hostes nimis atrociter irruunt. Sed in primo congressu populus  Romanus irrecuperabiliter corruit et per campestria atque conuallium deuia ita impie contritus atque delapsus est, quod de tanto agmine tertia pars uix euasit. Ea igitur nocte factus est in tota Urbe subitaneus dolor et ululatus magnus, inaudita calamitas, insatiabilis luctus et irreparabilis iactura uirorum et rerum. Quippe ab eo tempore, quo Annibal Romanos apud Cannas deuicit, tantam Romanorum stragem nullus recolit exstitisse. Sed, quamuis in tam graui mestitia et communi dolore pontifex ipse a fletu et lacrymis se nullatenus potuerit cohibere, uidens tamen ciuitatem uirorum simul et armorum presidio desolatam, utilius consilium celeriter habuit, de uigilanti custodia Urbis et debilium reparatione murorum, atque de auxilio ab intrinsecis conferendo.

Hostes uero pro adepta palma uictorie nimium exsultantes, non fuerunt contenti uictoria ipsa, sed adiunctis sibi Tiburtinis, Albanensibus, Campaninis et ceteris circumpositis, illico festinarunt ad  Urbem, et destruentes uniuersas munitiones. et omnes segetes usque ad fluuium Tiberis, circumdederunt usque ad portas eamdem Urbem. Imperator uero, ubi tantam Romanorum occisionem cognouit, reliquit Anconam, et ueniens ad exercitum suum non sine magno exercitu castrametatus est in Montemalo, XIu Kalendas Augusti. Altera autem die, uidens congregatam sui exercitus innumeratam multitudinem, descendit in fortitudine graui usque ad portas castelli Sancti Angeli, ibique atrocissimum dedit assultum et frequentes impetus. Sed quia summi pontificis familia, que alio nomine uocatur Masnada, in faciem sibi per orationem beati Petri fortiter atque uiriliter restitit, nichil ea die, nisi detrimentum suorum et confusionis ignominiam reportauit. Unde in maiori furore commotus ecclesiam Principis apostolorum, que a fidelibus Ecclesie in custodia tenebatur, cum balistis et sagittariis uiolenter aggressus est. Sed cum eam expugnare  non posset, postposita reuerentia Dei et eiusdem regni celorum clauigeri, tanquam sacrilegus et profanus ignem fecit apponi. Custodes uero ecclesie formidantes, ne tota ecclesie fabrica incendio solueretur, post combustam Sancte Marie in Turri ecclesiam, cum eneis portis et uicinis porticalibus, Beati Petri basilicam in manu et potestate seuientis principis tradiderunt. Hec igitur, et alia imminentia mala cum beatus pontifex consideratione sollicita preuideret, post illud excidium populi, quod exigentibus peccatis acciderat, dimisso Lateranensi palatio cum fratribus suis, et eorum familiis ad tutas domos Frangepanum descendit, et apud Sanctam Mariam nouam, et Chartulariam, atque Colosseum se cum eis in tuto recepit. Ibique pro incumbente malitia imperatoris quotidianus episcoporum et cardinalium fiebat conuentus, tractabantur cause et responsa dabantur.

In diebus illis predictus rex Sicilie audiens quomodo  seuus ille Ecclesie persecutor Romam teneret obsessam, timens ne in persona domini sui pape Alexandri aliquid grauioris periculi posset accidere, misit ad eum duas ueloces galeas cum pecunia multa, precipiens earum comitibus, ut ad pontificem niterentur accedere, et assignata ei pecunia, personam ipsius ac fratrum suorum in galeis ipsis reciperent, et de potestate ipsius Friderici, et exspectatione  omnium schismaticorum eriperent. Contigit ex insperato, ut galee per Tiberis alueum ascenderent et ad Sancti Pauli ecclesiam applicarent. Missa itaque insinuatione ad aures summi pontificis, ductore uiro egregio Odone Franiapane, comites galearum cum pecunia, quam ferebant, ad uestigia eiusdem presulis accesserunt. Tunc uenerabilis pontifex super iis gratias omnipotenti Deo referens, et pecuniam ipsam de benignitate suscepit, et nuntios tam deuotissimi principis secum per octo dies affectu paterno detinuit.  Habito autem in causa Ecclesie ac ciuitatis consilio, galeas ipsas ad eumdem regem beati Petri deuotissimum, et specialem filium cum gratiarum actione premisit, premittens cum eis duos ex fratribus, M. uidelicet Sancti Georgii, et P. Sancte Marie in Aquiro diaconibus cardinalibus ad partes Sancti Germani. Ipse uero de suscepta pecunia partem dedit fidelibus Ecclesie Frangepanibus et filiis Petri Leonis, ut strictius obligati ad inuicem sese fortius adiuuarent, et ad defendendam ciuitatem populum manutenerent, et robustius animarent. Pro custodia uero Urbis partem eiusdem pecunie ad singulas portas paterna benignitate transmisit. Cum autem ciues Romani aduersus Fridericum fortius solito starent, et ei quotidie grauiora damna ferrent, uidens quod aduersus eos uirtute armorum preualere non posset, tanquam uulpes  callida conuertit se ad consueta perspicacioris astutie argumenta. Misit itaque ad episcopos et cardinales per Conradum Maguntinum archiepiscopum, qui ad eum ex permissione Alexandri pape iuerat, pacis uerba in hunc modum: Si uos apud Alexandrum effeceritis, quod salua eius omni ordinatione cesset a papatu, ego cessare faciam Guidonem Cremensem, et tunc insimul conueniant omnes ecclesiastice persone, et tertiam personam in summum pontificem libere eligant; ego autem reddam Ecclesie firmam pacem et ulterius de causa electionis Romani pontificis nullatenus me intromittam. Populo quoque Romano propter hoc promittebat omnes captiuos suos se reddere, et quidquid residui ex eorum spoliis appareret. Quod uerbum ita populo fauorabile fuit, ut omnes id faciendum esse unanimiter collaudarent. Dicebant enim quod pro redimendis ouibus suis domnus papa maiora deberet facere, quam papatum relinquere. Episcopi uero et  cardinales deliberato consilio una uoce ipsi Friderico firmissime responderunt, dicentes: Non est nostrum iudicare summum pontificem, quem suo Deus iudicio reseruauit, quoniam, ut attestatur Scriptura: Non est discipulus super magistrum . Cum igitur populus uehementer instaret pontifici, ut petitio sua manciparetur effectui, pontifex utiliora Ecclesie prospiciendo secretum cum paucis fratribus uerbum faciens, ab oculis eorum euanuit. Sed, propitiante Domino, in tertia die uisus est prandere cum sociis ad radicem Montis Cyrchegi ad fontem, qui extunc papalis est appellatus. Procedens ultra fluuium Legule, et undique ad eum tam clericorum quam laicorum frequentia concurrente, per Terracinam, et Gaietam cum gaudio et letitia transiens, ad patrimonium tandem Beneuentanum cum episcoporum multitudine Domino fauente peruenit. Fratres uero, qui post eum in Urbe remanserant, secuti sunt eius uestigia, et suo capiti  tanquam membra sui corporis adheserunt.

Fridericus autem ubi Alexandrum papam cognouit exiisse Urbe, et eius insidias euasisse, contristatus est nimis, timens ne totum orbem contra se commoueret et ad ipsius iacturam maiores seculi principes prouocaret. Sed, quoniam in cunctis actibus suis omnipotentis Dei et beati Petri mansuetudinem et patientiam, sicut homo, qui non posuit Deum adiutorem suum, sed sperauit in multitudine diuitiarum suarum, non cognouit, iratus est ei Dominus cum beato Petro, cuius Ecclesiam incendere, Dei timore postposito, non abhorruit. Immisit enim tantam subitanee mortis pestilentiam in eius exercitum, ut infra septem dierum spatium fere uniuersi maiores ipsius principes, qui secum Ecclesie aduersabantur, morte subitanea corruerent, et miserabiliter morerentur, de quorum numero paucos famosiores duximus nominandos. Fridericum Bauarie ducem; H.  comitem de  Nasoue, Borchardum comitem de Alremont, H.  comitem de Lipia, R. cancellarium, Ecclesie Coloniensis intrusum, et L. fratrem eius, comitem; episcopum uerdensem, pertinacem schismaticum. Reliqui uero barones et milites, ac cetera pugnatorum maxima multitudo cum languerent et nullum sanitatis possent remedium inuenire, spiritum miserabiliter exhalabant, quorum cadauera usquequaque inhumata iacebant. Quid plura? tantus subitanee mortis timor uniuersos inuaserat, ut beatum se crederet, qui quomodocunque castra posset exire, et ad proprium confugium facere. Tunc idem Fridericus diuina se manu percussum fore intelligens cum Romanis utcunque composuit, et uIII Idus Augusti non sine manifesta confusione recessit. Mortalitatis tamen pestilentia ipsum nichilominus sequebatur, et cum in antea procedere  conabatur, post se mortuorum stragem cum mestitia relinquere conabatur. Arma uero, et reliquus Teutonicorum pretiosus apparatus perierat simul cum dominis, et omnis gloria eorum fuerat ad nichilum ex iudicio diuino redacta. Dum autem idem Fridericus cum luctu morientium et infirmorum gemitibus peruenisset Lucam, et uellet per stratam publicam et montem Burdonis transire, prohibitus est a Lombardis, ne ipsorum terram ingredi attentaret. Ideoque a marchione Malaspina  securo impetrato ducatu apud Pontemtremulum diuertit a publica strata, et exinde iter suum per conuallium concaua, et aspera montium dirigens, non sine multa rerum suarum direptione tanquam profugus transiuit iuxta Terdonam, et tandem cum paucis uenit Papiam. Sed, quod erat ualde mirabile in oculis omnium, neque recordatio tantorum malorum, que ab infantia sua crudeliter exercuerat, neque recentia flagella sibi a Deo et beato Petro illata,  duritiem et feritatem cordis illius emollierant, uel ad bonum faciendum conuerterant. Quippe ipsius natura in malum ab adolescentia sua prona fuit, et semper in id ipsum fore procliuior creditur. Unde ciuitates Lombardie, que iamdudum  atrocitatem et seuitiam ipsius experte fuerant, uidentes propositum et uoluntatem eius contra se feruentius solito exardescere, communi deliberatione firmarunt, ut de tota eum Lombardia deberent expellere, qui totam Italiam in probrosam seruitutem nitebatur reducere. Ideoque congregata fortium uirorum militia eumdem Fridericum de Papia exeuntem aggressi sunt, et tanquam uiolatorem et destructorem legum et constitutionum orthodoxorum imperatorum, nec non a Romana Ecclesia excommunicatum persequi non destiterunt, donec de cunctis Lombardie finibus uiolenter eiicerent et transalpinare compellerent.

Liberata itaque Lombardia per diuinum auxilium  ab ipsius tyrannide, et sue antique reddita libertati, ab omnibus Lombardis, exceptis Papiensibus et Cumanensibus, salubriter prouisum atque statutum fuit, ut pro futura omnium defensione unam populosam ciuitatem inter Papiam et Astam construerent, que Lombardis in futurum secura defensio foret ac tutum presidium, Teutonicis uero preberet maximum obstaculum. Anno igitur Dominice Incarnationis 1168 Kalendis Maii indictione . . . anno autem pontificatus domni Alexandri pape nono, Cremona cum Mediolanensibus et Piacentinis, in manu ualida pariter conuenerunt contra rebellionem Papiensium et marchionis Montisferrati, ad uillam, que uocatur Rouoretum, ibique ad honorem Dei et beati Petri, et totius Lombardie construende ciuitatis ambitium designarunt, et locum ipsum spatioso fossato clauserunt. Conuenerunt ergo illic ad habitandum cum familiis et omnibus bonis suis uniuersi habitatores, qui morabantur in  circumpositis uillis, uidelicet in Marengo, Gamundio foro, Bergulio, Hunilla et Solestia; et repente facta est ciuitas magna et fortis. Ut autem gloriosior ubique haberetur et famosior, placuit omnibus ut ipsa ciuitas, pro reuerentia beati Petri et pape Alexandri, in perpetuum nominaretur Alexandria. Est autem posita in territorio ameno et fertilissimo secus stratam publicam, munita undique tribus fluuiis et abundans bonis plurimis. Et in primo quidem anno habitatores eius inter milites et pedites bellicosos usque ad quindecim millia excreuisse asserebantur. In secundo quoque anno eiusdem ciuitatis consules ad presentiam domni Alexandri pontificis uenerunt Beneuentum, offerentes ei, et per eum Sancte Romane Ecclesie ipsam ciuitatem in ius et proprietatem, eamquebeato Petro tributariam sponte fecerunt; insuper sibi et  successoribus suis iurarunt: quod eam annis singulis consulatus et populus Alexandrinus, sicut spoponderunt, proprio innouare  deberent. Quibus rite peractis consules ipsi cum gratia, et exsultatione, ac benedictione ipsius pontificis ad propria, ductore Domino, redierunt. Eodem tempore idem pontifex uescanensem et Gaiacensem episcopos de Simonia impetitos, atque conuictos deposuit. Accidit etiam quod Ioannes presbyter cardinalis quondam titulo Sancti Martini, qui a principio huius schismatis cum Octauiano et Guidone Cremensi Ecclesiam non destitit persequi, cum extra uiterbium equitaret, subito corruit, et confractis ceruicibus impenitens uitam pessima morte finiuit. Ipse quoque Guido Cremensis, qui in schismate Octauiano successerat, incurabili morte percussus in pede, necesse habuit claudicare, dum uixit. Romani autem cum in Teutonicos illatam sibi atrocem iniuriam uindicare non possent, ad  Albanenses ea occasione se conuerterunt, quia cum imperatore aduersus eos steterant, et offendere presumpserunt, quos tandiu hostiliter impugnarunt, donec eorum ciuitatem funditus destruxerunt. De Tusculanis quoque et aliis circumpositis fortioribus locis pro consimili causa idem facere nichilominus laborarunt; sed, quia eorum iniustis conatibus Ecclesia non consensit, licet inuiti, ab huiusmodi proposito destiterunt ad modicum tempus.

Interea Emmanuel magnus Constantinopolitanus imperator, cum uideret Fridericum dictum imperatorem Ecclesiam Romanam, et Alexandrum papam uehementer cum schismaticis impugnare ac persequi, misit Beneuentum de maioribus imperii sui apocrisiarium cum immensa multitudine pecuniarum, ad presentiam ipsius pontificis loquentem in hec uerba: »Dominus imperator iamdiu desiderio desiderauit honorare et exaltare Ecclesiam Romanam matrem suam et personam uestram. Nunc autem  cum uideat eumdem Fridericum eius aduocatum, qui ex officio suo eam deberet ab aliis tueri atque defendere, factum esse ipsius impugnatorem ac persecutorem, magis uult ei seruire atque succurrere. Et ut temporibus istis illud Euangelicum adimpleatur uerbum: Et fiet unum ouile, et unus pastor , Ecclesiam suam Grecam in eo statu, in quo antiquitus fuisse dignoscitur, eidem Romane Ecclesie unire desiderat, atque subiicere, dummodo sibi uelitis sua restituere iura. Unde rogat et postulat quatenus, predicte Ecclesie aduersario imperii Romani corona priuato, eam sibi, prout ratio et iustitia exigit, restituatis. Pro cuius rei complemento quidquid uideritis necessarium in sufficienti pecuniarum effusione, atque in potentia, et uirtute armorum iuxta uestrum beneplacitum paratus est elargiri, et soluere absque mora. »Quibus auditis, pontifex cum episcopis et cardinalibus, atque nobilioribus Romanorum, consilio diutius  habito, respondit hoc modo predicto apocrisiario: »Nos agimus gratias Domino tuo imperatori, tanquam Christianissimo principi et deuotissimo beati Petri filio, ex deuota et frequenti uisitatione sua, et de ostensione bone uoluntatis, quam erga sanctam Romanam Ecclesiam gerit. Eapropter et affectuosa eius uerba libenter audimus, et postulationes, in quibus secundum Deum possumus, paterna benignitate admittere uolumus. Ea uero, que postulat, nimis alta sunt et ualde perplexa, quibus pro sua difficultate obuiantibus sanctorum Patrum statutis, assensum prebere sub huiusmodi conuentionibus uel dare non possumus, nec debemus, qui ex officio nobis a Deo commisso pacis auctores nos esse conuenit, ac custodes.« Sic igitur excussis ab omni munere ipsius pontificis manibus, cum tota pecunia, quam detulerat, iam dictus apocrisiarius rediit  ad dominum suum, subsequentibus cum duobus ex cardinalibus, quos ad eumdem imperatorem idem pontifex destinauit.



De pessima morte Guidonis Cremensis, et consimili substitutione Ioannis Strumensis  .

Eodem tempore Guido Cremensis cum apud Beati Petri ecclesiam incubaret et in incepto sui erroris pertinaciter moraretur, ab eodem apostolo cancri immissus morbus in renibus ei apparuit cum pulmonis anhelitu, et tandiu emisit fetidam saniem, donec infelicem spiritum impenitens exhalauit et pessima morte succubuit. Unde quidam metrographus metrice cecinit, dicens:

Corruit insani Guidonis et Octauiani
Impia maiestas, intempestiua potestas.
Surgit Alexander ratione, fide Petrus alter:
Stat nunc in petra, post hec statuendus in ethra.
 Sublatis igitur de medio desolationis sue duobus capitibus, residua schismaticorum turba in desperationis barathro constituta, cum nullus de Ecclesie corpore superstes existeret, quem sibi preficere possent, assumpserunt quemdam Ioannem, quondam abbatem Strumensem  , uirum apostatam, lubricum, uoracem atque gyrouagum, et non sine risu, et multorum ludibrio in cornutam tertiam bestiam erigentes in cathedra pestilentie, tanquam perfidi et pertinaces, ipsam abominationem adorarunt et uenerari instinctu diabolico presumpserunt. Hic apostaticus homo cum pro suis meritis sperneretur ab omnibus bonis, et oderetur, adhesit prauis et sceleratis, quorum prepositus et princeps diutius exstitit. Cuius fautores, et domestici familiares solummodo fuerunt apostate, lenones, scurre, fugitiui ex monasteriis et pro suis sceleribus damnati, fures quoque, et raptores, qui sibi egeno et pauperi uiatorum et peregrinantium  spolia conferebant.

Interea imperator Fridericus uidens duas, quas erexerat, statuas ex diuino iudicio corruisse, atque tertiam non de corpore Ecclesie, sed de complicum suorum collegio fuisse assumptam pariter et erectam, doluit usque ad precordia, eo quod pars eius ad nichilum deuenisset, et Alexandri pape causa conualescens in melius semper proficeret. Sed ne in suo malo proposito superari uideretur et omnino confundi, simulauit, sicut homo callidus et ualde astutus, predictam bestiam uenerari, et precepit fautoribus suis, ut eam manutenerent et sustentarent. Post aliquantulum uero temporis ad consueta et callida se argumenta conuertens, ut omnium fauorem posset acquirere, bonam uoluntatem et pium desiderium de reformanda Ecclesie atque imperii pace habere fraudulenter o tendit. Quippe in tantum se ipsum callide humiliauit, quod episcopum Bambergensem, qui corde Catholicus  semper exstiterat, usque Beneuentum ad presentiam pape Alexandri transmitteret, cui dederat potestatem, ut cum eo iuxta formam capitulorum, que sibi commiserat, concordiam et pacem firmaret. Iniunxit etiam sibi, ut hec omnia eidem pontifici solummodo reuelaret. Quod quidem, sicut postmodum claruit, hac astutia fecisse dignoscitur, ut inter Ecclesiam et Lombardos scandatum poneret, et eos ab inuicem separaret. Pontifex autem, ubi aduentum ipsius episcopi pro certo cognouit, et de Lombardorum causa nichil ei fuisse commissum, non dubitare potuit; sed presentiens uersutias et artes mittentis, ideo cum episcopis et cardinalibus deliberato consilio, ad Lombardos litteras et nuntios festinanter direxit, et eorum dubia et nutantia corda firmauit, et ut ex singulis ciuitatibus  unam discretam et idoneam personam, que uicem generalitatis haberet, ad eius presentiam destinarent, eis suadendo mandauit, cum quibus uerbum pacis et concordie, quod idem episcopus deferebat, tractare uolebat; et quidquid exinde agendum foret cum eis disponere pariter et ordinare. Unde factum est quod quidam fideles ac sapientes uiri a Lombardorum communitate sunt electi, et ad presentiam eiusdem pontificis destinati. Accessit autem iam dictus episcopus ad partes Campanie, et eidem pontifici aduentum suum nuntiauit, rogans et obsecrans ut, quia terram Sicilie regis intrare prohibitus fuerat, ad Campanum beati Petri patrimonium pro colloquio secum habendo dignaretur reuerti. Placuit ergo pontifici ad preces illius cum fratribus suis et Lombardorum legatis, de Beneuento ascendere in Campaniam et in ciuitate uerulana sepedictum episcopum exspectare. Altera autem die cum pontifex de more in pleno consistorio resideret, idem Papenbergensis  aduenit,  et ante conspectum pape Alexandri reuerenter accedens, adorauit eum, et dixit: Dominus meus imperator Fridericus misit me ad uos, et districte iniunxit mihi, ut uobiscum seorsim loquar et uobis solum ea reuelem que mihi dicenda commisit. Cui cum pontifex sepe ac sepius diceret: Inutile penitus est ut mihi soli ea exponas, super quibus absque notitia et consensu fratrum meorum et eorumdem Lombardorum, nullum tibi dabo responsum: uix tandem ab ipso potuit obtinere, ut ipse prius solus eum audiret et postmodum quibus uellet audita communicaret. Audiuit itaque diligenter illum seorsum pontifex, sicut petiit. Episcopus uero post multa et uaria, que pontifici reuelauit, firmiter asseruit, quod in personam eius nichil ulterius agere imperator uolebat, sed omnes ipsius ordinationes, quas fecerat, ratas haberet et ab aliis teneri iuberet. De papatu uero, et obedientia sibi tenenda ita implicite loquebatur, et uelate, quod ex  uerbis eius catholicum sensum capere minime potuit. Cum autem importune sibi ac uehementer instaret, ut super iis non in parabolis, sed in ueritate apertissime loqueretur, confessus est, quod districte prohibitus uerba ipsa nec exponere audebat, nec mutare. His igitur auditis, cum nichil amplius ab eo episcopo elicere posset, ad secretiorem cameram, ubi fratres cum Lombardis dimiserat, pontifex remeauit, et audita eis uniuersaliter retulit, et habita deliberatione aliquali papa Alexander dicto episcopo sic respondit: Prudentiam tuam, dilecte in Christo frater, ualde miramur, quod huiusmodi legationem ad nos, qui calliditates et astutias mittentis non ignoramus, quasi nescius detulisti. Cum enim, sicut asseris, idem imperator factas a nobis ordinationes iam Deo gratias uelit recipere, atque ab aliis ratas haberi, et in persona nostra non consentiat, qui licet indigni, canonice tamen beato Petro in sede apostolica successimus, quid aliud est agere, nisi  Deum uenerari et colere, et ex parte ipsum negare? Causam nostram tota Dei Ecclesia cum aliis regibus et principibus Christianis iam iudicauit canonicam, et nobis usquequaque obedit. Si ergo inter oues, quas Deus beato Petro pascendas commisit, uult numerari, cur amplius differt eidem apostolorum Principi ceruicem suam flectere et Catholice se unitati aggregare? Nos uero, si per eum non steterit, parati et prompti sumus pre ceteris mundi principibus honorare ipsum ac diligere, et suam sibi iustitiam integre conseruare, dummodo matrem suam sacrosanctam Romanam Ecclesiam, que ipsum ad imperii culmen erexit, filiali deuotione diligat, et suam ei libertatem conseruet. Post hec autem ita increpatus, et fraternaliter commonitus idem Papenbergensis a Lombardis conductus ad Fridericum est reuersus.



De donatione ciuitatis Tusculane, qualiter Rayno eam tradidit pape Alexandro.


Dum autem apud ciuitatem uerulam pontifex moraretur et Romani Tusculanos acrius solito impugnarent, Rayno eorum dominus nimio terrore perterritus, contra fidelitatem, quam eidem pontifici fecerat, Ioanni maledicto, qui a Frederico Urbis prefectus factus fuerat, Tusculanam ciuitatem sicut stultus et insipiens in concambium dedit, et populum Tusculanum a fidelitate, qua ei tenebatur, absoluit. Data itaque ipsa ciuitate in manu et potestate ipsius Ioannis, recepit ab eo montem Flasconis et burgum Sancti Flauiani cum pertinentiis suis, que ad proprium ius beati Petri tantummodo spectare noscuntur. Super his ergo Alexander papa cum uideret beati Petri patrimonium ita insolenter distrahi et donari, aduersus utrumque non indignari et grauiter commoueri non potuit. Quippe medietas Tusculani cum monte Flasconis et burgo  Sancti Flauiani iure proprietatis ad solam Romanam Ecclesiam spectant. Ex alia parte Romani utrosque habebant exosos; sed ut possent adipisci dominium, Tusculanam ciuitatem ipsam continuis assultibus uehementius infestabant. Unde Ioannes maledictus non mediocriter territus, relicta eadem ciuitate, aufugit. Nihilominus quoque Rayno se omnino deceptum fore presentiens, spretus et pulsus a militibus et populo montis Flasconis, terram ipsam reliquit, et nimio rubore confusus ad Tusculanos, quos inconsulte dimiserat, uoluit remeare. Sed quia eos a dominio suo et fidelitate absoluerat, et alii domino temere subiecerat, non solum recipere ipsum spreuerunt, sed etiam de cunctis finibus suis propulsarunt. Cum igitur omni esset auxilio et consilio destitutus, ad matrem suam Romanam Ecclesiam, quam temere leserat, conuolauit, et tanquam filius prodigus a domno Alexandro papa suisque fratribus indulgentiam et misericordiam postulauit, ponens se ipsum et quidquid  iuris uidebatur habere in ciuitate Tusculana in eorum beneplacito et misericordia. Sed populus Tusculanus iam preuenerat ipsum Raynonem, et se, ac ciuitatem, quantum in eo erat, sub dominio beati Petri et potestate ipsius pontificis sponte tradiderat. Unde factum est quod ipse Rayno de ipsa ciuitate donationem per publicum instrumentum eidem pape et successoribus suis fecit.



De interfectione beati Thome Cantuariensis archiepiscopi.

Per idem tempus rumor ualde tristis de interfectione sancti Thome Cantuariensis archiepiscopi contra regem Anglorum ad aures apostolice sedis peruenit. Crescente autem ipsa infamia, rex non immerito timuit, ne in personam eius Ecclesia Romana tantum flagitium grauiter uindicaret, si eius innocentiam manifestius non cognosceret. Misit ergo uiros ecclesiasticos ac prudentes ad presentiam  summi pontificis, tribuens eis potestatem, ut in animam eius iurarent, quod de ipsa interfectione, unde infamatus fuerat, rex ipse in propria persona iuraret ad mandatum eiusdem pontificis stare. uenientibus autem nuntiis ipsis apud Tusculanum in quinta feria maioris hebdomade ante Pascha, cum pontifex de consueto more ad ecclesiam uellet accedere, apostolico se conspectui presentarunt, et quod eis ab eodem rege impositum fuerat exponentes, iuramentum, sicut diximus, facere obtulerunt. Tunc pontifex, habito fratrum suorum consilio, exiuit foras in consistorio, et in communi audientia, sicut a cardinalibus distinctum fuit et computatum, ab eisdem nuntiis iuramentum ipsum recepit et inducias regi concessit. Unde factum est, quod duos ex fratribus suis, A. titulo Sancti Laurentii in Lucina et T. titulo uestine presbyteros cardinales ad partes Gallie pontifex destinauit, quatenus eis presentibus ibi reatus, seu  innocentia regis claresceret, ubi tam detestabile uitium fuerat perpetratum. Rex uero ubi legatorum sedis apostolice presensit aduentum, relictis omnibus imminentibus sibi negotiis, que tunc in Hibernia exercebat, festinanter in Normanniam rediit, et apud Chan secundo ad eorum presentiam cum episcopis et baronibus suis humiliter ac reuerenter accessit, paratus eorum stare mandatis, sicut per nuntios suos ante fuerat compromissum. Cum autem nullus apparebat, qui super imposito sibi crimine ipsum impeteret, rex coram eisdem legatis, astante episcoporum ac baronum et aliorum tam clericorum quam laicorum multitudine, se hoc modo purgauit.



Iuramentum innocentie H. regis Anglorum de morte beati Thome.

»Ego H. rex iuro super hec sancta Dei Euangelia, quod mortem sancti Thome, neque cogitaui,  neque sciui, neque fieri precepi; et quando facinus ipsum perpetratum cognoui, tantum dolui et tristis effectus sum, quantum si meum proprium filium cognouissem interfectum. Sed in hoc me non ualeo excusare, quod occasione commotionis et iracundie mee, quam aduersus eumdem sanctum uirum conceperam, interfectus non fuerit. Pro quo reatu, quia causam necis eius dedisse uideor, ducentos milites sub expensis meis ad defensionem Christianitatis absque dilatione Hierosolymam destinabo, per annum ibidem mansuros, uel tantum eis persoluam, unde totidem milites ibidem per annum ualeant retinere. Signum quoque Dominice crucis usque ad triennium accipiam, et in propria persona illuc proficiscar, nisi remaneam de licentia Romani pontificis, illicitas etiam consuetudines, quas temporibus meis in tota terra mea introduxi, penitus casso, et ex hoc nunc obseruari prohibeo. Appellationes uero ad Apostolicam sedem de cetero libere fieri permittam, et in hoc neminem prohibebo.  Preterea ego, et maior filius meus rex, iuramus quod a domno Alexandro papa, et eius Catholicis successoribus recipiemus et tenebimus regnum Anglie, et nos et nostri successores in perpetuum non reputabimus nos Anglie reges ueros, donec ipsi nos Catholicos reges tenuerint.«

Dum autem hec in Gallia agerentur, Romani persistentes in insipientia sua, cupientes ad eos reuerti pastorem et episcopum animarum suarum, cum fratribus suis episcopis et cardinalibus, non permiserunt Urbem ingredi, et in ecclesiis suis debitum exercere officium. Eis ergo uerbum Dei spernentibus, quod primum ipsis euangelizandum fuerat, pontifex de Tusculano cum fratribus suis exiuit et ad beati Petri Campanie patrimonium, quousque meliora tempora Ecclesie sue prouideat Dominus, moraturus accessit.



De eo, quod canonizauit Alexander papa Thomam Cantuariensem archiepiscopum.

 Interea cum illustrator Anglorum beatissimus Thomas in multa coruscatione miraculorum Dei nutu circumquaque fulgeret, et non solum amici, sed etiam persecutores ueniam postularent peccatorum, et salutis beneficia petituri ad eius tumbam incessanter accederent: Romanus pontifex ad instantiam cleri et populi Gallicani eumdem martyrem canonizauit auctoritate apostolica, et inter ceteros sanctos conscribi precepit. In die namque Purificationis beate Marie, conuocatis episcopis et abbatibus Campanie, apud Signiam in honore ipsius missarum solemnia specialiter celebrauit, et passionis eiusdem Iu Kalendas Ianuarii memoriam perpetuo agi constituit. Unde Occidentalis Ecclesia exsultauit in gaudio magno, et gloriosi martyris nomen augebatur quotidie in ostensione uirtutum, ita ut ab extraneis etiam gentibus de celebri celebrius haberetur. Per ipsius merita omnipotens Deus euidenter mortuos suscitauit; cecis quoque uisum, surdis  auditum, et claudis reddidit gressum, mundauit leprosos, curauit infirmos, demoniacos liberauit, et alia multa mirabilia per eum nichilominus uoluit mirabiliter operari, ideoque plurimi fidelium in honore ipsius ad laudem et gloriam Creatoris nostri ecclesias construxerunt, et bonis ac possessionibus suis ditarunt.



De guerra inter regem Anglorum et eius filium post mortem beati Thome.

Post mortem uero eiusdem martyris biennio iam elapso et tribus mensibus, non absque diuine ultionis iudicio, sicut creditur, accidit, quod maior filius predicti regis Anglorum, quem paterno affectu ipse in regem sublimauerat, contra patrem nequiter insurrexit, et una cum matre ac fratribus ipsum expellere de toto regno temere tentauit. Unde regnum ipsum in duas partes diuisum est, et barones Aquitanie armati alii cum filio, alii cum patre steterunt. Ad cumulum quoque tam detestandi excidii  rex Francorum iuniorem regem, cui filiam suam dederat in uxorem in sua protectione suscepit, et contra patrem iuuare ac manutenere pro uiribus laborauit. Ceperunt itaque perniciosa hinc inde mala succrescere, et filius, peccatis exigentibus, patris querebat interitum, et pater necem filii sitiebat. Deinde maximi utrinque parati exercitus, et rex iunior una cum  socero suo rege Francorum Normannie fines aduersus patrem pugnaturus aggreditur. Econtra rex maior Anglorum in manu forti defendere terram suam nichilominus elaborat, et uim ui repellere omnimodis nititur. Nec mora, bellatores undique ad arma prosiliunt, rapinas exercent, uillas incendunt, castra expugnant, inuadunt ecclesias et alia impietatis opera per totam Aquitaniam crudeliter exercere non cessant. His igitur malis quotidie increbrescentibus, domnus Alexander papa uastationibus et detrimentis utrorumque regnorum pro sui officii debito cupiens prouidere,  misit ad partes illas e latere suo P. titulo Sancti Chrysogoni presbyterum cardinalem, cui dedit in mandatis, ut ascitis secum episcopis et aliis religiosis utriusque partis, operam et studium diligenter impenderet, qualiter reges ipsi possent ad pacem et concordiam unanimiter reuocari. Unde factum est, quod in tempore congruo adueniente ipso legato, Ecclesiarum prelati et alii religiosi ac prudentes uiri cum eodem legato partes suas ita feruentissime interposuerunt, quod utramque partem ad unitatis et pacis bonum, cooperante Domino, reuocarunt.



De quinta reuersione Friderici imperatoris in Lombardiam.

Eodem tempore in anno Xu pontificatus Alexandri pape Fridericus imperator dictus ad suggestionem Papiensium, et marchionis de Monteferrato quinta uice in Lombardiam hostiliter remeauit. Transiuit enim per montem Senonem, et in multitudine graui descendens ad planitiem III Kalendas Octobris  castrametatus est iuxta Secusiam. Altera autem die conceptum furorem amplius occultare non ualens, in primordio detestabilium operum suorum ciuitatem ipsam combussit, et exinde acies suas uersus Astam ad exercenda reliqua mala direxit. Habebat enim circa se multitudinem copiosam barbarice gentis, homines assuetos in bellicis actibus  uiros nequissimos, rapaces et desperatos, quos de Flandria et aliis circumpositis locis elegerat; et quia neminem amentem amat nemo, Lombardi in uno spiritu et una uoluntate coniuncti, quoniam ipsius reditum Friderici ex longo precesserant, ciuitates suas et arces bene muniuerant; et ad resistendum sibi in faciem, tanquam uiri bellicosi et potentes, intrepidi existebant. Miserunt itaque ad subuentionem Astensium, qui secum iamdiu  confederati fuerant, uiros industrios, in consilio ualde prouidos et in armis probatos, quatenus eosdem Astenses contra impetum superuenientis hostis animosiores redderent, et, cum res exigeret, pro sua libertate manutenenda eorum exhortatione fortius dimicarent. Illi uero deterius sibi prouidentes inposterum, imprudenter recesserunt a confederatione societatis Lombardorum, et prostrantes se in conspectu iam dicti Friderici, tradiderunt ciuitatem in manu et potestate ipsius. Asta itaque subiugata, idem Fridericus se super se extollens, ad destructionem ciuitatis Alexandrie, quam nouiter Lombardi construxerant ad honorem beati Petri, cum marchione Montisferrati et Papiensibus conatus est festinare. Sed quia in cunctis actibus suis Deo et Ecclesie aduersabatur inique, dispositioni eius omnipotens Deus mirabiliter obstitit, et suum propositum disturbauit. Tantam namque pluuiarum inundationem repente de celo emisit, ut omnia  flumina redundarent, et in paludes cuncta campestria uerterentur. uidens autem Alexandrie populus de celo auxilium sibi conferri, qui iam metu terribilis principis fugam preparauerat, resumpsit uires et animos, atque ad resistendum iniuriose  aduersariorum multitudini de beatorum Petri et Pauli apostolorum suffragio confidens, postposita trepidatione se uiriliter preparauit. Sed, quamuis asperitas hiemis et imminens pluuiarum ac niuium difficultas eumdem Fridericum ad Alexandriam dehortarentur accedere, nichilominus tamen in fortitudine sua processit et castra iuxta ipsam ciuitatem in territorio aquoso utrinque firmauit. Diligenter itaque circumspiciens, quod eadem ciuitas preter fossata et uicinitatem fluuii Tanneris nullo murorum uel turrium gauderet presidio, despexit eam, sperans in anteo  quod in primo congressu posset ipsam omnino delere. Collectis igitur cunctis uiribus sui exercitus in eosdem Alexandrinos grauissimum fecit assultum. Applicuit quoque  ad aggeres diuersi generis machinas, et diu cum eis atrociter dimicauit. Sed auxiliante Domino preualuit Alexandrinus populus, et, machinis hostium per uiolentiam captis, totam illam barbariem non sine occisione usque ad tentoria fugere compulit. Unde quia idem Fridericus uisus est superari, in iracundiam maiorem exarsit, et ideo contra consilium et uoluntatem principum suorum in obsidione ipsa, quousque uictoriam obtineret, morari disposuit. Sed quoniam hiemis asperitas imminebat et exercitus omnis patiebatur necessariorum indigentiam, equorum multitudo cepit omnino deficere, et militum apparatus modico pretio distrahi. Nec tamen pro his uel aliis difficultatibus ab Alexandrinorum impugnatione iracundia imperialis cessauit, licet ab eis semper tristiorem uicem reciperet. Cum autem neque terroribus, neque blanditiis, neque promissionibus ciues ipsos ad deditionem inclinare nullatenus posset, subterraneos meatus occulte fieri  fecit, per quos ciuitatem ipsam ex improuiso intrare sperauit atque inuadere. Sed resistente Domino inde perniciosam iacturam incurrere meruit, unde in futuro uictoriam, et triumphum consequi credidit. Et quoniam eadem ciuitas iam per quatuor menses districte obsessa fuerat, et in multis patiebatur indigentiam, Lombardorum uires et suffragium communiter postulauit.



Quomodo Lombardi Alexandrinis subuenerunt.

Tunc immensa ciuitatum Lombardie societas citissime in unum conuenit, et de communi omnium uoluntate firmiter statuit, ut cum abundantia uictualium, et aliis necessariis ad Alexandriam in manu ualida sine mora festinare deberet. Mediante igitur Quadragesima, omnes ciuitates, et nobiles totius Ligurie ac Marchie, et Aemilie apud Placentiam  conuenerunt, et rite dispositis atque ordinatis omnibus que ad bellicos usus uidebantur spectare, cum nauibus et plaustris uictualibus oneratis, et armis, exierunt de ipsa ciuitate. Processerunt autem in multa fortitudine militum et peditum armatorum, balistarum etiam, et arcariorum, uersus Alexandriam, et in Dominica de Ramis palmarum iuxta Terdonam castra sua non longius a castris Frederici, quam per decem milliaria posuerunt. Ubi uero Teutonici cum Lombardis ad alterutrum se conspexerunt, timor et hebetudo mentis Fredericum inuasit, attendens stare contra se armatorum terribilem multitudinem, uelut castrorum aciem ordinatam. Et exinde ad consueta calliditatis argumenta se conuertens, Alexandrinis in dolo placide locutus est hec uerba: In crastino sanctus dies ueneris imminet, quem omnis Christianus deuotissime colit, et ideo pro reuerentia Crucifixi treugam uobis et securitatem usque ad secundam feriam ex  imperiali benignitate concedo et largior. Recepta itaque securitate, cum singuli de populo nichil male suspicantes dormirent secure in domibus suis, eorum insidiator circa primam uigiliam noctis fortiores uiros armatos in ciuitatem per subterraneos meatus intrare precepit, et ipse cum toto exercitu ad portas stetit armatus, exspectans quousque illi quos premiserat, ciuitatem intrassent et conclamantium uoces audiret, quatenus dum bellum intrinsecus augeretur, ipse de foris per portam uiolenter irrueret et ciuitatem hostiliter occuparet. Sed a Domino factum est, quod mirabile in oculis omnium fuit, quod eadem ciuitas a tam peruersa proditione in momento liberaretur, et inuenta iniquitas in peruersorum caput iuste retorqueretur. Nihil enim iustius quam necis artifices sua lege perire. Non potest autem mentiri ueritas, que sic de reprobis loquitur: Conuertetur dolor eius in caput eius, et in uerticem ipsius iniquitas eius descendet  . Et rursus: Qui proximo suo parat foueam, ipsemet incidit in eam . Cum igitur uigilatores, qui custodiebant ciuitatem, armatorum cuneos ciuitatem ingressos fuisse uiderent, exclamauerunt uocibus magnis, ut populus cito ad arma consurgeret et ingressos hostes expelleret. Tunc ciues subito uelociter conuolarunt ad arma, et tanquam leones audacter irruerunt in hostes, quos cum beato Petro, quem ante se in albo equo et coruscantibus armis preire cernebant, prostrauerunt in terram et in gladio compulerunt omnes, qui mortem euaserant, exire super ipsos aggeres, ex quibus precipitabantur inuiti. Omnes preterea, qui de subterraneis meatibus nondum exierant, superiori terra cadente suffocati sunt. Apertis autem portis exiuit populus in fortitudine magna et exercitum perfidi Frederici usque in diem Sabbati percussit in gladio, ita quod usque ad ipsius castra mortuorum strages usquequaque iacebant. Insuper  ligneum castellum, quod in perniciem ciuitatis ex fortioribus et electis militibus studiose armauerat, tandiu uiriliter expugnauit, quousque illud cum ipsis militibus uiolenter combussit.



Quomodo Fredericus imperator ab obsidione Alexandrie confusus recessit.

uidens igitur Fredericus diuinam sibi maiestatem in omnibus aduersari, timuit ne propter superuenientium Lombardorum exercitum incurreret uiolentiam, et cum rubore cogeretur ab obsidione discedere. Quocirca in proxima nocte castra fecit comburi, et in Dominice Resurrectionis aurora cum omnibus suis uersus Papiam iter suum direxit. Sed quoniam uitare non poterat, quin iuxta expeditionem Lombardorum transitum faceret, ea astutia prope Lombardos in uilla, que uocatur Guiguella  , uoluit castrametari, quia non uerebatur  ab eis offendi, nisi prius ab ipso fuissent nostiliter prouocati. Lombardi uero nondum cognouerant ea que omnipotens Deus hesterna die cum Alexandrinis mirabiliter fecerat. Sed ubi uiderunt Fredericum erectis uexillis contra se uenientem, assumpserunt arma, et coram eo parati ad pugnam uiriliter steterunt in armis, exspectantes quid potius faciendum eligeret, an inciperet bellum cum ipsis, quod minime credebatur, quia ualde pauciores, quam ipsi, uiros bellatores habebat, an quiete castrametaretur et neminem lederet. Ipse uero eadem die, quam fecit Dominus, resedit pacifice in predicta uilla. Illucente autem secundo die quidam nobilium, qui nulli partium habebantur suspecti, prius ad Fredericum, et consequenter ad Lombardos accesserunt in hec uerba: Que maior insania, uel quod excellentius malum excogitari potest, aut operari, quam ut dominus seruum, siue serui dominum iure suo priuare omnino conentur, et per uiolentiam  possidere? Sic ergo unaqueque pars iure suo contenta, et tam grauibus malis iam cessantibus, pax optata inter uos, cooperante Domino; reformetur. Tunc imperator suspirans post multa que hinc inde allegata fuerant, sic respondit: Ego saluo imperii iure paratus sum super hac controuersia stare arbitrio bonorum uirorum utriusque partis. Et consequenter communitas Lombardorum dixit: Salua Ecclesie Romane ac nostra libertate, pro qua decertamus, nos id idem facimus. Et statim electi sunt a Frederico Philippus Coloniensis electus, G. de Pozasca Taurinensis capitaneus, et B.  de Sancto Nazario Papiensis. A Lombardis uero G. Pistis de Mediolano, G. de Gambara Brixiensis, et G. de uerona, in quos utraque pars hilariter compromisit. Post hec Lombardi ad Fredericum reuerenter accesserunt et honorauerunt eum, a quo ipsi benigne  recepti et honorati sunt. His itaque utrinque ita peractis, Fredericus exercitum abire permisit,  et cum uxore, ac filiis, et domestica familia in ciuitatem Papiam descendit. Lombardi uero ad propria cum gaudio redeuntes obuiauerunt secus Placentiam Cremonenses cum carrucio suo et expeditione sua. Ipsi enim semper claudicauerunt in facto communitatis ciuitatum respectu amicitie Papiensium, et ideo studiose post alios distulerunt exire, ut disturbaretur expeditio communitatis pro retardatione ipsorum. Cognito igitur, quod sine ipsis facta erat predicta concordia, confusi sunt in erubescentia sua. Tunc populus Cremonensis in consules suos nimium exardescens, ciuitatis sue contumeliam grauiter uindicauit, funditus diruens palatia eorum ac domos; bona omnia diripuit, et alios in loco eorum consules ipsis depositis subrogauit. Quamuis autem Lombardorum ciuitates cum eodem Frederico de concordia et pace tractarent ad inuicem, cognoscentes tamen uersutias hominis illius, nichilominus ab eo sibi cauebant inposterum. Propterea confederationis sue iuramenta sollicitius  innouarunt, et in cunctis maiorem circumspectionem semper gesserunt.



Quomodo Fredericus imperator a Romana Ecclesia per se ipsum pacem simulate quesiuit.

Fredericus uero cum apud Papiam diutius moraretur, et in cunctis actionibus suis euentus semper sinistros haberet, ut religiosos uiros et populum suum sibi fauorabilem redderet, pacem Romane Ecclesie, quam pre ceteris rebus affectare se publice asserebat, per se ipsum requirere studuit. Misit ergo per litteras et familiares suos ad Ostiensem et Portuensem episcopos, et cardinalem Sancti Petri ad uincula, ut pro reformanda pace inter Ecclesiam et imperium, ad eum secure accederent, quatenus uiua uoce ad alterutrum opus ipsum tractare, et ad optatum finem cum honore Ecclesie  possent Domino cooperante perducere. Quod uerbum postquam ad aures apostolice sedis peruenit, non immerito suspectum omnibus fuit, tum quia preteritorum exhibitio futurorum certitudinem demonstrabat, tum quia idem Fredericus non uidebatur ad aliqua bona opera ullo modo inclinari. uerumtamen quia secundum beati Augustini dictum dubia semper in meliorem partem sunt conuertenda, et quia pax non solum inquirenda, sed prosequenda esse describitur, domnus Alexander papa de communi fratrum suorum consilio predictas personas plene instructas ad presentiam ipsius principis honorifice destinauit. Eis igitur segregatim per diuersas regiones proficiscentibus plebs uniuersa in iucunda eorum inspectione letabatur in Domino, et ad consignationem puerorum ipsis copiosam multitudinem infantium presentabat. Episcopus namque Portuensis, et cardinalis Sancti Petri ad uincula per Spoletum, et Imolam, atque Bononiam  honorifice transeuntes, usque Placentiam processerunt; ibique aduentum Ostiensis episcopi, qui per Pisanam et Lucanam ciuitates cum gloria et honore transiuit, per dies aliquot exspectarunt. Interim uero ut cum rectoribus ciuitatum Lombardie super iis, que imposita sibi fuerant, haberent colloquium, perrexerunt Laudam. Completo itaque ipso colloquio, audierunt Placentiam Ostiensem episcopum peruenisse, ad cuius presentiam celeriter peruenerunt. Ut autem ipsi tres apostolice sedis legati fuerunt insimul, nuntiauerunt Frederico aduentum suum, petentes ab eo, ut quid eos uellet agere, ipsis continuo significaret. Quibus ille benigne respondens mandauit, ut, transito flumine Pado, ad eum secure accederent. Tunc legati de Placentia cum magno legatorum et militum comitatu exeuntes, processerunt ad Padi ripam, et in preparatis nauibus transeuntes uenerunt in ciuitatem Papiam, in qua honorifice fuerunt recepti et hospitati. Altera  autem die imperatore cum principibus ac multo populorum concursu celebri in publico residente, legati ad eius presentiam pariter accesserunt. Cum igitur ante ipsius conspectum introirent et prope illum ex opposito in suis faldistoriis consederent, continuo idem imperator, deposito quem in capite gestabat pileo, eosdem legatos, sicut relatio declarauit interpretis, sermone Teutonico salutauit, addens, quod aduentus ipsorum sibi plurimum complacebat, et eorumdem presentiam ualde habebat acceptam, sed ut considerata, que gerebant, proponerent, hilari uultu premonuit. Tunc episcopus Ostiensis stetit in medio et in communi audientia omnium iucunda facie ita respondit: Salutatio tua, domine imperator, grata est nobis et ualde accepta, sicut preexcellentissimi principis et excellentissime potestatis. Sed in huius salutationis alloquio illud nos uehementer exasperat, quod ad presens peccatis exigentibus uersa uice, sicut optamus, uos resalutare  non possumus. Faciat itaque omnipotens Deus per ineffabilem bonitatis sue clementiam cum sponsa sua sacrosancta Ecclesia et imperio tuo, illam concordiam et unitatis pacem, ut quod modo absque scrupulo conscientie non possumus, in proximo affectuose propitiante Domino ualeamus implere. Nos uero propter hoc pium  opus, quantum in nobis fuerit, prosequendum, ad uocationem tuum specialiter uenimus, non de nobis, uel de nostris meritis presumentes, sed in illius fiducia huius operis efficaciam ponimus, qui cum ad predicandum mitteret discipulos suos, dixit: Ego uos elegi, et posui uos, ut fructum afferatis, et fructus uester maneat ; et incipiens ab exordio schismatis, ita uniuersa Ecclesie grauamina et manifestam imperii deplorauit iacturam ita, quod de utriusque partis concordia et pace intrepide perorauit, ut omnes, qui aderant, in uerbis suis mirarentur, et gaudentes  in cordibus suis ad inuicem dicerent: Non enim hic homo loquitur, sed Spiritus Dei Patris, qui habitat in eo. Deinde abbreuians uerbum, imperatoris duritiam in eo maxime increpando redarguit, quod ubi quatuor ille persone, que de corpore Ecclesie sibi adheserant, de medio per iudicium Dei erant sublate, et totus orbis unum Romanum pontificem in Patrem, et animarum suarum pastorem receperat, ipse solus non debebat unitati catholice amplius aduersari, sed in unam sanctam apostolicam Ecclesiam credere et ei humiliter obedire. Post hec episcopus Portuensis et cardinalis Sancti Petri ad uincula circa eamdem materiam compendiosum fecerunt sermonem, et ad pacis bonum imperatoris animum inclinare nunc blandis, nunc asperis nichilominus studuerunt. Tunc imperator compunctione plurima placitum dedit responsum, et optate paci omnem promisit assensum, aperiens dolorem cordis sui, quo se intrinsecus uehementer uri asseruit  pro eo quod Ecclesia Dei sub tante tribulationis discrimine fluctuabat. Et his dictis, omnes ad hospitia pariter redierunt. Sed post modicum spatium legati eiusdem Frederici curiam frequentantes, de pacis bono, qualiter inter ipsum et Romanam Ecclesiam, eiusque adiutores, Lombardos uidelicet, Sicilie regem et imperatorem Constantinopolitanum, reformari posset, modo cum eo solo, modo cum eo et eius consiliariis, per dies plurimos contulerunt. Ut autem super iis tractatibus absque sue persone presentia cum Lombardis facilior opportunitas haberetur, imperator uices suas C.  cancellario, P. dicto Coloniensi electo, et A. protonotario suo concessit, quatenus collatione habita de contrarietate capitulorum, quam possent, moderantiam exhiberent et ad notitiam ipsius cuncta referrent. Ipsi uero cum legatis et Lombardorum rectoribus nunc in suburbiis, nunc in urbibus, prout eis competentius uidebatur, de pacis reformatione  insimul frequentissime tractauerunt. Sed cum ea que uicissim petebantur, ad imperatoris notitiam referrentur, ipse in cunctis modum nimis excedens, et ab Ecclesia in spiritualibus postulauit, quod nulli unquam laico inueniretur concessum, et a Lombardis ultra quod Carolus, et Ludouicus, atque Otto imperatores contenti fuerunt, exegit. Cum igitur a suo proposito prauo Fredericus recedere nullatenus uellet, legati a sanctorum Patrum Regulis et Constitutionibus deuiare nolentes, eo in erroris sui perfidia derelicto, ad presentiam domni pape, ac fratrum suorum collegium ductore Domino redierunt. Lombardi uero antiquam sue libertatis possessionem uiriliter defendentes, improbitati eiusdem Frederici fortius solito restiterunt, et Papienses cum marchionibus et Cumanis, assiduis deuastationibus expugnabant.



De constitutione episcopatus Alexandrie, et de priuatione crucis et pallii Ecclesie Papiensis.

 Eodem tempore Alexander papa Ecclesiam Alexandrie ad postulationem Mediolanensis archiepiscopi, et comprouincialium episcoporum, atque rectorum ciuitatum, Lombardie episcopatum constituit; in qua fecit in episcopum eligi Arduinum Romane Ecclesie subdiaconum, a Mediolanensi metropolitano, tanquam suum suffraganeum consecrandum. Preterea Papiensem episcopum crucis et pallii dignitate priuauit, eo quod ciuitas eius Octauiano heresiarche, ac Frederico imperatori excommunicatis adhesit, et post satisfactionem prestitam eumdem Fredericum in grauem Ecclesie iacturam, ac Lombardorum presumpsit in Italiam reuocare. Hec namque ciuitas, sicut gesta pontificum Romanorum declarant, ab antiquo receptaculum fuit regum Romanam Ecclesiam et pontifices Romanos persequentium. Aistulphus enim rex Lombardorum Rauennatem exarchatum  Stephano pape II uiolenter abstulit, et alia grauia mala Ecclesie Romane, atque Urbi tanquam uir nequam et pessimus, Dei et beati Petri timore postposito, intulit. Propter quod recolende memorie Pipinus Francorum rex, ab eodem papa rogatus, Lombardiam secundo cum exercitu magno intrauit, et ipsum Aistulphum in Papia rebellantem tandiu obsedit, quousque ad mandatum eius, et uoluntatem iam dicti pontificis satisfecit, et omnia Ecclesie ablata restituit. Desiderius quoque rex, qui eidem Aistulpho in regno successit, Adrianum papam I, nichilominus Ecclesiam et Urbem impie atque crudeliter est persecutus. Unde Carolus rex ad preces ipsius pape hanc eamdem ciuitatem, in qua Desiderius ipse fuit receptus, per sex menses ita districte obsedit, quod eumdem regem, et eius uxorem per uiolentiam cepit, et captum ad suum Francorum regnum secum reduxit. Non est ergo mirabile, si modernis temporibus hec perfida  ciuitas contra Ecclesie unitatem schismaticos et excommunicatos recepit, et manutenere pro uiribus elaborat.



De Campali bello inter Fredericum regem et Lombardos, et de optata Lombardorum uictoria.

Et factum est in anno Dominice Incarnationis 1175, pontificatus quoque Alexandri pape anno XuII, circa finem mensis Iunii, dum Fredericus exspectaret in constituto termino exercitum quem de Alamannia excitauerat, deliberato cum Papiensibus consilio, perrexit Cumas occulte cum paucis: ibique recepto exercitu ipso, et aggregatis sibi uniuersis Cumanis, ex improuiso Mediolanensium fines inuasit, quorum uillas et predia hostiliter depredari et deuastare incepit. Statuerat enim cum ipsis Papiensibus, ut ex quo Mediolanensium terras ingrederetur, dato eis signo quod inter se nominauerant, ciuitas ipsa in manu ualida succurrere sibi deberet, et resistentes Lombardos a facie sua uiolenter  expellere. Sed quia

Fallitur augurio spes bona sepe suo, 
deceptus est in cogitatione sua, quia longe sibi deterius modo acciderit. Lombardorum namque ciuitates impium eius propositum, et prauam eius intentionem contra se iamdiu presenserant, et ideo preparate ad bellum omnes unanimiter sibi occurrere festinabant. Sed Mediolanenses, ubi aduentum accelerantis aduersarii certissime cognouerunt, non exspectauerunt alias ciuitates, sed cum Placentinis et centurionibus electorum militum de uerona, Brixia, Nouaria et uercellis exierunt extra Mediolanum in primo Sabbato mensis Iunii cum carrocio suo, et uenerunt in magna multitudine ad quemdam congruum sibi locum inter Barranum et Brixianum hora quasi tertia, quintodecimo milliario ab Urbe. Tunc premiserunt septingentos milites  armatos uersus Cumas, ut scirent qua parte adueniret potentissimus et fortissimus eorum aduersarius. Quibus per tria fere milliaria proficiscentibus trecenti Alamannorum milites obuiauerunt, quorum uestigia Fredericus cum toto exercitu sequebatur, accinctus ad prelium committendum. Nec mora, hostes uehementer in hostes insiliunt, et sese ad inuicem, strictis mucronibus, conterunt. Sed ubi grauior multitudo principis superuenit Lombardorum milites inuiti terga dederunt, et ad carrocium Mediolanensium facere confugium exoptantes, non potuerunt a facie persequentis ibidem remanere. Tunc electa Mediolanensium bellatorum militia, que in posteriori acie tanquam murus impenetrabilis firmiter consistebat, premissa oratione ad Deum, et ad apostolum eius Petrum atque beatum Ambrosium, erectis uexillis, confidenter obuiauit  Frederico in uirtute magna. Et in primo quidem congressu uexillifer ipsius Frederici transfossus corruit in terra, et sub equorum pedibus trucidatus remansit. Ipse quoque imperator inter ceteros loricatus, ubi coruscantibus armis propriis insignitus apparuit, ab eisdem Lombardis fortiter percussus de sella cecidit, et ab omnium oculis statim euanuit. Urgentibus ergo ipsis Lombardis, tota Teutonicorum expeditio in fugam conuersa per octo milliaria fugit in timore mortis, de quorum multitudine paucis euadentibus, alii gladio interfecti, alii fuerunt in Ticino submersi, residua turba per diuersas ciuitates in captiuitatem fuit diuisa. Sed Cumanorum perfidus populus, qui ab Ecclesie unitate, et Lombardorum confederatione animo irreuerenti et infrunito discesserat, totus fere prostratus in campo remansit, aut gladio interemptus, aut in captiuam captiuitatem contumeliose deductus. Spolia uero uniuersa post optate uictorie famosum  triumphum uictrix Lombardorum societas libenter collegit, et in pace singuli habuerunt quod fortuna unicuique donauit. In quibus preter armorum, et equorum multitudinem copiosam, inestimabiles diuitie, et queque optima terre preter spem fuerunt inuenta. De imperatoris uero persona, an euaserit, aut cum ceteris interfectus in campo remanserit, diu apud omnes dubitatio maxima fuit in tantum, quod eius uxor in luctu et mestitia posita etiam lugubrem uestem induit. Cum autem super hoc tota Italia plurimum uacillaret, ecce subito Papie apparuit atque immenso apparatu, et strenua militia desolatus. In hoc autem manifeste ostendit Dominus, quod per Isaiam locutus fuerat, dicens: Oculi sublimis hominis humiliati sunt, et incuruata est altitudo uirorum fortium . Quamuis autem causa eius ab eo tempore, quo cepit Dei Ecclesiam persequi, semper ultore Domino in deterius haberetur, et nulla eum aduersitas atque difficultas laboris a suo incepto retraheret, modo tamen ita  uehementer a superno iudice percussus atque contritus est, quod ad pacem Ecclesie, quam hactenus in duplicitate quesierat, inclinari humiliter uideretur, et eam per maiores personas imperii a domno Alexandro papa, et eius fratribus suppliciter postularet. Quippe omnes ecclesiastici et seculares principes regni, qui predictum Fredericum in errore suo hucusque secuti fuerant, dixerunt ei, quod nisi cum Ecclesia pacem faceret, eum ulterius non sequerentur, nec sibi auxilium ferrent. Preterea societatem Lombardorum contra Teutonicos ita Dominus fortem et audacem reddiderat, ut quoties cum illa barbarie in prelio decertaret, in primo congressu uictrix existeret, et eam ante faciem suam tanquam uolatiles paleas dispergeret atque fugaret.



De secundo pacis tractatu inter domnum Alexandrum papam, et Fredericum imperatorem.

 Misit ergo imperator Fredericus ad presentiam domni Alexandri pape W.  Magdeburgensem archiepiscopum, Christianum Maguntinum, et P.  uormatiensem, electos, atque Ar. protonotarium regni, maiores imperii principes, cum plenaria potestate complende pacis inter Ecclesiam et imperium. Qui uenientes usque Tiburtum nuntiarunt ipsi pontifici sedenti apud Anagniam sui aduentus causam, et impetrato securo ducatu recepti sunt a duobus cardinalibus, et capitaneis Campanie, atque honorifice deducti in ciuitatem Anagninam. In crastinum uero, cum pontifex in consistorio, astante clericorum et nobilium multitudine, resideret, accesserunt ad maiorem ecclesiam cum decora societate sua, et exinde intrarunt in conspectu pontificis. Stantes autem in medio coram ipso, et cum multa reuerentia dixerunt, loquentes: Dominus noster  imperator desiderio magno desiderans Romane Ecclesie, ac uobis pacem ueram dare, misit nos cum plenitudine potestatis ad presentiam uestram, instanter postulans ut uerbum illud concordie ac pacis, quod in preterito anno fratres uestri secum presentialiter tractauerunt, et usque modo peccatis exigentibus imperfectum remansit, nunc per nos et assensum uestrum, quantum in eo fuerit, auctore Domino, compleatur. Notum est enim et indubitatum quod ab initio nascentis Ecclesie omnipotens Deus in orbe duo esse uoluit, quibus principaliter mundus hic  regeretur: sacerdotalis dignitas et regalis potestas, que nisi ad inuicem concordia fulcirentur, pax ubique nullatenus seruaretur, et mundus controuersiis, et bellorum strepitu abundabit. Cesset igitur iam nunc ista odiosa turbatio, et per uos duos principes orbis pax desiderata Ecclesiis uniuersis, et populo Christiano reddatur. His igitur publice allegatis, benignus pontifex hilari ac placido uultu respondens, ait:  De aduentu uestro cum iucundis rumoribus ualde gaudemus, et exinde omnipotenti Deo gratias agimus. Non est in presenti seculo res, que in auribus nostris ita dulcescat, quam si domnus imperator noster, quem inter alios principes mundi cognoscimus esse maiorem, pacem nobis ueram dare, sicut asseritis, uelit. Sed si uult integram pacem suam nobis tribuere et Ecclesie Romane, oportet ut eam auxiliatoribus nostris, maxime regi Sicilie ac Lombardis, et imperatori Constantinopolitano, qui nobis contra eum in necessitatibus Ecclesie firmiter astiterunt, pariter tribuat. Legati uero laudantes, et approbantes uerbum pontificis, dixerunt: In mandatis accepimus a domno imperatore ut secrete uobiscum et cum fratribus uestris loquamur, quatenus ea, que inter nos et uos tractanda fuerint et statuenda, inimicus homo non sentiat, et in secreto seruentur quousque pacis bonum, prestante Domino, compleatur. Scimus enim quod in parte uestra et nostra  nonnulli sunt, qui pacem odiunt, et hanc discordiam libenter fouent. Iis itaque auditis, uniuersus conuentus discessit, et pontifex cum fratribus suis, et eisdem legatis secretarium consilii solus intrauit. Ceperunt autem de uerbo pacis ad inuicem diligenter tractare. Sed quoniam res ardua et multum difficilis agebatur , et de quibusdam capitulis inter Ecclesiam et imperium controuersia uertebatur, ultra quindecim dies tractatus ipse durauit. In quo spatio sanctorum Patrum auctoritates, priuilegia imperatorum, atque antique consuetudines, atque ille rationes ostense sunt, et super eis est diutius laboratum atque subtiliter disputatum. Tandem, cooperante Spiritus sancti gratia, ita factum est quod de omnibus capitulis inter Ecclesiam et imperium cum sepedictis legatis pontifex et fratres eius unanimiter concordarent, remanente causa Lombardorum in eo statu, in quo erat  usque ad commune colloquium, quoniam in eorum absentia nec debuit, nec potuit terminari  . Et quoniam sine imperatoris et eorum Lombardorum corporali presentia pax ipsa, sicut predictum est, fieri non debebat, constitutum est ut pontifex cum fratribus suis pro tanto desiderate pacis bono laboraret in proprio corpore, et ad partes Lombardie absque longa dilatione festinaret. Interim autem data est firma securitas ex parte imperatoris omnibus Ecclesie Romane personis, et rebus eorum, ac terris beati Petri et Sicilie regis, cunctisque maioribus usque ad consummationem ipsius pacis. His itaque dispositis, et concorditer ordinatis ad imperatorem legati alacres redierunt.



De eo quod Alexander papa in Lombardiam iuit propter pacem Ecclesie.

Porro Alexander papa, ut indubitanter ad colloquium  ipsius imperatoris posset accedere, ordinato in Urbe uicario uersus mare Adriaticum iter cum fratribus suis arripuit, et ueniens Beneuentum per Troiam et Sipontum, ac montem Gargani transiuit ad ciuitatem uestanam in maris littore sitam. Ibi enim deuotus beati Petri filius rex Sicilie ad eius obsequium preparauerat septem galeas uictualibus et armis, prout tempus et res postulabat, munitas. Duos quoque de magnatibus terre sue R., uidelicet Salernitanum archiepiscopum et R. Andrensem maximum comitem, ut honorificentius cum eis incederet illuc ad eiusdem  pacis, et domini sui presentiam destinauit. Ut autem imperatorem et Lombardos de suo pontifex aduentu redderet certiores, sex de fratribus suis cardinalibus a Siponto usque Bononiam cum suis et aliorum fratrum equitaturis premiserat.



De maxima cede Christianorum a paganis facta in Oriente.

 In diebus illis Emmanuel imperator Grecorum uolens sibi subiugare Turcorum regnum, in multitudine graui terram ipsorum uiolenter intrauit, et destruens ciuitates et uillas fere usque ad Cuneum, ubi est sedes regni, spoliando et occupando uniuersa processit. Tunc soldanus gentis illius potentissimus rex, ascitis sibi decem millibus Arabibus peritia militandi astutioribus pre ceteris gentibus ipsius patrie, cum ingenti multitudine militum, et sagittariorum suorum, predicto imperatori occurrit, orans et petens ab eo ut terram suam sibi in pace dimitteret, et eam ad suum seruitium retineret. Obtulit enim ei magna et pretiosa donaria, ut eius amorem et gratiam consequi mereretur. Denique fidelitatem et hominium  sibi uoluit fideliter exhibere, et ad eius seruitium cum militibus et sagittariis suis, quandocunque ab eo requireret, accedere. Sed imperator nimium de uiribus et potentia sua confidens  despexit eum, et dixit: »Neque pacem mecum, neque placitum facies, nisi Cuneum in manibus et potestate mea reddideris. His itaque auditis, soldanus, tanquam uir sapiens et astutus, simulate retrorsum abiit. Et ascendens montana super conuallium fauces per quas imperator ad Cuneum transire disposuerat, insidias ei posuit, ut inopinate ipsum inuaderet, et perniciose contraheret. Imperator uero credens eumdem soldanum potius ex timore quam astutia et calliditate a facie eius recessisse, minime caute, imo improuide et temerarie intrauit per illos difficiles et arctos transitus inter duos arduos montes. Et premittens fortissimos equitatus suos cum quadrigis et principibus principum, subito inciderunt omnes in insidias hostium. Facto itaque hinc inde immenso clamore, terribilis et exitiabilis initiatur conflictus. Et quia pre nimia locorum angustia pars nostra nec fugere poterat, nec reluctari,  pariter comprehensi sunt uniuersi tanquam greges in ouile unum. Quid plura? seue digladiati sunt a seuitia Turcorum, Arabum, et multis ac uariis diuitiis exspoliati, pauci tamen de tanta multitudine in captiuitatem ducti. Ipse quoque imperator in posteriori acie loricatus, et multo milite circumdatus, tandem repertus est. Cum autem in gladio ab impia multitudine impie tunderetur, superuenit ipse soldanus, et eo agnito, cum posset illatam sibi absque offensione iniuriam plene ulcisci, ex nimia liberalitate, sicut uir in lege sua mansuetus, et timens Creatorem suum, absoluit eum, et liberum abire permisit; cui et coronam et pretiosissimam crucem, que capta fuerant cum multis, et uariis donariis restituere dignum duxit. Ad ultimum uero pacem cum ipso ad tempus composuit, et hoc modo amici ab inuicem discesserunt.



Quomodo antipapa uiterbiensis doluit de pace Ecclesie.


Interea uiterbiensis ille ridiculus antipapa, de malo semper in peius descendens, ubi pacem et concordiam inter Alexandrum papam et imperatorem sine se familiariter tractari presensit, ubi securitatem firmam cunctis uiatoribus datam indubitanter cognouit, cum participibus suis ita uehementer indoluit, ac si cor eius per medium crepuisset. Antea uero quam de Anagnia pontifex Alexander exiret, H. Ostiensem episcopum et R. diaconum cardinalem Sancti Georgii ad imperatoris presentiam ea occasione premisit, ut securitatem, quam Magdeburgensis archiepiscopus cum sociis suis compromiserat, ab eodem imperatore per exhibitionem iuramenti manifeste reciperent. Euntes autem per partes Tuscie in Lombardiam intrarunt, et circa Mutinam eumdem imperatorem satis pacificum inuenerunt, qui eos hilari uultu, ac reuerenter suscepit,  et honorificentia plurima honorauit. Presentibus itaque multis episcopis atque principibus, coram ipsis legatis C. filium marchionis Montisferrati super sacrosancta Euangelia iurare fecit in anima sua eamdem securitatem, quam predicti legati apud Anagniam indubitanter prestiterant. Insuper ad maiorem bone uoluntatis, quam gerebat de pace, ostensionem, omnes Alamannos principes, qui secum ibi aderant, eamdem securitatem per iusiurandum fecit nichilominus roborare.

In diebus illis Cremona respiciens retro absque grauamine turpiter deierando a confederatione aliarum ciuitatum impudenter recessit, et ad imperatorem non sine magna infamia se conuertit; unde indignationem Ecclesie, et aliorum Lombardorum odium et inimicitiam iuste incurrit. Terdona quoque non post multum temporis id ipsum reprehensibiliter fecit, et eadem infamia contumeliose se inuoluit. Audiens autem hec apud uestam summus  pontifex ualde miratus est, sed de aliarum ciuitatum stabilitate non dubitare potuit. Ceterum cum ualida maris tempestas ipsum iam per triginta dies contra propositum suum ibidem detinuisset inuitum, ecce subito auster diu desideratus aduenit, et statim naute ad transfretandum eumdem pontificem alacriter inuitarunt. Qui consurgens circa medium noctis instantis Quadragesime ualde mane post missam, et receptos cineres, pelagi uastitatem letus intrauit cum undecim galeis, et duabus galeis oneratis uictualium copia, et albis caballis. Erat enim delectabile ad uidendum ipsum naualem et gloriosum exercitum sulcantem grossum pelagus uelis prosperis et propitio uento. Sed circa meridiem superueniente borea prorsus exstinctus est auster, et illico facta est in mari turbatio maxima. Timuerunt igitur omnes, pontifex autem non fuit omnino securus, quia procellarum immensitas non modicum minabatur. Tunc decem galee cum ipso  papa, et fratribus suis uersus anteriores insulas in remigando non segniter laborarunt. Sed tandem suffragantibus beatorum Petri et Pauli meritis, eadem die circa noctem ad insulam que dicitur Palatiosa  prospere, Deo gratias, applicuerunt. Sed naues albos equos ferentes cum posteriori galea regresse sunt ad portum uestanum, quia reliquas galeas subsequi contra uentum ualidum non potuerunt. Pontifex autem fatigatus ex ieiunio et procellosi maris turbatione, in terram libenter descendit, et, apposita mensa, copiose hilariterque cenauit. Post modicum uero spatium, cum iam quiescerent omnes, ex insperato desiderabilis auster nautis arrisit, et eos ad iter agendum non mediocriter animauit. Exsultantibus igitur cunctis in gaudio magno, uniuersa uela in altum citissime sunt collata, et unusquisque ad exercendum commissum sibi officium in ipsa noctis obscuritate uigilanter permansit.  Precedente itaque cum magno luminari galea celeriori summi pontificis, per totam noctem omnes alacriter nauigarunt, et die altera circa meridiem in insula, que uocatur Allexa, post celebratam ibidem missam cum magno gaudio et letitia cenauerunt. Et exinde ceteras Dalmatie insulas transcendentes, in proxima Dominica, priusquam sol illucesceret, ad ciuitatem Iaderam, que sita est in capite Hungarici regni, eumdem pontificem cum fratribus suis M. uidelicet Prenestino episcopo, I.  titulo Sancte Anastasie, B. titulo Sancte Pudentiane presbyteris, O. Sancti Adriani, et u. Sancti Eustachii diaconis cardinalibus, R. quoque Salernitano archiepiscopo, et R. illustri comite, per merita beati Petri sanum et alacrem portauerunt. Et quoniam nondum quisquam Romanorum pontificum ciuitatem ipsam intrauerat, de nouo eiusdem pape aduentu facta est in clero et populo ipsius loci communis letitia, et ineffabilis exsultatio collaudantium  et benedicentium Dominum, qui modernis temporibus per famulum suum Alexandrum, successorem beati Petri, Ecclesiam Iadertinam dignatus est uisitare. Ideoque preparato sibi de Romano more albo caballo processionaliter deduxerunt eum per mediam ciuitatem ad beate Anastasie maiorem Ecclesiam, in qua ipsa uirgo et martyr honorifice tumulata quiescit, cum immensis laudibus et canticis altisone resonantibus in eorum Sclauica lingua. Post quartum uero diem exiuit Iadera, et per Sclauorum insulas, et maritimas Histrie modicas ciuitates, felici cursu transitum faciens, ad monasterium Sancti Nicolai situm in faucibus Riuialti cum omni alacritate, Domino auxiliante, peruenit.



De tempore, quando Alexander papa uenetias prius intrauit.

Anno igitur sui pontificatus XuIII, nono Kalendas Aprilis, indictione X, beatus Alexander papa cum  ingenti honorificentia uenetias primum intrauit, occurrente sibi duce cum patriarcha, et episcopis, ac nobilibus cum clero in uaria nauium copiosa multitudine. Eo autem in palatio patriarche super Riuo alto descendente, predictus Magdeburgensis archiepiscopus cum electo Wormatiensi, et protonotario accesserunt ad eum, dicentes: Dominus noster imperator cuncta, que inter uos et eum de pace nobis mediantibus tractata sunt et conscripta, paratus est cum gaudio adimplere. Sed in ciuitate Bononiensi, quam eius principes nimis habent suspectam, uobiscum conuenire nullatenus potest: unde clementiam uestram suppliciter exoramus, quatenus alium locum sibi et uobis congruum, Rauennam uidelicet uel uenetias eligere satagatis. Quibus pontifex constanter sine mora respondit: Diu est quod, mediantibus fratribus nostris, u. Ostiense episcopo, et R. diacono, cardinalibus, cum Lombardis imperator conuenit, ut ipse in Imola et nos in Bononia debeamus  pariter conuenire, ideoque nos absque Lombardis, et consilio fratrum nostrorum, qui circa partes Bononie nostrum prestolantur aduentum, locum ipsum mutare non possumus, nec debemus. Si ergo nunc ei displicet, quod prius sponte concessit, sibi debet, non nobis excusatione seposita imputare. uerumtamen, ut inceptum bonum pacis ad desideratam consummationem celerius ualeat, opitulante Domino, peruenire, nos usque Ferrariam sine mora uenire studebimus, quatenus ibi cum fratribus nostris absentibus et rectoribus Lombardie deliberare et eligere plenarie possimus, quod pro utraque parte congruentius fuerit faciendum. Quod uerbum quia legatis bene complacuit, per litteras apostolicas uniuersis episcopis et rectoribus ciuitatum Lombardie mandauit, ut in Dominica die Dominice Passionis ad eius presentiam in ciuitate ipsa, Deo fauente, conueniant. Interim uero, cum turbe multe irruerent  ad eum, et de circumpositis ciuitatibus multitudo nobilium properaret ad eius presentiam ut uiderent illum, et audirent tanquam angelum Dei missum, dignum duxit ut in proxima Dominica, qua cantatur Letare, Ierusalem, ad ecclesiam Beati Marci solemnia missarum celebraturus accederet. Indutis ergo sacris uestibus, et de consuetudine auream deferens rosam cum episcopis et cardinalibus ad altare nimis  deuote processit. Post euangelicam lectionem populo Dei ex diuersis partibus congregato pastoraliter predicauit, et completis missarum officiis, rosam, quam detulerat, duci uenetico in signum gratie sedis apostolice contulit. In eadem quoque septimana cum glorioso galearum exercitu, quod erat delectabile uisu, exiuit a uenetia, et per fauces Padi ascendens cum gloria et honore uenit in suam ciuitatem Ferrariam.



De primo colloquio Lombardorum, et principum apud Ferrariam, presente Alexandro papa, pro pace Ecclesie.


In sequenti uero die principales persone, que ab utraque parte inferius adnotantur, ad eiusdem pontificis presentiam conuenerunt. Ex parte Lombardorum Aquileiensis patriarcha, Rauennensis et Mediolanensis archiepiscopi, et eorum comprouinciales episcopi, rectores ciuitatum, cum suis marchionibus atque comitibus, Salernitanus quoque archiepiscopus cum R. Andrensi comite. Sed ex parte imperatoris Maguntinus, Coloniensis, Treuerensis, Bisuntinus, Magdeburgensis et Saltzburgensis archiepiscopi, cum aliquibus eorum suffraganeis episcopis; electo quoque Wormatiensi, et A.  protonotario. Quibus ad inuicem congregatis, de loco, ubi papa secure posset cum imperatore presentialiter conuenire, non modica inter partes altercatio exstitit, et Lombardis petentibus Bononiam, uel Placentiam, aut Ferrariam, seu Paduam; imperatoris  autem principibus Papiam, seu Rauennam, aut uenetias eligentibus, pontifex cum nuntiis regis Sicilie uenetias in hunc modum elegit, ut si dux cum populo ueneto iuramentoriam cautionem prestaret, quod antequam pax confirmata firmiter esset, sine consensu pape  imperatorem uenetias nullatenus intrare permitterent, et uenientes illuc, seu redeuntes nullo modo impedirent, tunc pars ipsa utraque ad locum ipsum secure accederet. Quod ad uerbum pontificis factum est. Exiuit ergo a Ferraria cum episcopis et cardinalibus septimo Idus Maii, et sine mora uenetias remeauit, cuius uestigia partes utreque celeriter sunt subsecute. Constitutis itaque principibus ac Lombardis in conspectu pontificis, de reconciliatione pacis inter eos et alterutrum tractare ceperunt. Sed, quia de regalibus ac feudis maxima inter eos controuersia uertebatur, et pax Ecclesie absque illorum pace, qui cum Ecclesia contra imperium firmiter  steterant, fieri non debebat, tractatus ipse multis interuenientibus induciis usque ad apostolorum Petri et Pauli octauas processit. Ea igitur die pax Ecclesie in ea forma, qua de consensu partium ordinata fuerat, et scripto firmata de communi consensu principum, qui presentes aderant, imperatoris assensu roborata est. Pax quoque Sicilie regis a proximis Kalendis Augusti usque ad quindecim annos eodem modo approbata est, super quibus charte hinc inde concorditer facte, et a singulis partibus in bona uoluntate recepte sunt. Quibus ita peractis, ad instantiam principum imperatori licentiam dedit pontifex ueniendi usque Clogiam, quatenus in loco ipso a pontifice parum distante, constitutis in eius presentia cardinalibus illis et principibus, qui uerbum pacis et treugarum fere  iam consummauerant, causa ipsa imperiali auctoritate, auctore Domino, plenum sortiretur effectum et immutabile firmamentum. uenit ergo illuc imperator, et ad eius presentiam cardinales et principes pariter conuenerunt, omnia, que de ipsius assensu fecerant, sibi concorditer ostendentes. Auditis itaque omnibus, que gesta fuerant, et plenarie intellectis, licet ab iis, qui oderant pacem, ualde turbatus fuerit et commotus, quia tamen principes in faciem sibi uiriliter restiterunt, omnia tandem, sicut in presentia pontificis gesta fuerant et conscripta, rata habuit, et confirmari sponte promisit. Unde factum est quod in audientia eorumdem cardinalium et principum Dodoni comiti filio C. marchionis precepit ut in anima sua coram domno papa, nuntiis regis Sicilie, ac Lombardis publice iuraret in hunc modum:



Hec sunt prima iuramenta imperatoris Frederici, que in anima sua fieri fecit de pace Ecclesie.

 »Ego comes Dodo iuro quod domnus imperator mandauit mihi ut in anima sua iurarem iuramentum, quod nunc facturus sum, et postquam mandauit, non reuocauit mandatum. Et ego ex mandato imperatoris iuro in anima sua quod ex quo uenerit uenetias omni questione et contradictione semota, faciet iurari in anima sua quod pacem Ecclesie, sicut disposita est per mediatores et scripta, et pacem regis Sicilie usque ad quindecim annos, sicut scripta est, et treugam Lombardorum, sicut est per mediatores utriusque partis dispositum, et in scripto, quod est apud eosdem mediatores, continetur, bona fide seruabit, et principes suos hoc ipsum iurare faciet.«

Simili modo precepit Sigilboth  camerario suo in hunc modum:

»Ego Sigilboth iuro quod ex quo domnus imperator uenerit uenetias, predictum iuramentum pacis Ecclesie, et regis Sicilie, et treuge Lombardorum  faciet prestari in anima sua, et principes similiter iurare faciet.«

His itaque hoc modo completis, pontifex ducem et populum uenetum a iuramento, quo tenebatur, absoluit, et ut domnum imperatorem honorifice uenetias ducerent eis precepit. Quod dux desideranter implere festinans in preparatis sex galeis eumdem imperatorem usque ad monasterium Sancti Nicolai, quod est situm in capite Riui alti, cum gloria et honore fecit conduci.



De absolutione imperatoris Frederici, et de pace facta inter eum et domnum papam Alexandrum.

Altera itaque die in uigilia Sancti Iacobi summo mane pontifex misit ad eius presentiam Hi.  Ostiensem, E. Portuensem et M. Prenestinum episcopos, I. titulo Sancte Anastasie, T. titulo Sancti uitalis, et P. titulo Sancte Susanne, presbyteros cardinales, atque I.  diaconum cardinalem Sancte Marie in Cosmedin: qui uenientes ad eum,  postquam renuntiauit schisma Octauiani, Guidonis Cremensis et Ioannis de Struma, post promissam quoque obedientiam uenerabili pape Alexandro, tanquam catholicus princeps, eiusque successoribus canonice intrantibus, ipsum a sententia excommunicationis pariter absoluerunt, et unitati catholice aggregarunt. De maioribus etiam ipsius principibus iuxta priscum Ecclesie morem id ipsum fecerunt. Et exinde imperator tanquam orthodoxus princeps deuote accessit ad presentiam ipsius pontificis, qui ante fores ecclesie S. Marci cum episcopis et cardinalibus residebat, et in communi unionem pacis exspectantibus, deposita chlamyde, prostrauit se in terra, et deosculatis eius, tanquam principis apostolorum, pedibus, uere pacis osculum sibi deuotissime dedit. Tunc repleti sunt omnes  gaudio magno, et pre nimia letitia uox conclamantium in Te Deum laudamus insonuit usque ad sidera. Statimque Augustus, apprehensa pontificis dextera cum canticis et laudibus usque ad chorum Ecclesie ipsum deduxit, et, inclinato capite, benedictionem ipsius reuerenter suscepit. In sequenti uero die, quo celebrabatur festum S. Iacobi apostoli, ad eamdem Ecclesiam rediit, et celebraturus missarum solemnia cum festiua processione patriarcharum, archiepiscoporum, episcoporum, presbyterorum et diaconorum cardinalium et aliorum Ecclesie ordinum, ad sacrum altare processit. Imperatore igitur stante in choro, clerus Teutonicus misse introitum altisonis uocibus psallere cepit, et totum decantando officium cum omni iubilatione peregit. Post euangelium autem et sermonem factum ad plebem, imperator denuo ad uestigia eiusdem pontificis cum principibus suis deuotissime procidit, et, apertis thesauris suis, aurum ei post pedum oscula  obtulit. Decantata itaque missa, eius dexteram apprehendit, et extra ecclesiam usque ad album caballum conduxit ipsum, et streugam sibi fortiter tenuit. Cum autem frenum acciperet, et stratoris officium uellet implere, pontifex, quia iter usque ad mare nimis uidebatur prolixum, pro facto habuit, quod affectuose uoluit exhibere. In crastino autem circa nonam imperator cum paucis pontificem filiali affectu uisitauit, et usque ad eius cameram, ubi cum episcopis, et cardinalibus familiariter residebat, alacriter requisiuit. Congratulati sunt ergo diu ad inuicem, et post affectuosa colloquia, et mistos seriis temperatos, et sine detrimento dignitatis iocos, Augustus, petita et impetrata licentia, hilaris ad hospitium remeauit.



De consummatione pacis, et treuge Lombardorum, et iuramentis prestitis.

In Kalendis uero mensis Augusti, conuocatis regis Sicilie nuntiis, et uniuersis Lombardorum rectoribus,  pontifex, et imperator consistorium pariter intrauerunt. Tunc imperator coram pontifice in communi auditorio precepit comiti Henrico de Des, quatenus in anima sua iuraret quod pacem Ecclesie atque imperii, et pacem regis Sicilie usque ad quindecim annos, et treugam Lombardorum proximis Kalendis Augusti usque ad sex annos, sicut per mediatores utriusque partis dispositum et scriptum est, bona fide seruabit. Presentibus quoque principibus nichilominus iussit, quod eamdem pacem, et treugam pariter iurarent, et bona fide seruarent. Mox iurauit ipse comes super sancta Dei Euangelia, sicut imperator ei preceperat; et conuersus ad ipsum dixit: »Sic te Deus adiuuet, et hec sancta Euangelia.«

Iurauerunt sequentes principes ita:

»Ego C.  Maguntinensis, ego P. Coloniensis, ego u.  Magdeburgensis, ego B. Treuerensis, archiepiscopi, ego D. Patauiensis, ego C. electus  Wormatiensis, ego Ar. imperialis aule protonotarius, ego C. quondam Mantuanus episcopus, ego G. Cancellarius, et ego C. comes, iuramus in animabus nostris super hec sancta Dei Euangelia, quod pacem Ecclesie, atque imperii, et pacem regis Sicilie usque ad quindecim annos, et treugam Lombardorum usque ad sex annos, sicut statutum et scriptum est per mediatores utriusque partis, bona fide seruabimus, et absque fraude: sic nos Deus adiuuet, et hec sancta Dei Euangelia.« Ex parte uero Sicilie regis eodem modo iurauit R. Salernitanus archiepiscopus  , et R. Andrensis comes. Ex parte uero Lombardorum iurauerunt, qui presentes aderant, de Mediolano Gerardus Pistis, et Rogerius Marcellinus consul. De Placentia Guillielmus  Leccacorus  . De Brixia Albertus de Gambara. De Bergamo Albertus Albertonis. De uerona Cothus  consul. De Parma uetulus. De Regio Arcemanus. De Bononia Pinamonte potestas eorum. De Nouaria Guillielmus Gibuini. De Alexandria Ubertus de Foro. De Padua Tessulinus potestas. De uincentia Ezulinus.



De reuersione schismaticorum ad Ecclesie unitatem.

Absoluto autem imperatore, sequaces eius intrusi et schismatici ad sinum matris Ecclesie cateruatim confluentes, absolui humiliter postulantes, refutarunt, et anathematizarunt super sancta Euangelia omnem heresim extollentem se aduersus sacrosanctam Romanam Ecclesiam, et precipue schisma et heresim Octauiani, et Guidonis Cremensis, atque Ioannis de Struma, eorumque ordinationes irritas esse pronuntiantes, fidelitatem quoque et  obedientiam domno suo pape Alexandro, eiusque successoribus catholicis  promittentes, reconciliati sunt, et unitati catholice assignati. De quorum numero famosiores duximus nominandos: C. Maguntinum, P. Coloniensem, W. Magdeburgensem, Treuerensem, Patauiensem, Wormatiensem electum, Augustensem, Basiliensem, Argentinensem, Alberstatensem, Papiensem, Placentinum, Cremonensem, Brixiensem, Nouariensem, Aquensem, C. Mantuanum, Balneoregensem, Pensaurensem, Fanensem, u. a Guidone Cremensi promotum in leuitam, u. quondam Cluniacensem abbatem, et intrusum Sancti Petri in uelo Aureo, atque uicinum eius Sancti Saluatoris intrusum. Aliorum uero schismaticorum resipiscentium multitudinem nominare penitus ignoramus.



Quomodo papa promulgauit excommunicationis sententiam in uiolatores pacis.

Eodem tempore XuIII Kalendas Septembris in ecclesia  Sancti Marci apud uenetias Alexander papa cum archiepiscopis, et aliis Ecclesiarum prelatis de Italia, et Alamannia synodum celebrauit, in qua iuxta eum ipse imperator resedit  . Ibi pacem inter Ecclesiam et imperium, et pacem Sicilie regis, atque treugas Lombardorum, sicut superius est ordinatum, communi assertione roborata fuit; et firmata. Sed ad maiorem ipsius soliditatem pontifex in hunc modum excommunicationis sententiam promulgauit, ut quicunque pacem ipsam, uel treugas infringeret, nisi requisitus infra quadraginta dies, et commonitus satisfaceret, eamdem sententiam seposita excusatione incurreret. Shismaticos uero, qui nondum resipuerant, quousque satisfacerent, anathematis sententia innodauit.



De acquisitione castri Brectanori.

In diebus illis C. comes de Brectanoro absque liberis apud uenetias defunctus est, qui pro remissione  peccatorum suorum, suorumque parentum et castrum ipsum Brectanorum, quod alio nomine uocatur Susubium, et totam terram suam, licet ab antiquo iuris Beati Petri fuerit, sacrosancte Romane Ecclesie in propriam hereditatem donauit, et ad maiorem donationis ipsius firmitatem domno Alexandro pape, suisque successoribus publicum exindo instrumentum fieri fecit. Quamobrem pro recipiendis inuestituris ipsius castri, quod est caput et sedes totius comitatus, Pontifex absque mora misit illuc R. diaconum cardinalem, R. subdiaconum, et P. Sarracenum dapiferum suum, per quos cum inuestitura possessionem illius comitatus in potestatem et dominium sedis apostolice recepit, atque detinuit.



Littere Principum Imperii de confirmatione, et obseruatione pacis inter Ecclesiam et imperium.


»Domino suo, ac Patri uenerando, ALEXANDRO Dei gratia sancte Romane sedis, et catholice Ecclesie summo pontifici, et uniuersali pape, CHRISTIANUS Maguntinus archiepiscopus, Philippus Coloniensis archiepiscopus, Wiermannus  Magdeburgensis, Arnoldus Treuerensis archiepiscopi, Conradus Wormatiensis electus, Godefridus cancellarius, Worumnus protonotarius, F.  comes Hollandie, T. marchio de Luzis, et frater eius Dodo, H.  comes de Diersa, R. comes de Durna, filialis deuotionis obsequium cum debita obedientia et subiectione.

»Commoda, que exconsummata pace Ecclesie, et imperii, toti mundo proueniunt, ipsa innumerata mala, que inde uitantur, manifeste ostendunt. Sicut enim ab utriusque concordi prouidentia orbis terrarum ad salutem et tranquillitatem regitur, ita sub eorum diuisione a propria debiti status rectitudine  distrahebatur. Gaudeat itaque tellus iam desiderabilis roris uisitatione respersa, tam gratiose pluuie inundatione fecundata, per quam fidelis populi arida sitis depellitur, et omnium iurgiorum scandala, et scandalorum incendia suffocantur. Nos ergo, Pater sanctissime, de tanto concordie fructu letantes, ipsam sacratissimam Ecclesie et imperii pacem, sicut ab utriusque partis mediatoribus est disposita, et in commune scriptum redacta, et pacem illustris regis Sicilie usque ad quindecim annos, et treugam Lombardorum a proximis Kalendis Augusti usque ad sex annos, sicut a mediatoribus est ordinata, et nostris iuramentis firmata, et in scriptum communiter redacta, quod scilicet scriptum propriis subscriptionibus ipsorum mediatorum hinc inde confirmatum est, et sigillis ipsorum corroboratum, nostri consensus studio, et uigore confirmamus, et ratam et inconcussam tenemus, et ut sic obseruetur, operam dabimus. Et ut hec nostre  confirmationis pagina subsecutis temporibus firma et illibata permaneat, eam propriis subscriptionibus communiri et nostrorum sigillorum appositione  fecimus insigniri.«

    »Ego Christianus Maguntine sedis archiepiscopus subscripsi.
    »Ego P. Coloniensis archiepiscopus, et Italie archicancellarius subscripsi.
    »Ego C. Wormatiensis electus subscripsi.
    »Ego G. imperialis aule cancellarius subscripsi.
    »Ego W. protonotarius subscripsi.«





Littere imperatoris misse pape super pace inter Ecclesiam et imperium.

»Reuerendo in Christo Patri domno pape Alexandro, sacrosancte Romane Ecclesie summo et uniuersali pontifici, FREDERICUS Dei gratia Romanorum imperator et semper Augustus, debitam obedientiam, et filialis deuotionis affectum.

 »Cum imperatoria maiestas a Rege regum ad hoc in terris ordinata sit, ut per eius operam totus orbis pacis gaudeat incremento, nos, quos Deus in solio Romani imperii constituit, eam diligentius amplecti, et feruentius conseruare debemus, et uolumus. Inde est quod pacem Ecclesie et imperii secundum quod a principibus nostris, et a cardinalibus Romane Ecclesie disposita est et ordinata, et in scripto principum nostrorum sigillis eorum signata continetur, sicut per interpositam personam secundum formam, que in scripto continetur, iurari fecimus, sic presenti scripto nos firmiter obseruare promittimus, confirmamus, et ratum in posterum permanere uolumus, et sic deinceps firmiter  obseruabimus, et faciemus quantum in nobis fuerit Deo propitio obseruari.

»Datum apud uenetias in palatio ducis Xu Kalendas Octobris, indictione X.«

Hoc tempore in uigilia Sancti Matthei apostoli Alexander papa XuIII annum sui pontificatus expleuit.



De gestis Alexandri in anno XIX pontificatus.

Incipit XIX annus eiusdem. Pace igitur, sicut dictum est, confirmata, omnes, qui conuenerant, leti ad propria redierunt. Paucis tamen transactis diebus exierunt quidam nobiles de ciuitate Triuisina, de societate Lombardorum, et ad imperatoris presentiam accessere, cum quo, et diutius secrete locuti sunt in occulto, et quedam ad alterutrum iuramenta fecerunt, unde uniuersis Lombardis odiosi facti sunt, et ualde suspecti. Eis itaque redeuntibus ad propria, populus Triuisinus in ipsos uehementer commotus eos periuros detestabiles,  et sue patrie proditores atque turpissima morte dignos clamore horribili appellauit. Quid plura? Ut periculum mortis euadere possent, illico iurarunt super sancta Euangelia, quod quidquid imperatori secrete dixerant, uel iurauerant, totum reuelarent rectoribus Lombardorum, et insuper filios dederunt eis obsides, ac sufficientes fideiussores, quod super iis eorumdem rectorum mandatis firmiter starent. Ipsis igitur seorsim ductis quecunque imperatori iurauerant, uel dixerant in secreto, per chartam publicam rectoribus Lombardorum reuelarunt. Comperta itaque manifesta proditione tante malitie, Lombardorum societas, et predictos nobiles acriter pro meritis suis puniuit, et ex tunc aduersus callidi hostis insidias sollicitius uigilauit, et se fortius communiuit.



Quomodo imperator a papa in osculo pacis recessit.

Rebus itaque sic se habentibus, imperator a uenetiis  recessurus, ut a summo pontifice licentiam susciperet, accessit ad eum in palatio patriarche sedentem. Exclusis igitur ceteris, cum solis episcopis et cardinalibus ac suis principibus, de iis, que ad pacis complementum restabant, cum eodem papa colloquium habuit. Tunc pontifex ab imperatore petiit, ut regalia Sancti Petri, et possessiones sancte Romane Ecclesie, sicut per mediatores cardinales et principes apud Anagniam constitutum fuerat et firmatum, sibi restitui faceret. Cui respondens imperator dixit: Regalia Sancti Petri, et possessiones alias Romane Ecclesie, preter terram comitisse Mathildis, et Brectanorum, libere ad presens  restituam. Sed quia ista uidentur mihi ad ius imperii pertinere, uos eligite de principibus nostris tres, et nos de cardinalibus totidem eligemus ad ista tractanda, quorum iudicio pars utraque irrefragabiliter stare deberet. Quod licet pontifici graue nimis et durum fuerit, quoniam et in forma pacis de restituenda terra comitisse Mathildis expressum fuerat  ac iuratum, et tunc ipse castrum Brectanorum, sicut superius est dictum, possidebat, ne tamen occasione ista pax Ecclesie turbaretur, uoluntati eius tandem assensum prebuit. Statimque Christianum Maguntinum archiepiscopum, et C. Wormatiensem electum, atque A. protonotarium, qui presentes aderant, ad id faciendum elegit. Imperator quoque H. Ostiensem, et W.  Portuensem episcopos, et I.  diaconum cardinalem consequenter elegit. Pro restituendis uero predictis regalibus, et ceteris Ecclesie possessionibus, illico eumdem Maguntinum pontifici assignauit, precipiens ei sub obtentu gratie sue, ut restitutionem ipsam infra tres menses cum integritate perficeret.  His itaque concorditer ordinatis atque dispositis, Augustus ipse coram ipso pontifice genua flexit, et deosculatis pedibus eius, in osculo pacis ab eo, et uniuersis cardinalibus uersus Rauennam et Cesennam recessit. Post cuius discessum circa medium mensis Octobris, pontifex, quatuor impetratis a duce uenetie galeis, et maiore fratrum suorum parte per Pentapolim secus mare premissa, denuo pelagi uastitatem Domino auctore intrauit, et eadem qua uenerat uia regrediens, apud Sipontum quarto Kalendas Nouembris, suffragantibus beatorum apostolorum Petri et Pauli meritis, cum prosperitate peruenit. Deinde per Troiam, et Beneuentum, et Sanctum Germanum, cum gloria et honore transitum faciens, ad ciuitatem Anagninam sibi multum deuotam XIX Kalendas Ianuarii sanus, Deo gratias, et incolumis remeauit. Facta est itaque de pacifico ipsius et desiderato regressu, tam in urbe quam in toto orbe Romano, exsultatio maxima, et communis  letitia benedicentium et collaudantium Dominum, qui per assiduam clauigeri sui beati Petri precem, et laborem ipsius pontificis, dignatus est pacem et concordiam inter Ecclesiam et imperium mirabiliter reformare. Inde utique accidit, quod de magna schismaticorum turba quidam intrusi ad obedientiam domni Alexandri pape sunt sponte reuersi, quidam uero Catholicis ecclesias relinquentes apud consanguineos confugium cum ignominia et confusione sua fecerunt. Archisynagogus uero eorum cognito quod imperator ad pedes Alexandri pape osculandos accesserit, conturbata sunt uiscera eius, et pro desolationis sue confusione tantus eum timor et tremor inuasit, quod occulte a uiterbio exiens tanquam profugus ad montem Albanum sub friuola defensione Ioannis domini ipsius castri confugium inaniter fecit. Audiens hec imperator nimium dolere se ostendit, et ad excusationem suam eumdem hereticum, et eius defensores, nisi  ad obedientiam pape Alexandri festinarent, diffidauit, et imperiali banno subiecit.



De eo quod imperator Fredericus cepit Brectanorum contra tenorem pacis facte inter Ecclesiam et imperium.

Illud autem silentio pretereundum non duximus, quod imperator ex quo Cesennam peruenit, utens consilio malignantium, accessit iuxta Brectanorum, et accersitis ad se predictis nuntiis, R. uidelicet diacono Sancti Georgi, et R. subdiacono apostolice sedis, et P. dapifero eiusdem pontificis, instanter postulauit ab eis possessionem illius castri cum omnibus pertinentiis suis. Quibus eis benigne respondentibus, et mansuete, quod sine licentia, et mandato domini sui Romani pontificis hoc facere non poterant, nec debebant, confestim eos diffidauit, et exercitu circumquaque collecto  , ipsos de castro eiecit, et castrum inexpugnabile sine conflictu et pugna cepit, et sibi, ac filio suo regi ab hominibus ipsius loci iurari fecit. Nec mirum cum  inter Bulgaros, et Maynardos, qui erant fortiores ipsius loci milites, iam emerserant emulationes, et altera eorum pars imperatori fauorem prestiterat. Quod factum postquam ad aures ipsius pontificis peruenit, per maiores Ecclesie personas eumdem imperatorem paterne conuenit, et ut possessionem ipsius castri sibi, et matri sue Romane Ecclesie in pace restitueret, diligenter et instantius postulabat. Ipse uero in uoluntatis sue duritia perseuerans, restitutionem facere penitus recusauit. Que causa licet pontifici et Ecclesie iniuriosa, et ualde fuerit grauis, ne tamen occasione huius iniurie recens pax, et utilissima Ecclesie, atque imperio, discordia solueretur, potius hoc ad tempus pati, et dissimulare dignum duxit, quam contrariis eidem imperatori contraria respondere quousque Dominus  cor illius molliat, et sue Ecclesie iura sponte restituat.



Rescriptum priuilegii regis Ungarie, qui pro reuerentia Ecclesie Romane, et domni Alexandri pape Ecclesie Ungarie libertatem donauit.

»B.  Dei gratia rex Ungarie, Dalmatie, Croatie, Rameque, L. eadem gratia Strigoniensi, C. Colocensi archiepiscopis, atque omnibus eorum suffraganeis, prepositis quoque regalibus  , nec non omnibus uniuersaliter ecclesiasticis personis in predictis archiepiscopatibus constitutis, tam presentibus quam futuris, in perpetuum.

»Iustum, et rationi consentaneum omnimodis esse dignoscitur, ac sanctarum Scripturarum testimoniis comprobatur, ut qui regie celsitudinis culmen ab eterno Rege merentur accipere, iis que ad Ecclesie et Christianitatis profectum noscuntur in aliquo pertinere, tanto teneantur prouida sollicitudine  et cautela intendere, quanto pro honore a diuina sibi dispositione collato debent suo Creatori uberiorem deuotionem pre ceteris exhibere. Eapropter propria ratione inducti, et saluberrimis exhortationibus M. uenerabilis sancte Romane Ecclesie diaconi cardinalis, propensius attentiusque commoniti, deuotionem quoque uenerande memorie regis G. Patris nostri, quam circa sacrosanctam Romanam Ecclesiam, et sanctissimum Patrem nostrum domnum Alexandrum summum pontificem studuit per omnia exhibere, modis omnibus, quibus possumus, imitari uolentes, institutionem super depositione, et transmutatione episcoporum, quod in se, et in suis posteris domno pape Alexandro, et suis successoribus noscitur concessisse, uidelicet quod absque auctoritatis consilio eius, uel successorum suorum depositionem, seu translationem episcoporum non faceret, uel fieri permitteret confirmamus, et tam in nobis quam in posteris nostris perpetuo  inuiolabiliter duraturam censemus. Preterea antecessorum nostrorum consuetudinem retro temporibus habitam relinquentes in nobis, et in nostris posteris immobili firmitate sanximus ualituram, quod decedentibus episcopis, in rebus episcopalibus procuratores laicos de cetero non ponemus, atque poni nullatenus permittemus, sed honestos clericos, qui non ad uoluptatem, sed ad necessitatem uictus de ipsarum Ecclesiarum rebus moderate accipiant, ibidem instituemus, qui reliqua omnia bona fide, et sine fraude aliqua, ad reedificationem ipsarum ecclesiarum et domorum episcopalium, seu canonicorum, ad usus quoque pauperum, uiduarum et orphanorum fideliter debeant obseruare. Nos uero, uel posteri nostri, nichil unquam de eisdem rebus in usus proprios redigemus de cetero, nisi forte , hostes regni in manu ualida fines ipsius regni intrauerint, uel aliqua alia urgentissima necessitas postulauerit, et tunc quoque id sine episcoporum consilio non faciemus.  Addimus etiam, et robore inconcusso tam in nobis quam in posteris nostris perpetuo obseruandum statuimus, quod regales prepositi, uel abbates de suis preposituris, uel abbatiis, seu dignitatibus non amodo deponentur, in hac parte consuetudini nostre antique per nos, et posteros nostros renuntiantes, nisi infausto casu contingeret eos super certo crimine canonico ordine conuinci, uel crimen suum publice confiteri. Ad hec C. archiepiscopus Colocensis, omnes episcopi, electi, regales prepositi et abbates, munificentiam et libertatem, quam pro reuerentia beati Petri, et sanctissimi Patris nostri pape Alexandri, nec non et M. uenerabilis diaconi cardinalis apostolice sedis legati concessimus, attendentes, preuiam suam consuetudinem, omnibus canonibus obuiantes,  quam instruendis et destruendis prepositis, aliisque dignitatibus, et ecclesiasticis beneficiis subtrahendis exercebant, in manus predicti cardinalis penitus reliquerunt. Unde communi consensu, et libera eorum omnium uoluntate decernimus, et inuiolabiliter presenti priuilegio ualituro perpetuo stabilimus, quod nulli archiepiscoporum, episcoporum, electorum, prepositorum, abbatum deinceps licentia pateat de preposituris suos prepositos remouere, uel alias ecclesiasticas personas suis dignitatibus, aut ecclesiasticis beneficiis priuare, nisi forte de crimine fuerint conuicti canonice, uel confessi. Hec autem omnia de consilio gloriose regine matris nostre, et archiepiscoporum, episcoporum omnium, electorum, prepositorum regalium atque abbatum, comitum omnium, procerum et aliorum principum stabilita ac firmiter corroborata noscantur. Actum in ciuitate W. anno 1169.«



De tertia reuersione domni Alexandri pape ad urbem Romanam.


Interea uniuersus Romane urbis clerus, ac populus uidens imperatorem Fredericum ad uestigia pape Alexandri Domino inspirante prostratum et schismatis malum per diuinam potentiam omnino exstinctum, attendens etiam de absentia ipsius pontificis tam in spiritualibus, quam in temporalibus per longa tempora grauissimam incurrisse iacturam, commune consilium de reuocando ad sedem beati Petri eodem pontifice salubriter habuit. Miserunt ergo ad eum usque Anagniam de melioribus Romanorum ciuium septem uiros cum litteris cleri, et senatus, ac populi, suppliciter exorantes, quatenus ad Urbem suam propriam, et populum sibi specialiter commissum iam dignaretur reuerti, et curam eius habere. Pontifex autem, licet humilis, et deuota eorum inuitatio sibi, et cunctis fratribus plurimum complaceret, ad memoriam tamen reuocans  preteritam eiusdem cleri ac populi de ultramontanis partibus reuocationem, qualiter post modicum multas sibi, ac fratribus suis iniurias atque contumelias intulerunt, non immerito dubitauit eorum blandis promissionibus credere, et ad ciuitatem ipsam, que multos disturbatores pacis habere dignoscitur, absque certa et firma securitate redire. Propterea de uoluntate utriusque partis H. episcopus Ostiensis, et I.  titulo Sanctorum Ioannis et Pauli presbyter, atque u. diaconus Sancti Angeli cardinalis cum septem bonis hominibus redierunt ad Urbem, disposituri cum senatoribus et populo formam securitatis et pacis, que domno pape, suisque fratribus complacere deberet. Unde licet super hoc diu laboratum fuerit, tandem suffragantibus  beatorum apostolorum Petri et Pauli meritis, totius populi Romani consilio et deliberatione statutum est, ut senatores qui fieri solent, fidelitatem et hominium domno pape facerent, et beati Petri ecclesiam, atque regalia, que ab eis fuerant occupata, libere in manibus et potestate sua restituerent; pacem quoque, ac securitatem sibi, et eius fratribus, ac rebus eorum, et cunctis ad eum uenientibus et redeuntibus, nichilominus inuiolabiliter obseruarent. Quo facto, uenerunt senatores cum eisdem cardinalibus, et cum aliis bonis hominibus ad presentiam summi pontificis, quibus ad oscula pedum et oris de more benigne susceptis, cuncta, que a populo constituta fuerant, publice coram ipso pontifice tactis sacrosanctis Euangeliis iurauerunt. His igitur, Domino cooperante, rite peractis gaudio magno gauisi sunt omnes, et extunc domnus papa et fratres eius ad reditum Urbis festinanter se accinxerunt. In proximo autem festo Gregorii  pape ante Dominicam Letare, Ierusalem, post missam exiuit de Tusculano, proficiscens ad Urbem non sine gloria et honore multo. Exierunt enim obuiam sibi in longum clerus Romanus cum uexillis et crucibus, quod nulli Romanorum pontificum recolitur factum, senatores et magistratus populi cum concrepantibus tubis, nobiles cum militia in apparatu decoro, et pedestris populositas cum ramis oliuarum, laudes pontifici consuetas uociferans. Tunc uideres oculos omnium uultum eius intuentes, tanquam uultum Iesu Christi, cuius uices in terris gerit. Pre nimia uero multitudine ipsius uestigia deosculantium albus palafredus ambulare uix poterat, et sessoris dextera in dandis benedictionibus nimium laborabat. Cum tanta igitur, et tam solemni exsultatione Romanus pontifex paulatim, prout exhibebat necessitas, proficiscens, circa horam nonam ad portam Lateranensem non mediocriter fatigatus peruenit. Unde ad patriarchium Lateranensis  Ecclesie, atque ad sacrum Sancti Saluatoris altare, tanquam uerus et bonus pastor, ac beati Petri orthodoxus successor, cum inenarrabili gloria multiplicatis laudibus gloriose eductus est atque receptus. Post benedictionem uero ad populum datam conscendit palatium, ubi recedentibus ad ecclesias suas cunctis cardinalibus in lecto fatigatus ex itinere ante cibum modicum requieuit. Altera autem die in consistorium exiens infinitam clericorum et laicorum multitudinem ad pedes et oscula de more suscepit, et extunc ad consuetas stationes Urbis pro sui officii debito in Letare, Ierusalem ad Sanctam Crucem, et in Passione Domini ad Sanctum Petrum perrexit, atque in Pascha regnum solemniter induit.





CARDINALIUM uIGINTI TRIUM QUI ALEXANDRO ADHAEREBANT EPISTOLA AD FRIDERICUM IMPERATOREM.


 »FRIDERICO, Dei gratia, glorioso, illustri, magnifico et sublimi Romanorum imperatori, GREGORIUS Sabinensis, HUBALDUS Ostiensis, IULIUS Prenestinus, BERNARDUS Portuensis, WALTHERUS Albanensis episcopi; HUBERTUS tit. S. Prisce, IOANNES tit. Sanctorum  Ioannis et Pauli, HENRICUS tit. SS. Nerei et Achillei, ILDEBERTUS tit. Basilice XII Apostolorum, IOANNES tit. S. Anastasie, BONADIES tit. S. Chrysogoni, ALBERTUS tit. Sancti Laurentii in Lucina, et WILHELMUS tit. S. Petri ad uincula, presbyteri;  ODDO Sancti Gregorii ad uelum Aureum, ROM. Sancte Lucie in Septa Solis. IACINCTUS Sancte Marie in Cosmidin, ODDO S. Nicolai in Carcere Tullii, ARDE. S. Theodorici, Bo. sanctorum Cosme et Damiani, C. S. Adriani, P. S. Eustachii, et Io., diaconi cardinales, uoluntate et spiritu in Domino congregati, salutem et gloriosam de inimicis uictoriam.

»Quanto excellentie uestre maior a Deo collata est et attributa potestas, et quanto sublimiorem inter mortales dignitatis locum constat uos obtinere, tanto amplius imperialem conuenit maiestatem sacrosanctam Romanam Ecclesiam, specialem et unicam matrem uestram, in omnibus honorare, et ei semper, et presertim necessitatis tempore, salubriter atque utiliter prouidere. Quid autem diebus istis in eadem Ecclesia Romana contigerit, et quam inauditum facinus ab his quos filios reputabat, aliquantis diebus transactis fuerit perpetratum, dignum,  imo dignissimum est nos imperiali celsitudini nostris litteris aperire. Nuper siquidem cum dominus noster bone memorie Adrianus papa, Kalend. Septemb. apud Anagniam debitum nature soluisset, et de terris ad celum, de imis migrasset, uocante Domino, ad superna, tres falsi fratres, Octauianus scilicet, et Ioannes de Sancto Martino, et Guido Cremensis, qui a nobis quidem exierunt, sed non fuerunt de nobis, transfigurantes se in angelos lucis, cum sint Satane,« etc.

Et infra. »Ad hec nouerit sublimis gratia uestra, quod Otto palatinus comes, occasione de intrusione  Octauiani suscepta, prefatum dominum nostrum, et nos omnes plurimum infestauit, et Ecclesiam Dei nisus est scindere, et multipliciter absque rationabili causa turbare. Campaniam siquidem, et Patrimonium beati Petri cum intruso et apostatico Octauiano uiolenter intrauit, et terram ipsam studuit ei quibuscunque modis subiugare. Nos itaque et tota Ecclesia Dei nobiscum maiestatem uestram suppliciter exoramus, ut tam uiolenta intrusione ita sicut est intellecta, et diligenter inspecta, qualiter uobis ad salutem anime uestre, et honorem imperii super tanto negotio sit procedendum, diligenter attendatis. Considerate et aduertite qualiter circa sacrosanctam Romanam Ecclesiam, et circa unicum Sponsum eius Dominum nostrum Iesum Christum, sine quo nec regnum potest aliquis obtinere terrenum, nec acquirere sempiternum, oporteat uos habere, et qualiter eam ab impugnatoribus et presertim a schismaticis et hereticis,  ex imperialis officio dignitatis protegere debeatis modis omnibus ac tueri. Nos si quidem uos sicut specialem defensorem et patronum Ecclesie Romane modis omnibus honorare intendimus, atque ad augmentum glorie uestre, quibus modis possumus, cum Deo aspiramus. Rogamus autem, et instantius supplicamus, ut matrem uestram sanctam Romanam Ecclesiam diligatis et honoretis, et ad pacem et tranquillitatem ipsius, quibus modis imperialem conuenit excellentiam, intendatis, et tantam prefati inuasoris atque schismatici iniquitatem nullatenus foueatis.«





LITTERAE ENCYCLICAE A cardinalibus qui ab Alexandri III partibus steterunt, de eiusdem pontificis electione ad uniuersam Ecclesiam directe.


 GREGORIUS Dei gratia Sabinensis episcopus et in Urbe domini pape uicarius, HUBALDUS Ostiensis, IULIUS Prenestinensis, BERNO Portuensis, WALTERUS Albanensis, episcopi; HUBERTUS tituli S. Crucis, ASTI t. S. Prisce, IOANNES tt. SS. Ioannis et Pauli, HENRICUS tt. SS. Nerei et Achillei, ILDEBRANDUS basilice XII Apostolorum, IOANNES t. S. Anastasie, BONUS S. Chrysogoni, ALBINUS t. S. Laurentii in Lucina, WILHELMUS t. S. Petri ad uincula, presbyteri cardinales; ODDO S. Gregorii ad uelum Aureum, RODULFUS S. Lucie in Septo Solis, IACOBUS S. Marie in Cosmedin, ODDO S. Nicolai in Carcere Tulliano, ARDERICUS S. Theodori, Bosso SS. Cosme et Damiani, CENCIUS S. Adriani, PETRUS S. Eustachii, RAYMUNDUS S. Marie in uia Lata, IOANNES S. Marie in Porticu, MILO S. Marie in Aquino, diaconi cardinales, uenerabilibus fratribus archiepiscopis, episcopis, abbatibus et uniuersis Ecclesie filiis, ad quos littere iste peruenerint, spiritu consilii  et fortitudinis abundare.

Merore simul et pudore confundimur et lacrymas uix possumus continere, quod antiquus ille coluber tortuosus, qui, sicut ait Iob, absorbet fluuium et non miratur , quosdam de fratribus nostris ita turpiter, sicut iam audistis, absorbuit, et habens fiduciam quod Iordanis influeret in os eius , nos etiam iuxta uocem Dominicam expetiit ad cribrandum. Deo autem gratias agimus, qui promissionem suam, qua usque in finem seculi se  dixit cum discipulis permansurum , in nobis nunc misericorditer adimpleuit, et ita nos reddidit in unitatis ecclesiastice defensione constantes, ut non gladius, non angustia, non fames, non nuditas ab ea nos ualeat separare , scientes utique quod tribulatio patientiam operatur, patientia uero opus perfectum . Sane auditum credimus apud uos, et tam litteris domini nostri quam fama discurrente uulgatum, qualiter, Patre nostro Adriano uiam uniuerse carnis ingresso, ut alia que precesserant transeamus, in ecclesiam Beati Petri conuenimus, et ibi diutius de pastoris substitutione tractantes, post denominationem plurium personarum in hoc tandem omnes, exceptis Octauiano, Ioanne S. Martini et Guidone Cremensi, Deo inspirante conuenimus, ut, omissis denominationibus aliorum, dominum nostrum eligere, electum confirmare, confirmatum consecrare in uirtute S. Spiritus deberemus. Nec uidebatur idoneum  ut pro dissensione predictorum uirorum, qui, non que Iesu Christi, sed que sua erant, abiecto pudore ac sacerdotali modestia postposita, requirebant, apostolica sedes, unde omnibus Ecclesiis in sua necessitate consulitur, sine rectore deberet diutius remanere. Unde facta et confirmata per omnes electione, priori diaconorum, cui hoc ex officio suo incumbit, iniungitur, ut una cum fratre nostro Ildebrando, basilice duodecim Apostolorum presbytero cardinali, accersitum dominum nostrum  chlamyde pontificali operire festinet. His autem, iuxta omnium uoluntatem, capientibus dominum nostrum, et pontificali eum chlamyde induentibus, ipse uero sicut bonus discretusque conuiua, qui ultimum in cena locum occupat, inuitantis patrisfamilias iudicio prouehendus, imponendo se honori subtrahere laborante, prefatus Octauianus occurrit, et conceptum sermonem tenere non uolens, ex parte imperatoris inhibuit, ne fratrum petitionibus inclinaret assensum, et plures comminationes intentatas, nobis nichil tale timentibus et presumptionem monstruosam mirantibus, de capite domini nostri et manibus predictorum fratrum mantum arripuit, et secum asportare uoluit. Quod dum nobilis quidam senatorum, qui presens erat, aspiceret, de manibus illius excussit, et in predictorum fratrum reddidit potestatem, quibus ad operiendum dominum nostrum una nobiscum instantibus, Octauianus mantum suum et clericum acclamauit, et illo occurrente uocanti, et mantum quod occulte  portauerat extrahente, ipse extracto pileo, demisso capite, cum predicti cardinales complices eius in partem aliam discessissent, a clerico suo sibi fecit imponi, quod ambabus manibus ipse arripiens, et collo misero circumuoluens, capitio dependente ad terram, fimbriis autem dependentibus circa collum, dum quidam ex nobis in eum insurgerent, et tali chlamyde uellent exuere, ipse ambabus manibus circa collum et humerum affingens, Te Deum laudamus, ut potuit, exclamauit. Unde concurrentibus his qui ad fauorem ipsius in angulis latitabant, aperte sunt subito fores ecclesie, et cuncti consanguinei et amici eius, extractis gladiis, non secus in ecclesiam irruerunt quam cum turba illa Iudaica ad capiendum Dominum, Iuda precedente, concurrit, ad inscriptionem autem illius monstri aliis risum, aliis fletum habentibus, accedens Guido Cremensis chlamydem super eum aptauit. Porro nos, sicut eramus exanimes a facie tribulantium, in munitionem  Sancti Petri rediuimus, et ibi cum multis lacrymis in omni obsecratione ac diuini attestatione iudicii, dominum nostrum ad nostre traximus petitionis assensum. Octauianus autem, assistentibus ei continuo imperialibus nuntiis, et, ut uerbis eorum utamur, uiuam guerram nobis et his qui nobiscum erant interminantibus, plurimis etiam senatoribus quos pecunia collata deceperat, eius nequitiam fulcientibus, per consanguineos suos, per senatores pactione corruptos, per partem plebecule errore deceptam, diebus pluribus nos obsedit, et interim per litteras, quas paratas habebat, per legatos imperatoris, per Guidonem Cremensem, per fratres et amicos suos ad consecrationem suam cunctos nostre prouincie episcopos accersiuit. Illi autem uno animo factum eius abominantes, nec minis potuerunt ad hoc nec blanditiis emolliri, sed omnes, excepto Ferentinate, qui scholastica ei fuerat societate deuinctus et dimidii castri promissione  deceptus, intrepidi responderunt: Obedire oportet Deo magis quam hominibus .

Tunc ipse uidens omnes episcopos suam presentiam abhorrere, ut omittamus qualiter ob detentionem nostram per duos dies senatoribus constituerit ducentas libras, qualiter, etiam conuocatis amicis parato conuiuio, defecerint ei ad consecrationem episcopi, et de omnibus quos prius familiares habuerat, uix unum tunc ad sue petitionis consensum potuerit inclinare, nocte profugit ab Urbe. Nos uero, conclamante populo, de custodia in qua eramus, educti, pulsantibus tintinnabulis, concurrentibus de tota Urbe uiris ac mulieribus, et nobis unanimiter applaudentibus, cum copioso nobilium Romanorum, et militum peditumque conductu, de Urbe fuimus egressi, et Nympham sani per Dei gratiam deuenimus. Ubi dominus noster, presentibus uicinis episcopis, abbatibus et clericis urbis, qui ad hoc cum omni desiderio concurrebant, iuxta formam ecclesiasticam  solemniter Deo gratias munus consecrationis accepit. Quo facto predictos schismaticos ad sinum Ecclesie redire monuimus, octo dierum eis terminum prefigentes, infra quem, si redire forte contempserint, a corpore se scirent Ecclesie precidendos. Illis autem in sua contumacia persistentibus, excommunicationis eos uinculo innodauimus, subiicientes postmodum eidem sententie Ymerum quondam Tusculanum episcopum, qui, cum sensisset primo nobiscum, in sectam eorum alienata mente concessit. Inter hec autem, cum prefatus schismaticus, multis urbibus multisque oppidis circumuagatis, tertium episcopum ad consecrationem suam inuenire non posset, duos episcopos, qui a sedibus suis expulsi, per Marchiam exsulabant, per suos nuntios conuocauit, et ab eis quinto decimo die post consecrationem domini nostri maledictionem per benedictionem suscepit. Sane in his omnibus Otto Palatinus comes et alii imperatoris nuntii ei non deerant, sed quoscunque poterant proceres,  milites et rusticos ad seruitium eius minis precibusque trahebant, et quia non multo post imperatoris litteras, ut modis omnibus ei assisterent, receperunt, tanto amplius de die in diem, manum suam in Romanam ceperunt Ecclesiam aggrauare, quanto magis id placere domino suo certius cognouerunt. Deo uero Ecclesiam suam misericorditer protegente, sagitte parmidonum [parricidarum] facte sunt plage eorum, et licet et episcopos a sedibus suis eiecerint, licet omnibus ad nos uenientibus laqueos insidiasque tetenderint, licet per diuersas partes orbis mendacia exquisita transmiserint, defecerunt tamen, Deo gratias, scrutantes scrutationes, et ueritatem occultare minime potuerunt, eadem ueritate per suum organum asserente, quod facilius est fauillas ore comprimere, quam luculenti operis secretum tenere. Unde intuens imperator, quod incassum laborem suum expenderet, sub obumbratione iudicii suum cepit animum occultare,  et ut more aucupis dulci sibilo ad consensum suum aliquos posset attrahere, conuocationem episcoporum de quinque regnis, et exspectationem et exsecutionem sententie simulauit.

Misit igitur ad dominum nostrum duos episcopos, scripsit ei una nobiscum tanquam cancellariis, cum iam pridem Octauianus sicut pontifici Romano scripsisset, et precepit nobis ut sententiam super causa Ecclesie recepturi, ad presentiam ipsius accedere deberemus. Quid faceremus ad hoc? hinc captanda tanti principis gratia nos uidebatur urgere, hinc uiolata libertas Ecclesie, ac metuendum exemplum omnibus Ecclesiis retrahebat. Elegimus tamen incidere in manus hominis quam Dei uiuentis, et responsum nostrum ita duximus temperandum, ut nec libertas lederetur Ecclesie, nec ipse per culpam nostram in suo remaneret errore. Dictum est etiam, et uerum fuit, quod quidquid dissensionis per Octauianum emerserat, de ipsius habuerat  fauore progressum. Unde cum ad presentiam eius de fratribus nostris destinare uellemus qui super facto ita eum instruerent, ut per ignorantiam facti in sinistram partem declinare non posset, et tunc, si forte penes eum aut Ecclesiam Dei de facto nostro ulla dubitatio remaneret, quod tamen enucleato facto impossibile uidebatur, libenter Romam, iuxta canonicam normam, de diuersis partibus orbis personas ecclesiasticas uocaremus, ad eorum consilium, si circa factum nostrum corrigendum aliquid uideretur, pro impio animo correcturi. Noluerunt, qui missi fuerant, responsum nostrum accipere, sed, sicut edocti uenerant, municipia et obsides petierunt, per que de seruanda sententia recursus fieret imperatori, et cum nos ad hoc precipitare non possent, recedentes a nobis nulla reuerentia domino nostro exhibita, prefati schismatici presentiam adierunt, et prosternentes se ad pedes ipsius, imperiales ei litteras obtulerunt,  in quibus eum Romanum pontificem nominabant, et in precipitationem sue sententie fauorem suum et auxilium promittebant. Nos autem, licet tam manifeste iam precipitasset ipse sententiam, ne tamen alicuius uideremus arrogantie arguendi, tres de fratribus nostris per diuersa maris terreque pericula Ianuam misimus, ut ad imperatorem, si securitatem habere possent, euntes coram eo et omnibus qui adessent, causam aperirent Ecclesie, atque ad uiam rectam cum Dei adiutorio reuocarent. Dum uero securitatem habere non possent, excutientes puluerem de pedibus suis, non inuento filio pacis, ad partes alias migrauerunt, et, ne prorsus abessent, qui ueritatem ei et cause meritum aperirent, et ne post tempus iniquitati eius excusationis locus aliquis remaneret, adfuit Papie, et obsistere uoluit precipitie eius uenerabilis frater Wilhelmus Sancti Petri ad uincula presbyter cardinalis. Ille autem in modum aspidis surde et obturantis  aures suas  noluit intelligere, ut bene ageret , sed, ut ait propheta, cor suum posuit ut adamantem, ne audiret legem et uerba que misit ei Deus a Spiritu sancto . Quocirca, congregatis in sanctuarium Dei aliquantis, ad exemplum Nabuchodonosor regis de statue deaurate cepit erectione tractare. Ubi cum episcopi de ore ipsorum schismaticorum electionis ordinem audiuissent, electionem domini nostri submissa uoce canonicam iudicantes, et maledicta in illos plurime congerentes, unus post unum inuentis occasionibus de ecclesia exire ceperunt. Quod imperator aspiciens, claudi iussit portas ecclesie, atque paucos, qui remanserant, nec plures, ut dicitis, Italicos quam sex aut septem, extrema discrimina eis et Ecclesiarum suarum destructiones intentans, ad inclinandum statue quam erexerat, cohortauit. Dominus itaque noster iniquitatem ipsius imperatoris, qui tam tyrannice sacrosanctam  Romanam Ecclesiam conculcare molitus est, non uidens diutius esse ferendam, de communi consilio nostro et aliorum plurium eum cum abominationis idolo, quod erexit, in Cena Domini excommunicationis uinculo innodauit, et a corpore Christi, quod est Ecclesia, multis suis meritis exigentibus reddidit alienum. Hac de domini nostri electione, de intentione predicti schismatici, de uiolentia et fraude imperatoris sub quadam breuitate tractatus transcurrimus, et, ne tedium legentibus faceremus, de pecunia, quam idem schismaticis senatoribus erogauit, qualiter postmodum a substitutis senatoribus  est oblata, et conclamantibus omnibus et blasphemantibus, pecunia Simoniaca publice in capitolium deportata, et qualiter de communi uoce populi muri urbis exinde reperiantur, et de multis aliis que idem schismaticus abominanda commisit, supersedimus enarrare, quoniam que uelut in foro rerum uenalium gesta sunt, nobis etiam reticentibus non poterunt uos latere. In his autem et ambitionem illius et malam superbiam cognoscentes, nec in detestatione illorum nec in obedientia domini nostri et ueneratione tepidi existetis, nisi forte, si aliquis ad rescindendam tunicam Domini , statuerit laborandum.

De cetero itaque, fratres in Christo karissimi, uidentes dominum nostrum quasi turrem Libani respicientem contra Damascum, et habentes prophetam uerum, qui supremum locum in conuiuio non usurpat, sed, Domino eum ad educendum populum de Aegypto dirigente, humilitate Mosaica  respondit, dicens: Non sum eloquens ab heri et nudiustertius, et ex quo locutus es ad seruum tuum, impeditioris et tardioris lingue factus sum , una nobiscum in conseruatione paternarum traditionum et defensione unitatis ecclesiastice permanete, et cum communem causam agentibus immobiliter adherete, nullum in humilitate nostra defectum penitus metuentes; ubi Dominum nostrum Christum, et uoluntatum arbitrum, et largitorem gratie et rigatorem plantationis sue, uidetis, cum ipsemet dicat: Omnis qui credit in me, non confundetur ; et alibi: Qui confidit in homine, cito corruet; qui sperat in Domino, subleuabitur . Profecto si dominum nostrum de hac uita  uocati contigerit, nos incontinenti alium ad apostolatus erigeremus officium, non iudicantes Ecclesiam immutatam, si de copia membrorum ipsius quatuor putridos dentes, qui exierunt a nobis, sed non erant de nobis , superbie uentus excussit. Si uero alter duorum in secta illa deficeret, omnis quassatio incontinenti cessaret. Quocirca de illius ariditate certissimi, eam spem de domino nostro incunctanter habete, quam sacra Scriptura de talibus monet haberi, dicens: Beatus homo qui confidit in Domino, et erit Dominus fiducia eius . Et erit tanquam lignum quod transplantatur secus aquas , quod ad humorem mittit radices suas, et non timebit, cum uenerit estus. De illo autem id tenete quod a Domino dicitur: Omnis plantatio, quam non plantauit Pater meus celestis, eradicabitur .





NOTITIA DIPLOMATICA In epistolas et priuilegia Alexandri III Romani pontificis.


In Alexandri III bullis plerumque comparent Florentini Incarnationis anni, nonnunquam uulgares. Indictiones solent Cesaree inesse, quanquam Pontificie quoque leguntur aliquoties.

Sententia addita hec est: uIAS TUAS, DOMINE, DEMONSTRA MIHI.

Testes subscripserunt:

    Ep. Albanensis Galterius a 15 Oct. 1159 ad 6 Aug. 1177
    Henricus a 4 Mai. 1179 ad 8 Dec. 1179
    Ep. Ostiensis Hubaldus a 15 Oct. 1159 ad 13 Mai. 1181
    Ep. Portuensis et S. Rufine Bernardus a 15 Oct. 1159 ad 22 Iun. 1176
    Guilielmus a 31 Dec. 1176 ad 5 Oct. 1177
    Theodinus a 4 Mai. 1179 ad 13 Mai. 1181
    Ep. Prenestinus Iulius a 26 Febr. 1161 ad 30 Sept. 1161
    Manfredus a 29 Dec. 1176 ad 5 Oct. 1177
    Berneredus a 4 Mai. 1179 ad 11 Iul. 1180
    Paulus a 13 Ian. 1181 ad 22 Iul. 1181
     Ep. Sabinensis Gregorius a 9 Apr. 1161 ad 20 Sept. 1162
    Moguntius archiepisc. Sabinensis episcopus Conradus a 18 Mart. 1166 ad 6 Aug. 1177
    Salzburgensis ecclesie minister et Sabinensis episcopus Conradus a 10 Aug. 1177 ad 8 Apr. 1179
    Ep. Tusculanus Hugo a 18 Mart. 1166 ad 8 Apr. 1167
    Oddo a 25 Dec. 1170 ad 9 Apr. 1171
    Petrus a 4 Mai. 1179 ad 27 Iul. 1179
    Pr. card. tit. S. Anastasie Ioannes a 15 Oct. 1159 ad 21 Iun. 1179
    Pr. card. tit. S. basilice XII Apostolorum Ildebrandus a 7 Nou. 1159 ad 26 Aug. 1177
    Pr. card. tit. S. Cecilie Manfredus a 28 Sept 1173 ad 31 Dec. 1176
    Cinthius a 1 Oct. 1178 ad 13 Mai. 1181
    Pr. card. tit. S. Chrysogoni Bonadies d. 19 Febr. 1160
    Petrus d. 26 Oct. 1173 ad 25 Apr. 1179
    Pr. card. tit. S. Clementis Hugo a 21 Dec. 1178 ad 13 Mai. 1181
    Pr. card. tit. S. Crucis in Ierusalem Hubaldus a 15 Oct. 1159 ad 9 Sept. 1170
    Arduinus a 1 Oct. 1178 ad 22 Iul. 1181
    Pr. card. tit. SS. Ioannis et Pauli tit
    Pamachii Ioannes a 7 Nou. 1159 ad 27 Mart. 1181
    Pr. card. tit. S. Laurentii in Damaso Petrus a 11 Nou. 1166 ad 17 Iul. 1174
    Pr. card. tit. S. Laurenti in Lucina Albertus a 15 Oct. 1159 ad 7 Febr. 1178
    Pr. card. tit. S. Marcelli Mattheus a 17 Ian. 1179 ad 13 Mai. 1181
    Pr. card. tit. S. Marci Ioannes a 8 Febr. 1168 ad 13 Mai. 1181
    Pr. card. tit. S. Marie trans Tiberim tit. Calixti Laborans a 26 Febr. 1180 ad 22 Iul. 1181
    Pr. card. tit. SS. Nerei et Achillei Henricus a 8 Iul. 1162 ad 8 Apr. 1167
    Pr. card. tit. S. Petri ad uincula Guillelmus a 22 Mai. 1162 ad 28 Nou. 1176
    Pr. card. tit. S. Prisce Astaldus a 15 Oct. 1159 ad 26 Febr. 1161
    Pr. card. tit. S. Pudentiane tit. Pastoris Boso a 18 Mart. 1166 ad 19 Mai. 1178
    Pr. card. tit. S. Sabine et archiepiscopus Mediolanensis Galdinus a 11 Nou. 1166 ad 5 Ian. 1167
    Remensis archiepisc. tit. S. Sabine card Willelmus a 8 Apr. 1179 ad 10 Apr. 1179
    Pr. card. tit. S. Stephani in Celio Monte uiuianus a 22 Nou. 1175 ad 17 Iul. 1181
    Pr. card. tit. S. Susanne Petrus a 28 Sept. 1173 ad 22 Iul. 1181
    Pr. card. tit. S. uitalis tit. uestine Theodinus a 4 Mai. 1166 ad 25 Apr. 1179
    Diac. card. S. Adriani Cinthius a 9 Apr. 1161 ad 6 Sept. 1178
    Rainerius a 2 Nou. 1178 ad 12 Apr. 1181
    Diac. card. S. Angeli Hugo a 4 Iul. 1173 ad 30 Apr. 1178
    Ioannes a 30 Oct. 1178 ad 22 Iul. 1181
    Diac. card. SS. Cosme et Damiani Boso a 15 Oct. 1159 ad 21 Iul. 1165
    Gratianus a 1 Oct. 1178 ad 13 Mai. 1181
    Diac. card. S. Eustachii iuxta templum Agrippe Petrus a 26 Febr. 1161 ad 27 Iul. 1165
    Hugo a 18 Mart. 1166 ad 8 Oct. 1177
    Diac. card. S. Georgii ad uelum Aureum. Oddo a 15 Oct. 1159 ad 30 Sept. 1161
    Manfredus a 10 Mart. 1163 ad 4 Iul. 1173
    Rainerius a 14 Ian. 1173 ad 13 Mai 1181
    Diac. card. S. Marie in Aquiro Milo  d. 19 Febr. 1160 Petrus  a 18 Mart. 1166 ad 4 Iul. 1173
    Diac. card. S. Marie in Cosmydin Iacinthus a 7 Nou. 1159 ad 22 Iul. 1181
    Diac. card. S. Marie in Porticu Ioannes a 26 Feb. 1161 ad 23 Iul. 1163
    Laborans a 4 Dec. 1173 ad 27 Iul. 1179
    Diac. card. S. Marie in uia Lata Raimundus a 22 Mai. 1162 ad 27 Iul. 1165
    Arduinus d. 6 Sept. 1178
    Diac. card. S. Marie Noue Ieronymus a 4 Mai. 1166 ad 8 Apr. 1167
    Mattheus a 24 Oct. 1178 ad 22 Iul. 1181
    Diac. card. S. Nicolai in Carcere Tulliano Odo a 15 Oct. 1159 ad 1 Mart. 1174
    uiuianus a 25 Mai. 1175 ad 5 Iul. 1175
    Bernardus a 30 Oct. 1178 ad 27 Iul. 1179
    Diac. card. SS. Sergii et Bacchi uitellius a 18 Mart. 1166 ad 5 Iul. 1175
    Paulus a 18 Oct. 1179 ad 22 Febr. 1180
    Diac. card. S. Theodori Ardicio a 15 Oct. 1159 ad 21 Mart. 1181


Date bulle sunt p. m.

    Hermanni S. R. E. subdiaconi et notarii a 15 Oct. 1159 ad 5 Aug. 1165
    Theodori  S. R. E. subdiaconi et notarii d. 5 et 16 Nou. 1162
    Hermanni diac. card. S. Angeli d. 18 Mart. 1166
    Hermanni tit. S. Susanne presb. card. a 8 Apr. 1166 ad 4 Mai. 1166
    Gerardi S. R. E. notarii scriptoris a 11 Nou. 1166 ad 2 Mart. 1168
    et a 16 Mai. 1169 ad 11 Nou. 1169
    Gratiani S. R. E. subdiaconi et notarii a 21 Mart. 1168 ad 28 Apr. 1169
    et a 10 Ian. 1170 ad 7 Febr. 1178
    Alberti S. R. E. presb. card. et cancellarii a 22 Febr. 1178 ad 22 Iul. 1181




Dayferi [Dauferii] S. R. E. subdiaconi d. 24 Oct. 1179, 14 Apr. 1180, 13 Ian. 1181.





ALEXANDRI III PONTIFICIS ROMANI EPISTOLAE ET PRIuILEGIA ORDINE CHRONOLOGICO DIGESTA.  De libris adhibitis uide Patrologie tom. CLXXIX, initio.



ANNO 1159.



I. Ad [Syrum] Ianuensem archiepiscopum eiusque suffraganeos.---De electione sua. 
[CAFFARI, Annal. Gen., ap. MURATORI Script. Ital., uI, 272.]

ALEXANDER episcopus, seruus seruorum Dei, uenerabilibus fratribus, scilicet IANUENSI archiepiscopo eiusque suffraganeis, salutem et apostolicam benedictionem.

Aeterna et incommutabilis prouidentia Conditoris sanctam et immaculatam Ecclesiam a sue fundationis exordio ea ratione uoluit et ordine gubernari,  ut unus ei pastor et institutor existeret, cui uniuersarum Ecclesiarum prelati absque repugnantia subiaceant, et membra tanquam suo capiti adherentia se quadam mirabili unitate coniungerent, et ab ipso nullatenus dissiderent. Qui uero apostolis suis pro eorum fidei firmitate promisit, dicens: Ecce ergo uobiscum sum usque ad consummationem seculi , ille procul dubio Ecclesiam suam, cuius ipsi apostoli magisterium assumpserunt, sua promissione fraudari nullo modo patietur, sed eam in suo statu et ordine, licet ad instar nauicule Petri fluctuare aliquando uideatur, perpetuo faciet permanere. Unde et quamuis hoc tempore tres falsi fratres, qui a nobis exierunt,  sed non fuerunt de nobis, transfigurantes se in angelos lucis, cum sint Satane, inconsutilem Christi tunicam, quam utique ipse idem ex persona Psalmographi, a leonibus peti, et a framea eripi, et de manu canis orat ac postulat liberari, scindere et laniare laborent; Christus tamen auctor et caput Ecclesie eam ueluti unicam sponsam suam prouida gubernatione tuetur, et nauem egregii Piscatoris, licet sepe et sepius quatiatur a fluctibus, non permittet naufragium sustinere.

 Porro cum antecessor noster bone memorie Adrianus papa Kalend. Septembris, dum esset Anagnie, debitum nature soluisset, et de terris ad celum, de imis migrasset, uocante Domino, ad superna, eo Romam deducto, et pridie Nonas Septembris in ecclesia B. Petri, presentibus fere omnibus fratribus satis honorifice, sicut moris est, tumulato, ceperunt fratres, et nos cum eis, secundum Ecclesie consuetudinem, de substituendo pontifice in eadem ecclesia studiosius cogitare; et tribus diebus inter se de ipsa electione tractantes, tandem in personam nostram insufficientem huic oneri, et tante dignitatis fastigio minime congruentem, omnes fratres, quotquot fuerunt, tribus tantum exceptis, Octauiano scilicet, Ioanne de Sancto  Martino, et Guidone Cremense , concorditer atque unanimiter conuenerunt, et nos, assentiente clero et populo, in Romanum pontificem elegerunt.

Duo uero, uidelicet Ioannes et Guido Cremensis, quos prenotauimus, tertium Octauianum in tantam audaciam uesaniamque preruperunt, quod mantum, quo nos renitentes et reluctantes, quia nostram insufficientiam uidebamus, iuxta morem Ecclesie prior diaconorum induerat, tanquam arreptiuum a collo nostro propriis manibus uiolenter excussit, et secum inter tumultuosos strepitus uel fremitus asportauit. Ceterum cum quidam de  senatoribus tantum facinus inspexissent, unus ex eis spiritu diuino succensus mantum ipsum de manu eripuit seuientis. Ipse uero ad quemdam capellanum suum, qui ad hoc instructus uenerat et paratus, illico flammeos oculos fremebundus inflexit, clamans et concrepans, ut mantum, quem secum portauerat, festinanter afferret. Quo utique sine mora delato, idem Octauianus, abstracto pileo, et capite inclinato, cunctis fratribus aut loco inde aut uoluntate remotis, mantum per  manus eiusdem capellani et cuiusdam alterius clerici sui ambitiosius assumpsit, et ipse idem, quia non erat aliquis in hoc opere, capellano et clerico exstitit coadiutor. uerum ex diuino iudicio credimus contigisse quod ea pars manti, que tegere anteriora debuerat, multis uidentibus et ridentibus, posteriora tegebat, et sicuti torte mentis erat, et intentionis oblique, ita ex transuerso et obliquo mantum fuit in testimonium sue damnationis indutum. Quo facto porte ecclesie, que firmate erant, reserantur, et armatorum cunei, quos, sicut ex re apparuit, pecunie largitione conduxerat, cucurrerunt, et pestis illa mortifera, quia cardinales et episcopos non habebat, armatorum caterua militum uallabatur. Considerate itaque, fratres in  Christo uenerabiles, tam piaculare flagitium, tam exsecrabile sacrilegium diligenter attendite, et uidete si est dolor sicut dolor iste, et si ab exordio nascentis Ecclesie tanta uesania unquam fuerit a quolibet schismatico, uel heretico attentata.

Fratres uero tam immensum facinus et a seculis inauditum ex insperato uidentes, et formidantes, ne a conductitiis militibus truncarentur, sese in munitione ecclesie nobiscum pariter receperunt; ibique nouem diebus continuis, ne inde exiremus, fecit nos quorumdam senatorum assensu, quos pecunia oblata corruperat, die noctuque armata manu cum omni diligentia custodiri. Sane populo incessante et iugiter acclamante, et in senatores  pro tanta impietate multa immanitate fremente, fuimus de custodia illius munitionis erepti; sed in arctiori et tutiori loco trans Tiberim nos iidem senatores, recepta inde pecunia, posuerunt.

Cumque moram ibi ferme per triduum fecissemus, uniuerso populo tantam proditionem atque malitiam de cetero nullatenus sustinente, senatores cum nobilibus et populo uenientes nos et fratres nostros per Urbem magnifice et honorifice cum immensis laudibus et preconiis, campanis etiam in transitu nostro ubique pulsantibus, conduxerunt. Et sic tandem a uiolentia persecutionis erepti, et nostre redditi libertati, sequenti die Dominico  uenerabilibus fratribus nostris G. Sabinensi, Hub. Ostiensi, S. Portuensi, G. Albanensi, I. Signino, et B. Terracinensi episcopis, cardinalibus quoque, et abbatibus, prioribus, iudicibus, aduocatis, scriniariis, primicerio, et schole cantoribus, nobilibus etiam ex quadam parte, populo Urbis apud Nympham non longe ab Urbe insimul congregatis, munus consecrationis accepimus, et, sicut in Romana Ecclesia consuetudinis est, ibidem pontificali regno magnifice fuimus ac solemniter coronati.

Ceterum predictus Octauianus, cum pro consecratione, imo exsecratione sua, dum et in Urbe esset, et postquam latenter exiuit Urbem, multos episcopos conuocasset, nullum preter unum fere  inter tantos habere potuit pro sua temeritate et uesania confirmanda. Quosdam tamen episcopos imperialibus minis, quosdam uiolentia laicali, quosdam uero pecuniis et blanditiis allicere uoluit, sed nichil Domino impediente profecit. Unde nec adhuc inuenire potest, licet modis omnibus enitatur, qui ei manus exsecrationis imponat, et se tante faciat presumptionis auctorem et impietatis. uerum memorati Ioannes et Guido, cecitatis tenebris obuoluti, quoniam scriptum est: Peccator cum uenerit in profundum uitiorum, contemnet , nec sic a sua presumptione damnabili resipiscunt, sed eumdem Octauianum, quem sibi in statuam erexerunt, obstinata perfidia uenerantur, et eum relicta unitate Ecclesie presumunt usque  adhuc tanquam idolum aut simulacrum adorare. Ipse autem Antichristi tempora prefigurans, usque adeo erectus est supra se, ut etiam in templo descenderit tanquam sit Deus ostendens se; et multi abominationem desolationis stantem in loco sancto non sine multa lacrymarum effusione corporeis oculis inspexerunt.

Sane nos infirmitatem nostram et uirtutum indigentiam cognoscentes, nostrum in Deo cogitatum iactamus, sperantes et de Christi misericordia plenius confidentes quod Ecclesiam suam sanctam, pro qua ipse idem in substantia nostre mortalitatis apparuit, et eam sibi non habentem rugam, nec maculam exhibet, optata faciet tranquillitate letari,  et procellarum omnium inundatione sedata, nichil erit, quod ei iam possit obsistere, ubi unicus Sponsus eius uoluerit nubilosa queque et noxia propulsare. Nunc igitur quia nos de nostrorum meritorum qualitate diffidimus, et de honestate ac religione uestra plenam fiduciam obtinemus, uestris ac uniuersalis Ecclesie precibus infirmitatem nostram petimus adiuuari, caritatem uestram per apostolica scripta rogantes et commonentes attentius, ut sicuti uiri catholici uos pro domo Domini muros inexpugnabiles ponatis, et in deuotione et fidelitate maneatis uestre sancte Romane Ecclesie immobiliter persistentes, ab eius unitate nullatenus recedatis. Quod si prefatus uir impietatis ad partes uestras aliqua damnationis sue scripta transmiserit,  ea sicut respuenda sunt respuatis, et tanquam uana atque sacrilega contemnere et abiicere studeatis.

Nouerit insuper discretio uestra quod nos in die consecrationis nostre ipsi Octauiano, et iam dictis fautoribus eius, terminum indulsimus in octo dies ad sinum et unitatem matris Ecclesie redeundi; quod si adimplere distulerint, ex tunc tam eos quam omnes complices et coadiutores ipsorum auctoritate beati Petri ac nostra non differemus uinculo excommunicationis astringere, et eos a Christi corpore, quod est Ecclesia, sequestrare.

Data Terracine uI Kal. Octobris 1159.



II. Ad Gerardum episcopum, canonicos et legis doctores ceterosque magistros Bononie commorantes.---Eiusdem argumenti. 
[MANSI, Concil. XXI, 868.]


Aeterna et incommutabilis, etc., ut in epistola precedenti.



III. Ad Eberhardum Saltzburgensem archiepiscopum.---Eiusdem argumenti. 
[HARZHEIM, Conc. Germ., III, 378.]

Aeterna et incommutabilis, etc., ut in epistola 1, usque ad: Nouerit insuper discretio uestra quod nos  supradictum Octauianum apostatam et schismaticum, in octauo die a consecratione nostra , tanquam inobedientem et contumacem, et illos, qui ei manus presumpserint, non dico consecrationis, sed exsecrationis, imponere, de communi fratrum nostrorum, et episcoporum, et cardinalium uoluntate et consilio, accensis candelis, et cetu clericorum in ecclesia congregato, uinculo anathematis, et excommunicationis astrinximus, et eos cum suo auctore diabolo condemnauimus, duos uero iam dictos fautores eius, uidelicet Iuonem de Sto Martino, et Guidonem Cremensem, et Ferentinum episcopum, qui ei  presumunt pertinaciter adherere, aliosque complices, et principales coadiutores eius, et omnes qui scienter eis communicauerint, eidem excommunicationi et condemnationi decreuimus subiacere.



Iu. Ecclesie S. Sepulcri Hierosolymitane protectionem suscipit possessionesque ac priuilegia confirmat. 
[Eug. de ROZIÈRE, Cartulaire du Saint-Sépulcre, p. 68.]

In nomine Patris et Filii et Spiritus sancti, amen.

ALEXANDER episcopus, seruus seruorum Dei, dilectis filiis ARNALDO, priori ecclesie Sancti Sepulcri, eiusque fratribus, tam presentibus quam futuris,  regularem uitam professis in perpetuum.

Effectum iusta postulantibus indulgere et uigor equitatis et ordo exigit rationis, presertim quando petentium uoluntatem et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus, et predecessorum nostrorum felicis memorie, Honorii, Innocentii, Celestini, Lucii et Eugenii, Romanorum pontificum, uestigiis inherentes, prefatam ecclesiam Sancti Sepulcri, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, statuentes ut quecunque possessiones et bona per authentica uenerabilium fratrum nostrorum patriarcharum Hierosolymitane Ecclesie  scripta rationabiliter uobis firmata sunt, siue quidquid eadem ecclesia inpresentiarum iuste et canonice possidet, aut in futurum concessione pontificum, liberalitate regum, largitione principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis; medietatem uidelicet cunctarum oblationum, que ad sepulcrum Domini offeruntur; oblationes crucis, excepto tantum die sancti Parasceue, et cum patriarcha eam secum pro aliqua necessitate detulerit; decimas Hierosolymitane ciuitatis et locorum circumadiacentium, exceptis decimis funde; ecclesiam Sancti Petri in Ioppem cum honoris et dignitatis  sue integritate. Adiicimus etiam ut nulli omnino hominum liceat uite canonice ordinem, quem professi estis, in uestra ecclesia commutare. Preterea si ab aliquo uos senseritis pregrauari, ad sedem apostolicam libere uobis liceat appellare. Statuimus quoque ut tam tu, Arnalde prior, quam successores tui, qui pro tempore fuerint, de possessionibus et bonis, que proprie uestri iuris sunt, communicato fratrum uestrorum consilio, ad honorem Dei et ecclesie uestre profectum disponendi habeatis liberam facultatem. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre uel ablatas retinere, minuere, aut aliquibus uexationibus fatigare;  sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua in omnibus apostolice sedis auctoritate et patriarche Hierosolymitani canonica iustitia et reuerentia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, si [se]cundo tertioue commonita satisfactione congrua non emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni; cunctis eidem loco sua iura seruantibus  sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Alexander papa III.

    Ego Hubaldus, presbyter cardinalis tituli Sancte Crucis in Ierusalem.
    Ego Astaldus, presbyter cardinalis tituli Sancte Prisce.
    Ego Ioannes, presbyter cardinalis tituli Sancte Anastasie.
    Ego Albertus, presbyter cardinalis tituli Sancti Laurentii in Lucina.
    Ego Hubaldus, Hostiensis episcopus.
    Ego Bernardus, Portuensis episcopus.
     Ego Galterius, Albanensis episcopus.
    Ego Oddo, diaconus cardinalis Sancti Georgii ad uelum Aureum.
    Ego Odo, diaconus Sancti Nicolai in Carcere Tullii et cardinalis.
    Ego Ardicio, Sancti Theodori diaconus cardinalis.
    Ego Boso, diaconus cardinalis Sanctorum Cosme et Damiani.


Data Terracine, per manum Hermanni, sancte Romane Ecclesie subdiaconi et notarii, Idibus Octobris, indictione uIII, Incarnationis Dominice anno 1159, pontificatus uero domni Alexandri pape III anno primo.



u. Monasterio Casinensi, quod primum totius Italie declarat, bona ac libertates omnes confirmat, nouaque concedit priuilegia. 
[GATTULA, Hist. Casin., 338, ex originali.]


ALEXANDER episcopus, seruus seruorum Dei, dilecto filio RAINALDO abbati uenerabilis monasterii Casinensis B. Benedicti, eiusque successoribus regulariter substituendis, in perpetuum.

Licet omnium Ecclesiarum cura et sollicitudo ex iniuncto nobis a Deo apostolatus officio sollicitudini nostre immineat; illi tamen, que specialius ac familiarius ad Romani pontificis ordinationem spectare noscuntur, ampliari nos conuenit caritatis studio imminere. Eapropter, dilecte in Domino fili  Raynalde abbas, tuis iustis postulationibus gratum impertientes assensum, prefatum beati Benedicti monasterium, cui Deo auctore preesse dignosceris, ad exemplar predecessorum nostrorum felicis memorie Calixti et Anastasii, Romanorum pontificum, sub B. Petri, et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum, largitione regum, liberalitate principum, oblatione fidelium seu aliis iustis modis, cooperante Domino, poterit adipisci, firma tibi tuisque successoribus et illibata permaneant.

 In quibus hec propriis duximus exprimenda uocabulis: imprimis monasterium Domini Saluatoris positum ad pedem Casini montis; monasterium sancte Dei genitricis uirginis Marie, quod uocatur Plumbarola, monasterium S. Marie in Cincla, cellam S. Benedicti in Capua cum pertinentiis suis; S. Angeli ad Formas, S. Ioannis puellarum, S. Rufi, S. Benedicti Pizuli, S. Angeli ad Odaliscos, S. Agathe in Auersa, S. Cecilie et S. Demetrii in Neapolim, S. Benedicti ad portam Rufini, S. Nicolai in Ciuitatenoua, S. Benedicti in Pantano, S. Benedicti in Petra-polecina, S. Georgii in Fenucleo, S. Ioannis in Turlecoso, S. Petri in Rossano, S. Angeli in Capraria, S. Ianuarii et S. Martini prope Beneuentum, S. Dionysii in Ponte, et S. Anastasii,  S. Marie in Coneto iuxta fluuium Trinium, S. Benedicti et S. Laurentii in Salerno, S. Liberatoris in Marchia cum omnibus pertinentiis suis, S. Benedicti in Marsia, S. Marie in Luco, S. Cosmatis in Ciuitella, S. Angeli in Barregio cum omnibus pertinentiis suis, S. Marie ancillarum Dei in ciuitate Cosentia, S. Marie in Banza, S. Petri de Lacu, S. Petri de Ouellano, S. Erasmi, S. Benedicti et S. Scholastice in Caieta, S. Magni in Fundis, S. Stephani, S. Benedicti et S. Agathe in Terracina, S. Petri et S. Pauli in Foresta, S. Marie in Pontecoruo, S. Angeli, S. Nicandri et S. Thome in Troia, S. Eustatii in Pantania, S. Benedicti in Aloriano, S. Benedicti in Pectinari, S. Marie in Casaleplano, S. Illuminate in Castello Linusano, S. Trinitatis  et S. Georgii in Termule, S. Focatis in Letina cum fauce et piscaria, S. Benedicti in Asculo, S. Eustasii in Petra abundanti, S. Eustasii in uipera, S. Marie in Barretano, S. Scholastice in Pinne, S. Saluatoris in Taue, S. Nicolai iuxta fluuium Trutinum in Aprutium cum pertinentiis suis, S. Ioannis ad Scursonem, S. Benedicti in Trunto, S. Benedicti in Tisino fluuio, S. Apollinaris in Firmo quod dicitur ad Oplaniis, S. Marie in Arbosela, S. Martini in Saline, S. Angeli in Marano et SS. Septem Fratrum, et S. Laurentii, S. Benedicti in Ripaursa. In comitatu Aquinensi cellam Sancti Gregorii, S. Mauritii, S. Pauli, S. Constantii, S. Christophori, S. Nicolai, S. Marie in Albaneta, S. Nicolai in Ciconia, S. Benedicti in Chia, S. Nazarii in  Comino, S. ualentini, S. Martini, S. Urbani, S. Angeli, S. Pauli, S. Felicis, S. Saluatoris, S. Angeli uallislucis, S. Michelis in Oliueto, S. Nicolai in Pica, S. Angeli in Cannuca, S. Marie in uerulis, S. Petri in Escleto, S. Lucie et S. Petri in Curuli, S. Syluestri, S. Martini et S. Lucie in Erpino, S. Marie de Castello Zupponis, S. Martini in pede Arcis, S. Benedicti in colle de Insula, S. Marie in Bauuco, S. Nicolai in Turrice, S. Iuliani in Frusilone, S. Cesarii in Anagnia, S. Germani in Saza, S. Benedicti in Paschesano, S. Petri in Morinis, S. Angeli in Peschocanali, S. Patris in Formis, S. Angeli in Albe, S. Erasmi in Pomperano, S. Marie in Cellis, S. Pastoris in ciuitate Tyburtina,  in uenafro, S. Benedicti, S. Nazarii, S. Martini in ipsa Furca, curtem S. Marie et S. Benedicti Pizoli, in Caluo Sala, S. Benedicti in Cesima, S. Benedicti in Sena, et S. Leonis, curtem que dicitur Lauriana, S. Benedicti in Teano cum pertinentiis suis, S. Marie in Caluo, S. Nazarii in Anglena, S. Adiutoris et S. Benedicti in Alifa, S. Domni in Telesia, S. Martini in uulturno, in Ancalfi, S. Crucis et S. Nicolai, S. Crucis in Sernia, S. Marci in Carpenone, S. ualentini in Ferentino, S. Angeli in Algido, S. Marci in Ceccano, S. Agathe in Tusculano, S. Ierusalem, S. Benedicti in Albano; in Roma monasterium S. Sebastiani in Palladio, in Luca cellam S. Georgii, in territorio Pilane ciuitatis S. Syluestri et S. Saluatoris in Ciuitella; in ducato Spoletano  S. Marie in Calena, S. Benedicti in Trani, S. Benedicti in Caro, S. Petri imperialis in Tarento, in Calabria cellam Anastasie, S. Marie in Tropea, S. Nicolai in Sallectano, S. Euphemie in Marchia; in comitatu Aretino, monasterium S. Benedicti, et S. Benedicti in Crema, in Sardinie insula ecclesiam S. Marie in Tergo, S. Elie in Montesancto, et S. Elisei cum omnibus earum pertinentiis, S. Marie in Sabucco S. Marie de Toralbo, S. Marie de Toncele, S. Petri de Trecingle, S. Nicolai et S. Marie in Sallo cum pertinentiis earum, S. Nicolai de Talasa, S. Michelis in Ferrucisi, S. Georgii in Ticillo, S. Petri in Sinebrano, S. Petri in Nurchi, S. Nicolai de Nugulbi et S. Ioannis, S. Elie de Sitini, S. Marie de Fluminetepido, in ciuitate Cosentio S. Petri  in Buda, S. Martini iuxta fluuium Arinini, S. Columboni, S. Nicolai in Guatanelli, S. Lucie cum insula uiti; in Palentino S. Marie in Cellis, S. Ioannis in uouaze, S. Ioannis in uia Romana, S. Ioannis de Actangone, S. Petri in Pereto, in Capitanata medietatem castri Serre, S. Luce in monte Gargani, pascua de Mateze, in Firmo S. Bartholomei in campo. Fullonis, in Tude, S. Magni, in Quatrelli, S. Angeli in Galla, in territorio Andegauensi, S. Mauri in Glannafolio cum cellis, uillis et omnibus pertinentiis suis, in Dalmatia S. Marie iuxta ciuitatem Ragusam cum portu suo, S. Nicolai in Sansacu prope Spalatrum, in Hispania S. Benedicti in Tarracone, S. Benedicti in Coadgrane, iuxta ciuitatem Logronium,  item ciuitatem que dicitur S. Germani positam ad pedem Casinimontis, castellum S. Petri quod ab antiquis dictum est Castrum Casini, castellum S. Angeli, Plumbarolam, Pignatariam Pedemontis iuncturam; castrum S. Ambrosii, S. Apollinaris, S. Georgii, uallem frigidam S. Andree, uantram monasticum, uantram comitalem, S. Stephani teramum, Fracte, Castrumnouum, Mortulam cum curte que dicitur Casa-Fortini, Cucuruzu, Caminum, Suium cum omnibus pertinentiis suis ex utraque parte fluminis, turrem ad mare iuxta fluuium Garilianum, castrum Pontiscursi, S. Petri in Flia, Torocelum, Ceruarium, S. uictoris, S. Elie, uallem rotundam, Saraciniscum, Cardetum, Aquamfundatam, uitecosum, in Calabria castrum Cetrarii cum ecclesiis et  omnibus pertinentiis suis, in marchia Teatina castellum Lastinianum, montem Albrici, Abacelam S. Quirici cum portu, Frisam, S. Iustam. In comitatu Asculano castellum quod dicitur Octauum, et post montem Conionum Triuilianum et cauinum, in principatu castellum ripe Urse, Montem-bellum, Peratramfracidam in Comino, uicumalbum; in territorio Carseolano castellum auriculam, Piretum, Ronam in cameratam, et Fossam cecam, in Amalphi Fundicum, in territorio Tergono castellionem de Baroncello, S. Iustam, uillam S. Nicolai que de Galliciano dicitur; in monte S. Angeli hospitale, in territorio Capuano Gualdum de Liburia, in comitatu Teanensi curtem S. Felicis cum ecclesia S. Hyppoliti.

 Preterea, Patrum nostrorum uestigia subsequentes prefatum S. Benedicti monasterium ceteris per Occidentem cenobiis preferendum asserimus, et tam te quam successoros tuos in omni conuentu episcoporum seu principum superiores omnibus abbatibus consedere, atque in iudiciis priorem ceteris sui ordinis uiris sententiam proferre sancimus. Usum etiam compagarum ac chirothece, dalmatice ac mitre, tam tibi quam successoribus tuis, in precipuis festis et diebus Dominicis, ad missas seu in consessu concilii habendum concedimus. Sane tam in ipso uenerabili monasterio quam et cellis cuiuslibet ecclesie episcopum uel sacerdotem, preter Romanum pontificem ditionem quamlibet aut excommunicandi, aut interdicendi aut ad synodum conuocandi  presumere prohibemus ita ut nisi ab abbate priore loci fuerit inuitatus, nec missarum solemnia inibi audeat celebrare. Liceatque ipsius monasterii et cellarum eius fratribus, clericos cuiuscunque ordinis, seu laicos de quocunque episcopatu ad conuersionem uenientes, in sanitate uel in egritudine cum rebus suis, absque episcoporum uel cuiuslibet persone contradictione suscipere, nisi tum iidem clerici seu laici a diecesanis episcopis pro certis fuerint excommunicati criminibus. Liceat etiam absque cuiuslibet secularis uel ecclesiastice potestatis inhibitione subiectis monasteriis suis tam monachos quam sanctimoniales feminas iudicare. Liceat quoque fratribus per cellas in ciuitatibus  constitutas ad diuina officia celebranda, quandocunque uoluerint, signa pulsare, populum Dei tam in ipsum cenobium quam et in cellas eius ad Dei uerbum audiendum ingredi, nullus episcopus excepto pro communi totius ciuitatis uel parochie interdicto, prohibeat. Obeunte uero te nunc eiusdem loci abbate uel tuorum quolibet successorum, nullus ibi quolibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam elegerint, a Romano pontifice consecrandum, sicut in domini predecessoris nostri sancte memorie Leonis pape priuilegio continetur.

Ad hec tam presentium quam futurorum auaritie  ac nequitie obuiantes, omnes omnino seditiones, quas leuas dicunt, seu direptiones in cuiuscunque abbatis morte aut electione fieri auctoritate apostolica interdicimus. Chrisma uero, oleum sanctum, consecrationes altarium siue basilicarum, ordinationes clericorum, a quocunque malueritis Catholico suscipiatis episcopo, baptismum autem et infirmorum uisitationes per clericos uestros in oppidis uestris seu uillis agetis. Ad perpetuum etiam hospitium tibi tuisque successoribus Palladii cellam concedimus, ut de uestra illic congregatione, quem uolueritis ordinetis; quem si forte Romano pontifici in abbatem promoueri placuerit, omnino tamen tanquam uestre congregationis monachum sub uestra decernimus dispositione persistere. Reditum  quoque, qui ab officialibus nostris apud Ostiam uel portum de nauibus exigi solet, naui uestre, signa eo uenerit, relaxamus. Sepulturam sane loci uestri et monasteriorum uestrorum liberam omnino esse censemus, ut eorum, qui se illic sepeliri deliberauerint, deuotioni et extreme uoluntati, nisi forte excommunicati uel interdicti sint, nullus obsistat. Decernimus ergo ut nulli omnino hominum liceat idem monasterium temere perturbare aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua in omnibus sedis apostolice auctoritate.

 Si qua igitur in futurum ecclesiastica secularisue persona hanc nostre constitutionis paginam, sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.


 SANCTUS PETRUS. + SANCTUS PAULUS, ALEXANDER PAPA III. uIAS TUAS, DOMINE, DEMONSTRA MIHI.

    Bene ualete.
    Ego Alexander Catholice Ecclesie episc. subsc.
    Ego Ubaldus Ostiensis episc. subsc.
    Ego Bernardus Portuensis episc. et S. Rufine subsc.
    Ego Gualterius Albanensis episc. subsc.
    Ego Ubaldus presb. card. tit. S. Crucis in Ierusalem subsc.
    Ego Astaldus presb. card. tit. S. Prisce subsc.
    Ego Ioannes presb. card. S. Ioannis et Pauli. tit. Pammachi subsc.
    Ego Ildebrandus presb. card. basilice duodecim  Apostolorum subsc.
    Ego Ioannes presb. card. tit. S. Anastasie subsc.
    Ego Albertus presb. card. tit. S. Laurentii in Lucina subsc.
    Ego Otto diac. card. S. Georgii ad uelum Aureum subsc.
    Ego Iacintus diac. card. S. Marie in Cosmedin. subsc.
    Ego Otto diac. card. S. Nicolai in Carcere Tulliano subsc.
    Ego Boso diaconus cardinalis S. Cosme et Damiani subsc.


Datum apud Nympham per manum Hermanni sancte Romane Ecclesie subdiaconi et notarii, uII Idus Nouembris, Incarnationis Dominice 1159. indictione  uIII, pontificatus uero domni Alexandri III anno I.



uI. Ad Henricum episcopum Beluacensem.---Ut, reprobata Octauiani prauitate, firmiter perseueret in sua deuotione. 
[MARTEN. Ampl. collect., II, 663.]

ALEXANDER episcopus, seruus seruorum Dei, uenerabili fratri HENRICO, Beluacensi episcopo, salutem et apostolicam benedictionem.

Sacrosancte Romane Ecclesie matri tue, et his qui in ea ex canonica fratrum electione, Domino disponente, ministrant, quantum ex officii tui debeas dignitate, et quam sollicite ad honorem exaltationem  ipsius intendere te oporteat, nobis etiam reticentibus, discretionis tue prudentia non ignorat. Qualiter autem Octauianus schismaticus, simoniacus et manifestus inuasor, post canonicam electionem nostram, et postquam nos inuitos ac renitentes, de mandato ac uoluntate fratrum Oddo prior diaconus induerat, seipsum intruserit, atque ipse idem manto se propriis manibus operuerit, ex litteris quas ad archiepiscopos et episcopos, aliosque Ecclesie prelatos per Franciam constitutos nos olim recolimus destinasse, ad notitiam tuam plenarie credimus peruenisse. Quia igitur Ecclesia Dei, ope et consilio religiosorum uirorum, a multis retro temporibus non magis quam nunc indiguit adiuuari, fraternitatem tuam per apostolica scripta rogamus,  monemus et exhortamur in Domino, ut in deuotione matris tue sacrosancte Romane Ecclesie et nostra, sicut de te confidimus et speramus, immobili firmitate consistas, et Simoniaca prauitate illius apostolici atque schismatici omnimodo reprobata, a quo uidelicet episcopi, abbates, atque alii uiri religiosi et cuncte fere persone ecclesiastice, sicut a peste mortifera fugiunt, et ad eum nulla ratione accedunt, in petra fidei et Ecclesie unitate animi tui constituas firmitatem, atque omnes tibi subiectos ad hoc ipsum iugi admonitione inducere studeas, et modis omnibus exhortari, ut talentum tibi creditum non in sudario uideatur otiose reconditum, sed utiliter ad honorem Dei studio perfecte  discretionis expensum. Nos enim personam tuam, sicut karissimi fratris tui, preterite quidem amicitie non immemores, sincera in Christi uisceribus caritate diligere, et postulationes tuas quantum cum Deo possumus libentius exaudire.

Datum apud Nimpham, uI Id. Nouembris.



uII. Ad B[ertham] Francorum reginam.---Contra uictorem antipapam. 
[MANSI, Concil., XXI, 971.]

ALEXANDER episcopus, seruus seruorum Dei, carissime in Christo filie B. illustri Francorum regine, salutem et apostolicam benedictionem.

Quanto tibi diuina clementia dignitatis gradum  contulit altiorem, quanto etiam inter alias mundi personas te maiori potentia et nobilitate ditauit, tanto utique sub potenti manu Dei, a quo est omne datum optimum et omne donum perfectum , excellentiam tuam decet amplius humiliari, et unicam sponsam eius, sacrosanctam uidelicet Ecclesiam, tota mentis affectione diligere, et toto studio uenerari, atque ad honorem et exaltationem illorum, qui ex canonica fratrum electione in ea, Domino disponente, ministrant, intendere, et ad eorum confusionem, qui eam opprimere et laniare conantur, oportet te sollicitius laborare. Qualiter autem Octauianus schismaticus, Simoniacus, et manifestus inuasor, post canonicam electionem nostram, et postquam nos inuitos et renitentes, de mandato ac  uoluntate fratrum, Odo prior diaconorum induerat, seipsum intruserit; atque ipse idem manto se propriis manibus operuerit, ex litteris, quas ad episcopos aliosque Ecclesie prelatos per diuersas prouincias constitutos nos olim recolimus destinasse, ad notitiam tuam plenarie credimus peruenisse. Quia igitur Ecclesia Dei multis attrita laboribus, et non modicis angustiata pressuris, ope et consilio potentum et nobilium personarum a multis retro temporibus non magis quam nunc indiguit auxiliari, excellentiam tuam per apostolica scripta rogamus, monemus et exhortamur in Domino, ut in deuotione matris tue sacrosancte Romane Ecclesie, ac nostra, sicut de te confidimus et speramus, immobili  firmitate consistas, et simoniaca prauitate illius schismatici atque apostatici omnimodo reprobata, a quo uidelicet episcopi, abbates, atque alii uiri religiosi, et cuncte fere persone, tam ecclesiastice quam seculares, sicut a peste mortifera fugiunt, et ad eum nulla ratione accedunt, in petra fidei, et Ecclesie unitate animi tui constituas firmitatem, atque carissimum filium nostrum Ludouicum illustrem regem Francorum uirum tuum ad hoc ipsum iugi exhortatione inducere studeas, et modis omnibus exhortari. Nos enim personam tuam, sicut carissime filie nostre, sincera uolumus in Christi uisceribus caritate diligere, et postulationes tuas, quantum cum Deo possumus, libentius exaudire.

Datum Anagnie, Idus Nouembris,



uIII. Ad Henricum episcopum Beluacensem.---De intrusione Octauiani schismatici. 
[MARTEN., Ampl. Collect., II, 654.]


ALEXANDER episcopus, seruus seruorum Dei, uenerabili fratri HENRICO Beluacensi episcopo, sulutem et apostolicam benedictionem

 Qualiter  Octauianus schismaticus et Simoniacus, et manifestus inuasor, post canonicam electionem nostram seipsum damnabili presumptione intruserit, et ipse idem cum duobus tantum capellanis suis  manto se propriis manibus operuerit, tum ex publica et communi fama, tum ex litteris, quas sepius in Galliam destinauimus, ad notitiam tuam plenarie credimus peruenisse. Ut autem res ipsa manifestius elucescat, dilectos filios nostros H.  tituli Sanctorum Nerei et Achillei presbyterum et O.  Sancti Nicolai in Carcere Tulliano diaconum cardinalem, qui totam rei seriem plenius enarrabunt, in regnum Francorum duximus delegandos. Unde quia de te speciali quadam inter alios prerogatiua confidimus, et sicut de carissimo  fratre nostro plenam in omnibus fiduciam obtinemus, eosdem fratres nostros caritati tue specialius commendamus; rogantes attentius ut eos pro reuerentia beati Petri et interuentu nostro benigne recipias et honores, et super negotio Ecclesie consilium eis et auxilium modis omnibus subministres.

Datum Agnanie II Idus Decembris.



IX. Ad archiepiscopos, episcopos, abbates, priores et uniuersos Ecclesiarum prelatos per Liguriam, Aemiliam, Histriam et ducatum uenetie constitutos.---De schismate. 
[RUBEI Hist. Rauen., 341.]

 Aeterna et immutabilis, etc., ut in epist. 1, supra. Addit: Octauianum quinta decima die post sui consecrationem, octaua post excommunicationem ab ipso in eum prolatam  per [Imarum] Tusculanum, ac per Melphiensem et [Ubaldum] Ferentinensem episcopos, presentibus Ioanne et Guidone, »quondam« cardinalibus, »exsecratum«  esse.



X. Ad Anglie episcopos.---De schismate et de Octauiani excommunicatione. 
[WILKINS, Concil., I, 432.]

Aeterna et incommutabilis, et, ut in epist. 1 supra.



XI. Ad episcopum uerulanum.---De clericis qui, infra subdiaconatus ordinem constituti, uxorem accipiunt.


Quod te cum inimicis tuis, etc. De cetero quia fraternitatis tue querit industria, utrum clerici qui infra subdiaconatus ordinem constituti, quia continere carnis uitio coacti non ualeant, uxores accipiunt,  ecclesiastico spoliari possint beneficio canonice: id tuam uolumus experientiam tenere indubitata ueritate, quod cum sint uoluptatibus et carnalibus desideriis dediti, ac diuinis et ecclesiasticis sacramentis contrectandis indigni, ecclesiasticis sunt procul dubio beneficiis priuandi. Sane si ecclesiis quibus attitulati fuerant, de possessionibus aut aliis bonis suis aliqua contulisse noscuntur, cum ab earumdem ecclesiarum ministerio fuerint et beneficio sequestrati, ad ipsos recta uia dominium et proprietas illico debet absque ulla contradictione redire.



XII. Ad prepositum et canonicos Sulcan. [al. Insilensis].---De prebenda sacerdoti cuidem collata.
[MANSI, Concil., XXII, 429.]


Significatum est nobis, quod ecclesiasticam sacerdoti [al. quod cuidam sacerdoti] prebendam unam in ecclesia uestra communi consensu et uoluntate dedistis: ita quidem, quod missam de sancta Maria, nisi sit corporis infirmitate grauatus, debent quotidie celebrare, qui ecclesiam uestram non nisi communi tam prepositi quam capituli consensu, potest dimittere, nec cuiquam prebende illius anniuersarium delegare. Quam siquidem constitutionem eatenus confirmauimus, ut predictus sacerdos, ecclesie, nisi infirmitati corporis fuerit impeditus, assidue debeat officium suum impendere: quanto feruentius potest, salua honestate sua et debita deuotione, missarum solemnia celebrare: nec  sibi liceat hoc, illinc se ad aliam ecclesiam transferendo, aut uoluptatis causa, subtrahere.



XIII. Ad episcopum Bellouacensem [al. Beneuentanum.]---De puero nondum XIu annorum a uotis absoluendo.
[Ibid.]

Significatum est nobis et pro certo monstratum, quod Griboldus nondum incipiens esse quatuordecim annorum, timore magistri, qui eum litteris erudiebat, habitum religionis suscepit in ecclesia de Russinis [al. Ressone], et inde sicut puer infra annum exiuit, et per seculi uanitates iam sex annis et eo amplius uagabundus discurrit. Unde quoniam huius rei ueritas nobis non constat, fraternitati tue  per A. S. mandamus, quatenus rem ipsam diligenter inquiras, et si inueneris, quod non fuerit a parentibus oblatus, nec inceperit esse quatuordecim annorum, quando ad religionem accessit, et eum infra quartumdecimum annum uoti penituerit, et ab ecclesia recesserit, si in seculo uoluerit remanere, et eum ab ipso uoto quod fecit auctoritate pontificali absoluas, et eum absolutum tam in ecclesia de Russinis, quam populo tue ciuitatis studeas publicare. Si autem a parentibus suis forte oblatus, seu quartumdecimum annum compleuerat, cum religionem intrauit, siue post quartumdecimum annum professionem a se factam ratam habuit, eum ad eamdem uel aliam religionem transire, ecclesiastica districtione compellas.



XIu. Ad episcopum Paresberiensem.---De Rogerio canonico qui frustratorie dilationis causa uidebatur appellasse.
[Ibid., p. 430.]


Peruenit ad nos quod cum tu Rog. filium Willelmi Ecclesie tue canonicum, ut debitam in eadem Ecclesia residentiam faceret, monuisses, ad audientiam nostram in appellationem prorupit, et appellationi sue terminum, proximum festum beati Luce prefixit. Quoniam igitur indignum est, per eius uel aliorum subterfugia, prescriptam Ecclesiam debitis obsequiis defraudari, cum ipse frustratorie dilationis causa appellasse uideatur: fraternitati tue per A. S. mandamus, quatenus prefatum  Rog. diligenter et studiose commoneas, ut in eadem Ecclesia debitam, omni mora postposita, faciat residentiam, uel infra proximum festum beati Luce appellationem suam prosecuturus, ad nos ueniendi iter arripiat. Interim uero alicui honeste persone uices eius in Ecclesia pretaxata exsequendas committas: et tantum ei de beneficiis illius, appellatione cessante, assignes, unde possit congrue sustentari. Quod si prelibatus Rog. alterum istorum adimplere neglexerit, tu eum extunc prebenda sua, omni appellatione et contradictione cessante, priues: et eam alicui uiro discreto et honesto, nullius appellatione admissa, concedas pariter et assignes.



Xu Ad episcopum Tornacensem [al. Turonensem].---De muliere que filium interemerat, ut monasterium capessat.
[Ibid.]


ueniens ad nos mulier latrix presentium, lacrymabili nobis confessione monstrauit, quod cum de quodam filium genuisset, et ille sibi turgido sepe uultu improperasset, quod filius eius non esset, ipsa iracundie calore et furore animi ducta, eumdem filium interfecit. Quo comperto, comes Flandrensis eam totam terram suam usque ad septennium abiurare cegit, nisi de nostra licentia remaneret [f. remearet]. Cumque se nostro conspectui presentasset, et quod crucem suscepisset,  Hierosolymam se profecturam monstrasset, nos uidentes quod in partibus illis presentia illius non potest esse utilis, sed damnosa, eam ab Hierosolymitano itinere reuocantes, ipsam fraternitati tue duximus remittendam: presentium auctoritate mandantes, quatenus predictam mulierem labores inducere, ut in aliquod monasterium tui episcopatus transeat, et ibi peccata sua perpetua penitentia deploret. Si autem depugnante carnis fragilitate, ad hoc induci noluerit, ei licentiam nubendi in Domino tribuas, quia tutius nobis uidetur ut in Domino nubat, et uni soli quam multis adhereat.



ANNO 1160.



XuI. Ad canonicos Ecclesie Remensis.---Ut, reprobata Octauiani schismatici simoniaca prauitate, in fide permaneant. 
[Dom MARLOT, Metropol. Rem., II, 374.]

ALEXANDER episcopus, seruus seruorum Dei, dilectis filiis uniuersis canonicis Remensis Ecclesie, salutem et apostolicam benedictionem.

Sacrosancte Romane Ecclesie matris uestre, et his qui in ea ex canonica fratrum electione, Domino disponente, ministrant, quantum ex uestri debeatis officii dignitate, et quam sollicite ad honorem et  exaltationem ipsius uos intendere oporteat, nobis etiam reticentibus, discretionis uestre prudentia non ignorat. Qualiter autem hoc tempore reuelatus sit homo peccati, filius perditionis, Octauianus scilicet schismaticus, simoniacus, et manifestus inuasor, qui aduersatur et extollitur supra omne quod dicitur Deus, aut quod colitur, et quia iam mysterium operatur iniquitatis, qualiter etiam assumptis sibi tribus malitie sue complicibus, Petri se uelit constituere successorem, cum Petri fidem oppugnet et Catholicam uiolet unitatem, tum ex publica et communi fama, tum ex generalibus litteris, quas iamdudum per uniuersas prouincias destinamus, ad uestram arbitramur notitiam peruenisse.  Unde quoniam Ecclesia Dei ope, et consilio ecclesiasticorum uirorum a multis retro temporibus, non magis quam nunc indiguit adiuuari, caritatem uestram per apostolica scripta rogamus, monemus et exhortamur in Domino, ut in deuotione sacrosancte Ecclesie matris uestre ac nostre, sicut de uobis confidimus et speramus, immobiliter persistatis et simoniaca prauitate illius apostatici atque schismatici omnimode reprobata, a quo uidelicet episcopi, abbates, atque alii uiri religiosi et cuncte fere persone ecclesiastice, sicut a peste mortifera fugiunt, et ad eum nulla ratione accedunt, in petra fidei et Ecclesie unitate animi firmitatem constituatis, atque alios omnes quoscunque poteritis, ad hoc ipsum iugi admonitione inducere  studeatis et modis omnibus exhortari. Nos enim personas uestras, sicut dilectorum et specialium filiorum nostrorum, sincera uolumus in Christi uisceribus caritate diligere et petitiones uestras, quantum cum Deo possumus, libentius exaudire.

Datum Anagnie Xu Kalend. Febr.



XuII. Priuilegium pro monasterio Pontiniacensi. 
[MARTEN. Thesaur. Anecdot., III, 1252.]

ALEXANDER episcopus, etc.; dilecto filio WICHARDO Pontiniacensi abbati eiusque fratribus, etc.

Quoties illud a nobis petitur quod religioni et honestati nascitur conuenire, animo nos decet libenti concedere et petentium desideriis congruum  suffragium impertiri. Eapropter, dilecti in Domino filii, uestris iustissimis postulationibus clementer annuimus, et monasterium Pontiniacense, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Dei timorem et B. Benedicti Regulam in ipso monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci,  firma uobis uestrisque successoribus et illibata permaneant. In quibus hec propriis duximus exprimenda uocabulis: grangiam de Bunione cum omnibus pertinentiis suis, grangiam de Sancta Porcaria cum omnibus pertinentiis suis, quidquid habetis in terra que Communia dicitur, grangiam Acrimontis cum omnibus pertinentis suis, grangiam uillarissicci cum omnibus pertinentiis suis, grangiam Creciaci cum omnibus pertinentiis suis, grangiam Challiaci cum omnibus pertinentiis suis, grangiam de Burs cum omnibus pertinentiis suis, quidquid habetis in toto nemore Otte, domum de Saueia cum omnibus pertinentiis suis, domum de Camporeperto cum omnibus pertinentiis suis, domum  de Reuisiaco cum omnibus pertinentiis suis, domum de Fulgeriis cum omnibus pertinentiis suis, domum de Cableia cum omnibus pertinentiis suis, domum de Agliscolis cum omnibus pertinentiis suis, domum Antissiodori cum omnibus pertinentiis suis. Sane noualium uestrorum que propriis manibus aut sumptibus colitis, siue de nutrimentis uestrorum animalium decimas a uobis nullus presumat exigere.

Prohibemus etiam ut nulli fratrum uestrorum post factam in eodem loco professionem, aliqua leuitate, sine prioris uel abbatis sui licentia, fas sit de claustro discedere: discedentem uero absque communium litterarum cautione nullus audeat retinere. Decernimus ergo ut nulli omnino hominum  liceat prefatum monasterium temere perturbare, aut eius possessiones auferre, uel ablatas retinere, minuere, seu aliquibus uexationibus fatigare; sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi  aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.


Locus monogrammatis.


S. PETRUS, S. PAULUS. ALEXANDER PAPA III, uIAS TUAS, DOMINE, DEMONSTRA MIHI.

    Ego Alexander Catholice Ecclesie episcopus ss.
    Ego Bernardus Portuensis et S. Rufine episcopus ss.
    Ego Affaldus presbyter cardinalis tituli S. Prisce ss.
    Ego Bonadteus presbyter cardinalis S. Chrysogoni  ss.
    Ego Albertus presbyter cardinalis S. Laurentii in Lucina ss.
    Ego Oddo diaconus cardinalis S. Georgii ad uelum aureum ss.
    Ego Iacintus diaconus cardinalis S. Marie in Cosmidim ss.
    Ego Arditio S. Theodori diaconus cardinalis ss.
    Ego Boso diaconus cardinalis Sanctorum Cosme et Damiani ss.
    Ego Milo diaconus cardinalis S. Marie in Aquiro ss.


Datum Anagnie per manum Hermanni sancte  Romane Ecclesie subdiaconi et domini pape notarii XI Kalendas Martii, indictione uIII, anno Incarnationis Dominice 1159, pontificatus uero domini Alexandri pape III anno I.



XuIII. Ad barones et populum Dolensem. Commendat Hugonem Dolensem archiepiscopum. 
[MARTEN., Thesaur., III, 903.]

ALEXANDER episcopus, seruus seruorum Dei, dilectis filiis nobilibus uiris baronibus et uniuerso populo Dolensi, salutem et apostolicam benedictionem.

Decet nobilitatem uestram Ecclesias et eorum bona sincera caritate diligere, et ab iniquorum  impugnationibus uiriliter defensare, ut tanto maiora in futuro ualeatis premia obtinere, quanto magis diuinis operibus uos constiterit esse intentos. Inde est quod Dolensem Ecclesiam, que utique ex magna parte imminuta et desolata esse dignoscitur, deuotioni uestre attentius commendamus, rogantes plurimum, et in peccatorum uestrorum ueniam iniungentes, quatenus Ecclesiam ipsam et uenerabilem fratrem nostrum H. Dolensem archiepiscopum, pietatis intuitu et pro reuerentia beati Petri ac nostra diligatis et propensius defendatis, atque aduersus eos, qui Ecclesiam ipsam et possessiones eius auferunt, uel molestant, et qui eidem archiepiscopo rebelles et inobedientes existunt, consilium ei et auxilium efficaciter ministretis. Scire  siquidem debet discretio uestra omnes illos, qui Ecclesiarum bona diripiunt et per uiolentiam detinent excommunicationis uinculo esse subiectos

Datum Anagnie, u Nonas Martii.



XIX. Ad Arnulfum Lexouiensem episcopum.---De conciliabulo Papiensi. Fridericum imperatorem et Octauianum excommunicatos nuntiat. 
[MANSI, Concil., XXI, 1124.]

ALEXANDER episcopus, seruus seruorum Dei, uenerabili fratri ARNULPHO Lexouiensi episcopo, salutem et apostolicam benedictionem.

Litteras a tua nobis prudentia destinatas tanto  hilariori mente suscepimus, quanto de uberiori pinguedine caritatis, et ampliori feruore deuotionis eas nouimus processisse. Quas et nos ipsi attente satis ac diligenter inspeximus, et ut concepte dilectionis integritas et probate fidei certitudo in tenebris non lateret, sed fieret ignorantibus manifesta, eas in fratrum nostrorum auditorio publice fecimus recitari. Ipse profecto et deuotissimi continebant puritatem animi, nec minus luculentam profundi pectoris eloquentiam redolebant. Nouimus autem, et immemores non existimus, qualiter, sicut et ipsa tua scripta plenarie continebant, diue ac reuerende memorie Innocentio pape, antecessori nostro, schismaticus ille qui et generositate  nature, rerum copia terrenarum, prudentia seculari et gratia labiorum mira estimatione reddebatur insignis, nefaria temeritate succreuit, et innocentem noxius, fortis debilem, armatus inermem, schismaticus Catholicum impugnabat. Ceterum ad quem finem res ipsa, Deo miserante, peruenerit, deuoti et fideles Ecclesie filii, per gloriam meritorum; mali uero, per suppliciorum grauamina cognouerunt. Quid etiam de aliis similia presumentibus antea sepenumero contigisset, tu tam fecundo quam eleganter in illis eisdem litteris expressisti. Temporibusque nostris optimus Deus uoluit hereses suscitare, ut qui probati sunt, manifesti fiant , et per nostram et aliorum Catholicorum studium et laborem, granis a paleis in area  Domini segregatis, schismata et hereses conterantur. Credimus siquidem, et de gratia diuina confidimus, quod, in proximo sedatis fluctibus procellarum et uentorum turbine propulsato, dies nobis serenus et fulgidus arridebit, et calcatis inimicis Ecclesie tranquilla in portu Petri nauicula residebit.

Persoluimus autem gratias omnium Conditori, laudum preconia referentes, quod magnificum illum et serenissimum orbis principem, Henricum regem Anglorum, audimus firmum et stabilem in Catholice unitate Ecclesie permanere, et quod per tuam presertim inductionem idem in sancto proposito nobilissimum animum solidauit. Rogamus sane ut ita uigil semper circa eum et sollicitus perseueres,  ne per frequentes uexationes imperatoris et nuntiorum suorum, a deuotione Ecclesie et nostra  uelit modo quolibet declinare. uolumus quidem te apud eumdem regem et episcopos atque adiacentes personas, quasi quemdam apostolum et nuntium ueritatis in illis partibus, experiri. Circumpositos quoque et uicinos episcopos, et tam ecclesiasticas quam seculares personas, nobiles precipue ac potentes, ad hoc ipsum efficaci studio et omni diligentia exhorteris. Nos enim personam tuam quam sincera caritate in Domino diligamus, atque ad honorem et exaltationem tuam quam prompto animo desideremus intendere, per illum dilectionis feruorem, quem circa te et ante promotionem nostram habuimus,  discretionis tue prudentiam non credimus ignorare.

Preterea qualiter Fridericus Romanorum imperator, auorum suorum sceleratissima uestigia subsecutus, circa sacrosanctam Ecclesiam Romanam in presenti se habeat, et olim habuerit, et qualem circa eam animum gerat, qui utique specialis eius patronus deberet et defensor existere, multis rerum indiciis a longis retro temporibus, ad notitiam tuam non ambigimus peruenisse. A tempore siquidem antecessoris nostri pie recordationis Adriani pape, et ab exordio dignitatis sue, cepit sanctam Romanam Ecclesiam, tanquam tyrannus, opprimere et non mediocriter infestare: archiepiscopos namque  et episcopos a sede apostolica redeuntes, in ignominiam et detrimentum Ecclesie plerumque capi turpiter et inhoneste precepit, eosque fecit carceris custodie mancipari. Nos  quoque in minori officio constitutos, qui cum uenerabili fratre nostro B. nunc Portuensi episcopo, ad eum fuimus delegati, qualiter apud Bisuntium ipse tractauerit, et quam indigne receperit, non opus est nos in presenti referre, quia credimus te id ipsum plenarie cognouisse. ueniente etiam predicto antecessore nostro, patrimonium beati Petri uiolenter inuasit, et eamdem Romanam Ecclesiam nisus est modis omnibus conculcare, ita quod a pluribus dicebatur, et quasi fama communis habebat, quoniam, eo superstite, Ottonem, qui semper fuit domesticus  Ecclesie inimicus, ordinare Apostolicum, imo apostaticum, si opportunitatem acciperet, intendebat.

Quia uero illo uiuente, omnipotens Deus non permisit eum conceptam uesaniam exercere, post mortem eius opportunitate concepta predictum Ottonem schismaticum, simoniacum, et manifestissimum inuasorem, qui cum tribus tantum malitie sue complicibus, sicut totus pene mundus agnouit, post canonicam et unanimem electionem nostram mantum arripuit, et ita se damnabili presumptione  intrusit, in tanta iniquitate modis omnibus manu tenuit, et quidquid ille fecit, solo fauore, potentia, et auctoritate ipsius, et nuntiorum suorum, qui in urbe presentes exstiterant, eum fecisse absque ambiguitate tenemus. Unde ad confirmationem ipsius, imo ut omnem uideretur in Ecclesia Dei auctoritatem habere, archiepiscopos, episcopos, et alios Ecclesiarum prelatos, apud Papiam, contra sacrorum instituta canonum, prout ei placuit, conuocauit. Ille autem, sicut homo qui nec in Deo, nec in iustitia confidebat, in ipsius imperatoris presentia per aliquot dies, uelut pro certo accepimus, insignia pontificatus accepit, sicut etiam in nostro et fratrum nostrorum conspectu, dum Rome olim nos teneret inclusos, suam malitiam recognoscens,  facere uoluit, ea quidem conditione seruata, ut nos ei postmodum reddere deberemus. Cumque nos ea recipere sub hac conditione nollemus, ipse in sua pertinacia et damnabili presumptione permansit.

Ceterum, ut predictus imperator Ecclesiam Dei sue uideretur subiugare et supponere ditioni, et eam in supremam redigere seruitutem, memorato apostatico, sicut dictum est, pontificalia insignia reddidit, et eum de papatu, quod est a seculis inauditum, per annulum, prout dicitur, inuestiuit. Quosdam etiam episcopos, aliis discretioribus et honestioribus occulte de illo conciliabulo fugientibus, ei reuerentiam exhibere laicali uiolenti tyrannica  oppressione cegit. Sic enim reges et principes diuersarum partium sibi intendit, tum spirituali, tum materiali gladio subiugare, si in hac parte,  nefandissimum eius propositum preualeret. Ad hec, iuxta prudentie tue consilium, Rothomagensi archiepiscopo eiusque suffraganeis, et aliis per Northmanniam constitutis, exhortationis litteras destinamus. De cetero memoratum Fredericum imperatorem, pro eo quod Ottonem schismaticum recepit, et ei pertinaciter adherere presumit, cum eodem Ottone et cum aliis principalibus fautoribus suis, nos de communi fratrum nostrorum consilio, in Cena Domini publice ac solemniter excommunicasse cognoscas.

 Data Anagn. Kal. Aprilis  .



XX. Ad Saltzburgensem archiepiscopum eiusque suffraganeos.---Ut stent pro Ecclesia aduersus Fridericum imperatorem et uictorem antipapam. 
[MANSI, Concil., XXI, 1034.]

ALEXANDER episcopus, seruus seruorum Dei, uenerabilibus fratribus Saltzburgensi archiepiscopo, eiusque suffraganeis salutem et apostolicam benedictionem.

 Pro illis tribulationibus et pressuris quas mater nostra sacrosancta Romana Ecclesia patitur a filiis Satane, tanto maiorem credimus uos dolorem ac mestitiam concepisse, quanto constat uos inter alias personas ecclesiasticas feruentiorem et deuotionem et reuerentiam exhibere. Qualiter autem Fridericus Romanus imperator circa eamdem Romanam Ecclesiam in presenti se habeat, et olim habuerit, et qualem erga eam animum gerat, qui utrique specialis eius aduocatus deberet et defensor existere, multis rerum indiciis, a longis retro temporibus, ad discretionis uestre notitiam non ambigimus peruenisse. A tempore siquidem bone memorie antecessoris nostri Adriani pape, et ab exordio dignitatis sue, cepit sanctam Ecclesiam Romanam, tanquam  tyrannus opprimere, et non mediocriter infestare; archiepiscopos et episcopos a sede apostolica redeuntes in ignominiam et detrimentum Ecclesie plerumque capi turpiter et inhoneste precepit, eosque fecit carceris custodie mancipari. Nos quoque in minori quondam officio constitutos, qui cum uenerabili fratre nostro Bernardo, nunc Portuensi episcopo, ad eum fuimus delegati, qualiter apud Bisuntium ipse tractauit, et quam digne receperit, non opus est nos in presenti referre; quia credimus uos ad ipsum plenarie cognouisse. uiuente etiam predicto antecessore nostro Adriano, patrimonium B. Petri uiolenter inuasit, et eamdem Romanam Ecclesiam nisus est modis omnibus conculcare.  Ita quod a pluribus dicebatur, et fama quasi communis habebatur, quoniam, eo superstite, Octauianum, qui semper fuit domesticus Ecclesie inimicus, ordinare Apostolicum, imo apostaticum, si opportunitatem acciperet, intendebat. Quia uero, illo uiuente, omnipotens Deus non permisit eum tantam malitiam exercere, post mortem eius opportunitate suscepta predictum Octauianum schismaticum, Simoniacum et manifestissimum inuasorem  in tanta iniquitate modis omnibus manu tenuit, et quidquid ille fecit solo fauore, potentia  et auctoritate ipsius et nuntiorum suorum, qui in urbe presentes exstiterant, eum fecisse absque ambiguitate tenemus.

Unde ad confirmationem ipsius, imo ut omnem uideretur in Ecclesia Dei auctoritatem habere, archiepiscopos et episcopos, atque alios Ecclesiarum prelatos, apud Papiam contra sacrorum instituta canonum conuocauit. Ille autem, sicut homo qui nec in Deo, nec in iustitia confidebat, in ipsius imperatoris presentia, uelut pro certo accepimus, insignia pontificatus abiecit, sicut et in nostro et fratrum nostrorum aspectu, dum Rome nos olim teneret inclusos, suam malitiam recognoscens facere uoluit, ea quidem conditione seruata, ut nos ei postmodum reddere deberemus. Sed cum nos ea  recipere sub hac conditione nollemus, ipse in sua pertinacia et damnabili presumptione permansit.

Ceterum ut predictus imperator Ecclesiam Dei sue uideretur subiugare et supponere ditioni, et eam in supremam redigere seruitutem, memorato apostatico, sicut nobis dictum est, pontificalia insignia reddidit, et eum de papatu, quod est a seculis inauditum, per annulum, prout dicitur, inuestiuit, quosdam et episcopos, aliis discretioribus et honestioribus occulte de illo conciliabulo fugientibus, ei reuerentiam exhibere laicali uiolentia et tyrannica oppressione cegit. Sic enim reges et principes diuersarum partium sibi intenderet tum spirituali, tum materiali gladio subiugare, si in hac parte  eius nefandissimum propositum preualeret.  Prouideat itaque uestre discretionis prudentia, qualiter sponsa Christi per illam inconsutilem eius tunicam figurata, que nec diuidi poterat, nec receperat sectionem, a tanta ignominia, et inaudito opprobrio liberetur, et ne pestis illa in exemplum posteris transfundatur, diligenter efficere studeatis, et omnibus modis laborare. In deuotione quoque matris uestre ac fidelitate sacrosancte Romane Ecclesie, sicut uiri Catholici, et in fide feruentes immobiliter persistatis, prouisuri attentius, ne blanditie cuiuslibet aut terrores, ab unitate Ecclesie animos uestros  debeant aliquatenus dimouere.

Sane nos ipsius imperatoris immensam iniquitatem,  et tantam perfidiam attendentes, communicato fratrum nostrorum episcoporum et cardinalium, et aliorum religiosorum consilio, tam ipsum Fridericum, non iam imperatoris officium, sed que tyranni sunt exercentem, quam predictum Octauianum schismaticum et Ottonem comitem Palatinum, atque omnes principales fautores eorum in Cena Domini, cetu clericorum et multorum uirorum nobilium in ecclesia congregato, accensis candelis publice excommunicauimus, et tradidimus huiusmodi Satane in interitum carnis, ut spiritus eorum salui sint in die Domini. De communi fratrum nostrorum consilio atque uoluntate, uos omnes specialiter et communiter uniuersos a fidelitate, quam ei fecistis, et ab omni debito imperii, ex parte  Dei omnipotentis, et beatorum apostolorum Petri et Pauli auctoritate apostolica absoluimus, ita, quod in nullo ei de cetero teneamini obedire, sed potius in remissionem uobis iniungimus delictorum, ut contra eos quos ipse per tyrannidem suam sibi subiugare, opprimere et uastare uoluerit, nullum ei consilium uel auxilium ministretis.

Data Anagnie II N. Aprilis.



XXI. Priuilegium pro monasterio S. Marie Rieuallensi. 
[Monastic. Anglic., I, 731.]

ALEXANDER episcopus, seruus seruorum Dei, dilectis filiis AELREDO abbati monasterii Sancte Marie de Rieualle, eiusque fratribus, tam presentibus  quam futuris monasticam uitam professis in perpetuum.

Religiosis uotis annuere, et ea operis exhibitione complere, officium nos inuitat suscepti regiminis et ordo uidetur exigere rationis. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Marie de Rieualle, in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus; imprimis siquidem statuentes ut ordo monasticus, qui in ecclesia uestra secundum Dei timorem, et beati Benedicti Regulam et institutionem Cisterciensis Ordinis noscitur institutus, perpetuis ibidem temporibus inuiolabiliter obseruetur. Preterea,  quascunque possessiones quecunque bona idem monasterium in presentiarum iuste et canonice possidet, aut in futurum concessione pontificum, liberalitate uel largitione regum et principum, oblatione fidelium, seu aliis iustis modis. Deo propitio, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis: monasterium ipsum Beate Marie Rieuallis, cum omnibus possessionibus et appendiciis suis secundum fines et terminos earumdem terrarum et possessionum, a Galtero Espec fundatore loci uestri ita constitutos: ex parte orientis a uia dicta Speragata, que ducit ad Riam, usque ad uiam, qua itur ad Bref, ad  molendinum de Sproxtona; et a ualle que ducit ad paruam Haiam de Tilestuna usque ad foueam, que est ex aduerso, ubi duo riuuli; Depedace uidelicet et Litlebec confluunt: et a Kauthepeche usque ad ceruum lapidum, qui uocatur Bacheler, et inde usque ad uiam que uenit de Turchilsti ex parte austri et occidentis, sicut Ria fluuius usque ad Diuisas de Antona fluit, et inde sunt termini usque ad Fangadala, et exinde usque ad uiam que uenit de Wideris, ex parte septentrionis a monte qui dicitur Transhobed per uallem Landesmara, et riuulum qui dicitur Willelmesbech, ubi sunt diuise Ioannis Engelram, terram de Brif, terram de Tilestuna, terram que dicitur Bidesdala cum omnibus appendiciis suis; in foresta de Delmestac omnia  ad usus uestros necessaria in lignis, in pascuis, et in pannagiis; ex dono filii nostri Henrici, uidelicet iunioris regis Anglie, terram que dicitur Dulberthermech cum omnibus pertinentiis suis, et cum tota pastura de Wasta de subtus Lichering; sicut ipse charta sua confirmauit, et auus eius rex Henricus in dominio suo tenuit: ex dono episcopi Dunelmensis Cotum et cronebi cum omnibus pertinentiis suis, sicut ipse episcopus uobis concessit et charta sua confirmauit. Ex dono canonicorum Eboracensium Sanburn cum omnibus pertinentiis suis; ex dono Rogeri de Malbrai Welleburnam et Houetunam cum omnibus pertinentiis suis, sicut ipse Rogerius uobis concessit, et carta propria confirmauit; preterea ex dono ipsius Steintunam cum omnibus pertinentiis  suis; ex dono Gilberti de Gant grangiam de Dundemanebi, et duas bouatas terre in eadem uilla cum omni communi pastura eiusdem uille. Ex dono Beltranni de Beclensem illam carrucatam terre quam habuit in uilleburn cum omnibus pertinentiis suis. Ex dono Radulphi de Nouauilla, unam carrucatam terre in Kiccum cum omnibus pertinentiis suis; ex dono Odonis de Bolthebi, Wastinam de Disteicheith, cum terris et pascuis adiacentium uillarum, Bolthebi uidelicet Kabenestorp et Gfortum, sicut ipse Odo uobis concessit et carta sua confirmauit, et augmentum quod fecit uobis Adam filius eiusdem Odonis; ex dono Roberti de Flellesei Gfortum cum omnibus pertinentiis, secundum formam carte ipsius. Ex dono Adam filii Petri, in Rumblesmora locum qui  uocatur Faweddre cum omnibus pertinentiis suis, et in uilla que uocatur Stainburch, sartum illud quod uocatur Dagge de Wuith, et totam mineram ferri de predicta uilla et inbosco ipsius uille materiam et ligna ad carbones et alia, que necessaria fuerint, et communem pasturam ipsius uille, et cetera, secundum communem formam carte ipsius. Ex dono Torphini et Alani filii eius, unam carrucatam terre in Albestein, sicut in chirographo illorum continetur. Ex dono fratrum hospitalis Sancti Petri de Eboraco illam partem terre quam habuerunt in Bolthebi, sicut in carta et chirographicorum continetur; ex dono Geruasii, et Benedicti filii eius pratum quod dederunt uobis in Kocheberch; ex dono  Odonis de Nes pratum quod dedit uobis in Walterholm; ex dono Hugonis del Tuith pratum quod dedit uobis in Kochesberch; ex dono Hugonis Malebestie pratum quod dicitur Dswaldeshenges; ex dono fratrum hospitalis de Witebi duas bouatas terre in Douetun secundum formam terre illorum; ex dono Ricardi cum in unam carrucatam et dimidiam in Stainchroff, sicut ipse Ricardus uobis ipse concessit et carta sua confirmauit.

Sane laborum uestrorum quos propriis manibus aut sumptibus colitis, siue de nutrimentis uestrorum animalium nullus omnino a uobis decimas exigere presumat. Addentes etiam auctoritate apostolica prohibemus, ne quis fratres uestros, clericos uidelicet siue laicos post factam in monasterio uestro  professionem, absque licentia uestra suscipere audeat uel retinere. Sancimus etiam, ne quis archiepiscopus uel episcopus siue cuiuslibet ordinis persona locum uestrum a diuinis interdicat officiis, nisi abbatis uel fratrum ipsius loci euidens et manifesta culpa exstiterit. Liceat autem uobis cum commune interdictum terre fuerit, clausis ianuis, et exclusis excommunicatis uel interdictis diuina officia celebrare.

Paci quoque et tranquillitati uestre paterna sollicitudine prouidentes, auctoritate apostolica prohibemus, ut nullus infra clausuram locorum siue grangiarum uestrarum uiolentiam, uel rapinam uel furtum facere, uel hominem capere audeat; et si quis hoc temerario ausu presumpserit, tanquam  sacrilegus iudicetur, et excommunicationis ultione plectatur. Preterea omnes libertates seu etiam immunitates ac regias consuetudines, a carissimo filio nostro Henrico rege Anglorum uobis et Ecclesie uestre indultas, et scripti sui pagina roboratas, auctoritate apostolica confirmamus, et illibata statuimus perpetuo permanere, prohibentes ne quispiam hominum, uos aut ecclesiam uestram de omni Tmanatala, de negeldis, omnibus assisis, consuetudinibus, auxiliis, placitis et de omni terreno seruitio, quod alicui seculari persone pertinebat, audeat infestare; sed liberi et quieti ab huiusmodi exactionibus mancatis, quemadmodum predictus filius noster rex Henricus siue auus eius senior Henricus,  scriptis suis uobis rationabiliter confirmauerunt. Preterea, dilecte in Domino fili, A. abbas, religionem in monasteriis quibus preesse dignosceris, stabilitam in Domino proficere cupientes, statuimus, ut in omnibus monasteriis que de monasterio, cui presides, sunt egressa, et in his que de egressis ab eodem monasterio prodierunt tam de ipsis personis quam de rebus monasteriorum iuxta Cisterciensium fratrum institutionem, disponendi et ordinandi liberam habeas facultatem. Presenti quoque decreto sancimus, ut episcopi in quorum episcopatibus monasteria uestra consistunt, nec regularem et canonicam electionem abbatis uestri unquam impediant, nec de remouendo ac deponendo eo, qui pro tempore fuerit, contra statuta Cisterciensis  Ordinis et auctoritatem priuilegiorum suorum se nullatenus intromittant. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, siue ablatas retinere, minuere seu quibuslibet aliis uexationibus fatigare, sed omnia integra conseruentur eorum, pro quorum gubernatione concessa sunt, usibus omnimodis profutura, salua sedis apostolice auctoritate, et diecesanorum episcoporum canonica iustitia. Si qua igitur in futurum hanc nostre constitutionis paginam sciens, contra eam uenire temere tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui  dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, atque apud districtum Iudicem premia eterne pacis inueniant. Amen, amen, amen.

Datum Anagnie per manum Hermanni, sancte Romane Ecclesie subdiaconi et notarii, XII Kalend. Decembris, indictione IX, Incarnationis Dominice anno 1160, pontificatus uero domni Alexandri pape III anno II.



XXII. Ad episcopum Beluacensem.---Commendatio de perseuerantia dilectionis circa Romanam Ecclesiam et personam Alexandri pape, et exhortatio ad idem. 
[MARTEN., Ampl. Collect., II, 664.]


ALEXANDER episcopus, seruus seruorum Dei, uenerabili fratri HENRICO Beluacensium episcopo, salutem et apostolicam benedictionem.

Inconcusse fidei tue paries supra petram Ecclesie stabili soliditate fundatus, nec impetu fulguris coruscantis euerti, nec lentis potest imbrium infusionibus emolliri. Supra tale siquidem fundamentum, quod Christus est, edificii tui structura consurgit, quod si turbo perflet, non quateris, si uenti  irruant, non moueris, quoniam ubi Christus est fundamentum, quod firmiter edificatum est, nullo poterit impetu submoueri. Quia igitur nichil potest uel potuit te a Catholice Ecclesie unitate precidere, nichil a deuotione persone nostre tuum animum retardare, sed potius pro domo Dei murum inexpugnabilem pre aliis te opponens et schismaticis et hereticis summa instantia contradicens, dilectos quoque filios nostros cardinales apostolice sedis legatos, quibus in partibus illis negotium Ecclesie commisimus exsequendum, benigne recipiens et honeste pertractans, in causa Ecclesie utilis admodum et necessarius exstitisti: principium, medium et finem tui propositi commendamus, et prudentie  tue pro tanta constantia immensas gratiarum exsoluimus actiones, promptam utique uoluntatem et intentionem habentes, te sicut dilectum et specialem Ecclesie filium sincera semper in Domino caritate diligere, et personam tuam quibuscunque modis cum Deo possumus honorare. Nos enim quoniam ante promotionem nostram personam tuam, sicut tu ipse nosti, charam satis habuimus et acceptam; nunc ad maiora, Domino disponente promoti, te habere uolumus in nostris uisceribus cariorem, et quidquid pro te, salua conscientia, efficere possumus, prompto et libenti animo curabimus effectui mancipare. Tu quoque, sicut antequam essemus ad officium apostolice dignitatis assumpti, personam nostram specialiter dilexisti et fidelis  exstitisti nobis admodum et deuotus, sic et multo amplius de cetero in fidelitate et deuotione beati Petri ac nostra feruescas et honori et exaltationi et commodo sacrosancte Romane Ecclesie, tanquam deuotus filius et specialis intendas, sciturus quod deuotionis tue sinceritas, et perseuerantia fidei a nostra et fratrum nostrorum memoria nullo tempore dilabetur.

Datum Anagnie, III Kalendas Decembris.



XXIII. Canonicorum S. Frigdiani Lucensium priuilegium confirmat, ut ex eorum numero diaconi cardinales S. Marie Noue eligantur. 
[uide Bullarium Lateranense, p. 41.]




ANNO 1160-1161.



XXIu. Ad Hugonem Panormitanum archiepiscopum.---Illum Agrigentinensis, Mazarensis, Melitensis episcoporum metropolitam confirmat. 
[PIRRI Sicilia Sacra, I, 101.]

ALEXANDER episcopus, seruus seruorum Dei, uenerabili fratri HUGONI, Panormitano archiepiscopo, salutem et apostolicam benedictionem.

Quanto maiorem deuotionem sacrosancte Romane Ecclesie, et nobis ipsis te cognoscimus exhibere, tanto in tuis postulationibus te libentius exaudimus, et petitiones tuas quantum cum Deo possumus effectui mancipamus. Eapropter, uenerabilis  in Christo frater archiepiscope, iustis postulationibus tuis grato concurrentes assensu, quidquid in priuilegio quod antecessor noster bone memorie Adrianus papa super concessione trium suffraganeorum Agrigentinensis uidelicet, Mazariensis et Melitensis tibi concessit, noscatur contineri, nos deuotioni tue auctoritate apostolica confirmamus et presentis scripti patrocinio communimus; statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et BB. Petri et Pauli apostolorum se nouerit incursurum.

Datum Anagnie uI Kal. Maii.



XXu. Albanensi episcopo uicario suo.
[MANSI, Concil. XXII, 428.]


Ex tuarum tenore litterarum accepimus, quod N. clericus adeo deliquit, quod si delictum eius publicum esset, ab ordine quem suscepit, degradaretur, et amplius non posset ad superiores ordines promoueri. uerum, quoniam peccatum ipsum occultum est, et priuatum fore dixisti: fraternitati tue per A. S. mandamus, quatenus ei condignam penitentiam imponas, et ei suadeas, ut per te, penitentia peracta, ordine suscepto utatur: et eo contentus existens, ad superiores ordines amplius non accedat. uerumtamen, quia peccatum occultum est, si  promoueri desiderat, ei non potes nec debes aliqua ratione prohibere.

De adolescente, qui mulierem quamdam cognouit, et filiam eius postea matrimonio sibi copulauit, cui iam per decennium cohabitauit, tue prudentie respondemus: quod si delictum eius, sicut nobis significasti, occultum existit, penitentia sibi condigna debet imponi, nec ab uxore tanti sceleris inscia est propterea separandus. Si uero id notorium esse dignoscitur: et ab uxore debet separari, et sine spe coniugii permanere.



XXuI. Ad eumdem.
[Ibid.]

Ex relatione I. latoris presentium, et ex tenore tuarum litterarum accepimus, quod cum idem I. sororem  uxoris sue carnaliter cognouisset, et cum ea diutius permansisset, tu eos ab inuicem separasti, et iam dictum I. ad nostram audientiam destinare curasti. Super quo utique fraternitati tue diximus respondendum, ut eum Hierosolymam studeas destinare. Deinde cum ad propria redierit, ne ex abstinentia illorum forte deterius contingat, dissimulare poteris, quod uxori sue cohabitet, non tamen ut eis ad hoc licentiam ad fauorem aliquatenus indulgere uidearis.



ANNO 1161



XXuII. Ad Morinenses.---In gratiam Milonis II episcopi. 
[Gall. Christ. nou., X, Instrum., 405.]


ALEXANDER episcopus, seruus seruorum Dei, uniuerso clero et populo Morinensi, salutem et apostolicam benedictionem.

Dilectum filium nostrum Milonem quondam electum, nunc uero episcopum uestrum, ad sedem apostolicam uenientem paterna caritate suscepimus, et honorem ei debitum impendentes, quantum cum Deo et iustitia potuimus, ipsum in suis et Ecclesie sue petitionibus curauimus exaudire. Aduersario siquidem ipsius, qui ad subtractionem Boloniensis Ecclesie, et ut in ea ordinaretur episcopus  propensius intendebat, et clericis ipsius electi quos ad presentiam nostram ipse premiserat in nostro auditorio constitutis; cum aduersarius ille a causa defecisset, prefatam Boloniensem Ecclesiam in eo statu in quo usque ad hoc tempus fuerat, de communi fratrum consilio decreuimus permanere.

Datum pridie nonas Ianuarii anno 1161.



XXuIII. Ad Samsonem archiepiscopum Remensem.---Pro ecclesia Morinensi. 
[D. MARLOT, Metropol. Rem., II, 371.]

ALEXANDER episcopus seruus seruorum Dei, uenerabili fratri SAMSONI Remensi archiepiscopo, salutem  et apostolicam benedictionem.

Dilecti filii nostri M Morinensis quondam electus, et canonici eiusdem Ecclesie multis laboribus fatigati ad nostram presentiam accesserunt, asserentes se pro eo quod Bononienses Ecclesiam illi episcopatui quondam subtrahere conabantur, multas expensas, et multa grauamina tolerasse. Cum enim a canonicis prefate Morinensis Ecclesie canonice fuisset electus, et sicut ex confessione tum diuerse partis accepimus, nichil ei prorsus obiiceretur, quod ipsius electionem deberet aliquatenus impedire, et tu ei iuxta petitionem Ecclesie sue, cum iam de mandato tuo rasus esset et tonsuratus manum uelles consecrationis imponere, canonici Remensis Ecclesie tibi, et prefato electo  proposuerunt, quod Baldus et E . . . . . . frater eius, Bononiensis Ecclesie canonici in uocem appellationis iam antea prorupissent, ne ei manum imponeres, nisi predicte Bononiensi Ecclesie abrenuntiaret ex parte apostolica prohibentes.

Tu uero, sicut deuotus sacrosancte Romane Ecclesie filius, et qui semper consueuisti eamdem Matrem tuam Romanam Ecclesiam, sicut uir religiosus et Catholicus in omnibus et per omnia honorare, eum propter facte appellationis obstaculum consecrare minime uoluisti. Cum autem aduersarii eiusdem electi, qui ad substractionem Bononiensis Ecclesie, et ut in ea ordinaretur episcopus propensius intendebant, et clerici ipsius electi, quos ad presentiam nostram ipse premiserat in nostro  fuissent auditorio constituti, aduersario illo a causa deficiente, prefatam Bononiensem Ecclesiam in eo statu, in quo ad hec usque tempora fuerat, de communi fratrum consilio decreuimus permanere. uidentes igitur predictam Morinensem Ecclesiam, et ipsum electum ueniendo ad nos multipliciter laborasse, et cognoscentes, nichil esse, quod eius electioni de sacrorum canonum deberet institutionibus obuiare, noluimus eos relinquere desolatos, sed ipsorum laboribus, et expensis misericorditer compatientes, honori et dignitati tue per omnia deferendo ad summam precum instantiam canonicorum eiusdem Ecclesie, qui cum electo erant, de communi fratrum nostrorum consilio, munus ei consecrationis impendimus, salua tamen in omnibus,  tam tua, quam Ecclesie tue iustitia. Ipsum itaque ad te et Ecclesiam suam de manibus nostris remittimus, tanquam metropolitano suo, omnem quam debet subiectionem impendat, et reuerentiam exhibeat, humilitatem et honorem, sicut antecessores sui melius unquam consueuerunt tuis antecessoribus exhibere.

Rogamus proinde caritatem tuam, monemus, hortamur attentius, quatenus pro reuerentia B. Petri ac nostra ipsum debita benignitate suscipias, caritatiue tractes, et gratiam tuam circa se non ex hoc sentiat minoratam; imo interuentu nostro dilectionem et familiaritatem ei exhibeas ampliorem. Nos enim personam tuam, sicut unam de maioribus  columnis Ecclesie, et immobile domus Dei firmamentum. Quia tu, etsi alii, quando in Ecclesia Dei scandala suborta sunt, de animorum pusillanimitate nutassent, nunquam a firmitatis tue robore decidisti, sed semper immobilis permansisti in Ecclesie Catholice unitate, sincere in Christi uisceribus caritate diligimus, et nichil prorsus efficere uolumus unde persona tua quomodolibet offendatur, sed propositum potius et uoluntatem habemus te, sicut uenerabilem et carissimum fratrem nostrum, in benedictionibus dulcedinis preuenire, et postulationes tuas, quibuscunque modis cum Deo poterimus, intendimus exaudire.

Datum Anagnie XuI Kal. Feb.



XXIX. Ad Ludouicum uII, Francorum regem.---Regum Francorum, et presertim Ludouici, pietatem et merita erga sedem apostolicam commendat. 
[MANSI, Concil., XXI, 983.]


ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Quantum illustres et magnifici proaui et progenitores tui reges Francorum sacrosancte Ecclesie deuoti semper et obedientes exstiterint, quanta ei commoda et deuotionis obsequia exhibuerint, nos ex multis et magnificis utilitatibus, que per eos sancte Dei Ecclesie prouenerunt, manifeste cognouimus:  et fratres nostri, qui diutius sunt in Romana Ecclesia conuersati, id ipsum plenius agnouerunt. Tu uero, progenitorum tuorum laudabilis imitator existens, ut ita paternarum uirtutum sicut et regni heredem te ueraciter exhiberes: ad eorum exemplum, singularem et unicam matrem tuam sacrosanctam Romanam Ecclesiam, ex quo excellentie tue regnum a Deo commissum est gubernandum, propensius dilexisti, in pressuris et necessitatibus suis ei fideliter astitisti, et nichil unquam fuit, quod a deuotione et subuentione ipsius regium potuerit animum reuocare. Illo siquidem Friderico, qui pro sui officii debito aduocatus Ecclesie ac defensor deberet existere, aduersus eam crudeliter seuiente, tu, sicut princeps Christianissimus,  eam diligis et honoras, et ipsam sincero ueneraris affectu. Que utique in omni tribulatione sua, tam apud predecessores tuos, quam apud te ipsum, et optate portum quietis obtinuit, et refugium semper opportunum inuenit. Gallicana quoque Ecclesia inter omnes alias orbis Ecclesias, quecunque alie prouenientibus scandalis in tribulatione mutassent [f. nutassent]; nunquam a Catholice matris Ecclesie unitate recessit; nunquam ab eius subiectione et reuerentia se subtraxit; sed tanquam deuotissima filia, firma semper et stabilis in eius deuotione permansit. Unde ipsa mater omnium et magistra Romana Ecclesia progenitores tuos, et te ipsum inter ceteros orbis principes, Gallicanam  quoque Ecclesiam, speciali et singulari prerogatiua dilexit: ad honorem, incrementum, et exaltationem uestram intendit, et in omnibus in quibus secundum Deum potuit, uestre satisfaciens uoluntati, personas uestras propensius honorauit. Nullum siquidem in toto orbe terrarum principem esse credimus, quem antecessores nostri, et nos ipsi ampliori affectione diligere teneamur, et cui magis a nobis sit quam tue celsitudini deferendum. Firmiter namque in cordis armario retinemus, et tam ex publica fama, quam ex archiepiscoporum et episcoporum regni tui, et dilectorum filiorum nostrorum Hen[rici], W[illelmi] et Odonis cardinalium, quas pro necessitate Ecclesie, pro honore quoque et utilitate regni et tua ad partes illas destinauimus,  transmissa relatione cognouimus, qualiter sicut tu ipse hac uice nobis propriis litteris innuisti, ad receptionem nostram, quidquid alii facerent, regium animum ab ipso principio efficaciter induxisti. Et alii sunt exemplo tuo ad illud idem uehementius prouocati, et in nostra deuotione succensi. Unde et ab omnium Conditore, cuius gratia tuum propositum ita laudabiliter direxisti, premium indeficiens tua excellentia obtinebit; et nos ipsi, quantum gratia diuina permiserit, serenitati tue curabimus pro tanta deuotione utiliter respondere. Proinde sicut de prosperitate tua, et commissi tibi regni, interna affectione gaudemus, ita et de aduersitate, si quando, quod Deus auertat, accideret, doleremus plurimum, et uehementius  grauaremur. Propositum siquidem, et promptam admodum uoluntatem habemus, paci et quieti tue, et regni tue gubernationi commissi, libenter intendere. Super his autem, que nobis propriis litteris tua excellentia indicauit, sollicite apud nos delibeberamus, et cum fratribus nostris tractabimus; et quidquid ad honorem Dei, Romane Ecclesie, et tuum, uiderimus pertinere, curabimus libenter efficere. De quibus utique per dilectum filium nostrum fratrem Guidonem, Maioris-Monasterii monachum, serenitati tue plenius auctore Deo uiua uoce in proximo respondere curabimus. Ad hec uenerabilem fratrem nostrum M[anassem], Aurelianensem episcopum, pro quo nos regia celsitudo  satis affectuose rogauit, licet quidam sinistra de eo in nostris auribus susurrauerunt, etsi certum apud nos esset, quod lesionem nobis aliquam intulisset, amore tamen et interuentu tuo sincera uolumus affectione diligere, et eum sicut carissimum fratrem nostrum, quantum cum Deo possumus, intendimus honorare, et in suis postulationibus libentius exaudire.

Datum Anagnie XuI Kal. Febr.



XXX. Ad Eberhardum Saltzburgensem archiepiscopum.---Significat prosperum statum Ecclesie et suum. Hortatur ut constanter sit Ecclesie fidelis, imperatoremque reducere conetur. 
[MANSI, Concil., XXI, 1036.]

ALEXANDER episcopus, seruus seruorum Dei, uenerabili  fratri EBERHARDO, Saltzburgensi archiepiscopo, salutem et apostolicam benedictionem.

Ad hereses et schismata resecanda uiri Catholici et in fide feruentes uiriliter debent assurgere, et illorum presumptione se murum et antemurale pro iustitia et libertate Ecclesie defendendo potenter opponere, qui sacrosanctam Ecclesiam per inconsutilem Christi tunicam, que nullam recipit sectionem, in Euangelio figuratam, laniare conantur. Sic enim et grana a paleis separantur, et qui probati sunt, manifesti fiunt, ut ualeant dicere cum Apostolo: Neque angelus, neque archangelus, neque angustia uel fames poterit nos a caritate ullatenus separare . Gaudio autem gaudemus in Domino, et omnipotenti Deo gratiarum referimus  actiones, quod, sicut ex plurium relatione accepimus, et lator presentium a tua fraternitate, sicut nobis asserit, ad sedem apostolicam destinatus, sua nobis relatione monstrauit, in unitate Catholice Ecclesie ac deuotione B. Petri et nostra firmus et stabilis permansisti, et ad honorem matris tue sacrosancte Romane Ecclesie aspirare dispositus et minas principis, qui Ecclesiam, et nos ipsos sine causa persequitur, et ipsius libertatem nititur ponitus annulare, tamque uir Catholicus et feruens in fide, non usque a deo timuisti, ut a fidelitate Romane Ecclesie ac nostra posses aliquatenus dimoueri, dicens cum beato Petro: Magis Deo quam hominibus obedire oportet .

Pro tante itaque deuotionis feruore et sincere  fidei puritate, prudentiam tuam plurimum in Domino commendamus, et quas debemus et possumus, gratiarum tibi referimus actiones, propositum et uoluntatem habentes personam tuam sincera in uisceribus caritate diligere, et quibus modis expedire uiderimus, largiente Domino, honorare ac tibi pro merito respondere.

Ceterum quoniam luce clarius est manifestum qualiter Octauianus, schismaticus, hereticus et manifestus inuasor cum tribus malitie sue complicibus seipsum intruserit, et per simoniam notoriam et laicalem uiolentiam papatum nisus fuerit opprimere; qualiter etiam Fridericus potius tyrannus quam imperator dicendus, in conciliabulo apud  Papiam multo labore collecto, statuam Nabuchodonosoris erigere, et erectum abominationis idolum presumpserit adorare, et qualiter uiri Catholici a facie ipsius Octauiani, tanquam a conspectu draconis, aufugerint, te non duximus diutius longa uerborum et litterarum serie detinendum, cum clementia faciat diuina illorum dies in uanitate defecisse, et accepta iniquitate ipsos uideamus fuisse deceptos. Orientalis namque Ecclesia, in consilio Nazareth, presente illustri Ierosolymorum rege, solemniter celebrato, Francorum, Anglorum, Hispaniarum et tota Occidentalis Ecclesia, cum regibus, archiepiscopis, episcopis, et toto clero et populo suo, predictum schismaticum eiusque principales fautores perpetuo anathemate damnarunt, nosque  in patrem spiritualem et summum pontificem sicut ex communi fama et transcriptis litteris, que tibi per latorem presentium destinamus, poteris euidenter cognoscere, unanimiter et magnifice receperunt, omnem nobis obedientiam et reuerentiam uerbo et opere humiliter offerentes. Que omnia nostris tibi litteris tanto libentius aperimus, quanto de unitate ac profectu Ecclesie letitiam te credimus concipere ampliorem; de ipsius aduersitate tanto magis dolere, quanto in medio eius firmior columna esse dignosceris.

Quoniam ergo de religione, honestate ac prudentia tua, sicut de illo qui schismatica uel heretica prauitate nequaquam potuit contaminari, sed in petra Catholice unitatis firmiter est solidatus, plenissimam  fiduciam obtinemus, per apostolica scripta fraternitatem tuam rogamus, monemus et exhortamur in Domino, quatenus, sicut bene et laudabiliter, prout accepimus, inchoasti, in deuotione ac fidelitate sacrosancte Romane Ecclesie, ac nostra immobili constantia perseueres ad honorem, augmentum et exaltationem ipsius et nostram, pura mente et uiribus totis aspirans, et nullius mine uel terrores ab obsequio beati Petri et nostro te ualeant aliquatenus retardare. Suffraganeos quoque, et uicinos episcopos aliasque personas, tam ecclesiasticas quam seculares, ad obsequium et deuotionem Ecclesie, et nostram frequenti admonitione ac sollicita uigilantia studeas reuocare, et in ea propensius solidare, animum quoque iam dicti principis  diligenter mitigare procures, et ut ad sinum matris Ecclesie et uiam redeat ueritatis, attentius eum moneas et exhorteris. In quo tam spirituale quam corporale commodum poterit adipisci. Preterea statum Ecclesie tue ac Teutonici regni, animos quoque et uoluntates hominum eiusdem regni propriis litteris tua nobis deuotio non differat indicare. Super his autem et aliis, que nobis et Ecclesie cognoueris expedire, taliter te prebeas sollicitum et studiosum, quod gratiam sedis apostolice et nostram debeas omni tempore uberrimam obtinere.

Date Rome  XIII Kalend. Februarii.



XXXI. Priuilegium pro ecclesia S. Cuthberti Radefordensi. 
[Monastic. Anglic., II, 53.]


ALEXANDER episcopus, seruus seruorum Dei, dilectis filiis WILLIELMO priori ecclesie Sancti Cuthberti de Kadeford eiusque fratribus, tam presentibus quam futuris regularem uitam professis, in perpetuum.

Effectum iusta postulantibus indulgere, et uigor equitatis et ordo exigit rationis; presertim quando petentium uoluntatem et pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefectam Ecclesiam, in qua diuino mancipati estis obsequio, sub beati Petri et nostra protectione  suscipimus et presentis scripti priuilegio communimus; imprimis siquidem statuentes ut ordo canonicus, qui secundum Dei timorem, et B. Augustini Regulam noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona, eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus, et illibata permaneant; in quibus hec propriis duximus exprimenda uocabulis: Ex dono Willelmi de Suuetot  fundatoris ipsius ecclesie et heredum eius, locum ipsum, in quo eadem ecclesia sita est, cum terris, decimis et omnibus earum pertinentiis; ecclesiam de Malcringham, ecclesiam de Gringeleia, ecclesiam de Normaton, ecclesiam de uisson, ecclesiam de Coleston, ecclesiam de Willeley; quidquid habetis in ecclesiis de Bisterton, et de Cluuerburtet, de Beriswell, cum pertinentiis earum: preterea decimas omnes de terris eiusdem Willelmi, de Honore de Blida, de omnibus rebus, ex quibus decima dari solet, et dari debet; in Berdemyc duas bouatas terre; in Coleston duas bouatas terre cum mansura una de dominio eiusdem Willelmi; in Burford quatuor bouatas; in Wistron quatuor bouatas terre cum mansura una, et totam terram ipsius  Willelmi de Berteby et de Slawic, preter unam bouatam terre: In Bayton noualia Sotumi; in Dormaton terram Domini sepe fati Willelmi cum prato, Howalia, Ulfac, et Bolum cum molendinis et nonalia de Ehorp. In Sthirakis unam bouatam terre cum mansura una et totam terram ex parte riuuli uersus meridiem in eadem uilla noualia de Apelia, et Grauam, sicut per fossatam clauditur, molendinum de Banton cum uiuario, molendinum Sthirakis; in Kampton unam piscariam, et totum situm uille de Radeford, sicut per fossarium clauditur; ex dono Gilberti de Wenis, terram de Brist cum molendino et dimidiam bouatam terre in Belh; ex dono Roberti de Stiuellei sex bouatas terre in  Renchall; ex dono Radbriton locum Stellere cum omnibus pertinentiis suis; ex dono Auicie filie Wil. de Taneya tres bouatas terre in Termodestone; ex dono Cecilie uxoris Ricardi de Suwetot, quidquid habetis in territorio ecclesie de Dinisleia; libertates quoque et immunitates a regibus siue principibus pia uobis deuotione concessas nichilominus presentis scripti pagina confirmamus. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere? In parochialibus autem ecclesiis, quas tenetis, liceat uobis de fratribus uestris sacerdotes eligere, et episcopo presentare, qui de plebis quidem cura eidem episcopo, de rebus uero temporalibus ad ipsam  ecclesiam pertinentibus uobis debeat respondere. Statuimus preterea ut nulli ecclesiastice seculariue persone in prefata ecclesia liceat iniustas exactiones uel indebitas exercere, uel sacerdotibus in eis ecclesiis commorantibus indebite grauamina irrogare. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint nullus obsistat: salua tamen canonica iustitia matricis ecclesie et parochialium ecclesiarum, de quibus mortuorum corpora assumuntur. Porro cum commune interdictum terre fuerit, liceat uobis, clausis ianuis,  exclusis excommunicatis et interdictis, non pulsatis tintinnabulis, suppressa uoce diuina officia celebrare. Obeunte uero te nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Augustini Regulam prouiderint eligendum.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus  omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini Iesu Christi quatenus et hic fructum bone  actionis percipiant, et apud districtum Iudicem premia eterne pacis inueniant. Amen, amen, amen.

Datum Anagnie per manum Hermanni sancte Romane Ecclesie subdiaconi et notarii, XI Kalend. Februarii, indictione uIII, Incarnationis Dominice anno 1161, pontificatus uero domni Alexandri pape III anno II.



XXXII. Ad Theobaldum Cantuariensem archiepiscopum et Hillarium episcopum Cicestrensem.---Ut Robertus de ualoniis monachis S. Albani siluam de Northaga restituat. 
[MATTHAEI PARIS. Opp., App., p. 83.]

 ALEXANDER episcopus, seruus seruorum Dei, uenerabilibus THEOBALDO Cantuariensi archiepiscopo et HILLARIO Cicestrensi episcopo, salutem et apostolicam benedictionem.

Dilecti filii nostri abbas et fratres monasterii Sancti Albani transmissa nobis conquestione monstrarunt, quod Robertus de ualoniis siluam de Northaga, quam iidem fratres ad suum ius asserunt pertinere, contra iustitiam detinet occupatam. Ideoque fraternitati uestre per apostolica scripta mandamus, quod predictum Robertum infra triginta dies post harum susceptionem studeatis cum omni diligentia conuenire, ut uel ipsam siluam predictis fratribus absque difficultate restituat, uel plenam exinde iustitiam eis in presentia uestra. Quod  si facere forte contempserit, excommunicationis in eum sententiam proferatis. Si uero alter uestrum huic negotio interesse non poterit, alter tamen id ipsum nichilominus exsequatur.

Datum Anagnie, sexto Kalend. Febr.



XXXIII. Ad Henricum Beluacensem episcopum.---De negotio magistri G. pro presbyteri prebenda Suessionensi. 
[MARTEN., Ampl. Collect., II, 656.]

ALEXANDER episcopus, seruus seruorum Dei, uenerabili fratri HENRICO Beluacensium episcopo, salutem et apostolicam benedictionem.

Super illa deuotionis constantia et fidei puritate  quam circa sacrosanctam Romanam Ecclesiam et personam nostram multis rerum indiciis et euidenti experimento te habere didicimus, prudentiam tuam plurimum in Domino commendamus, et uberes gratiarum actiones exinde tibi referimus, propositum et uoluntatem feruentem habentes, personam tuam sincere diligere caritatis affectu, tibique pro merito respondere, atque in omnibus quantum cum Deo et iustitia fieri potest, libenti animo honorare. Tua ergo fraternitas, sicut bene et laudabiliter inchoauit, in fidelitate et obsequio beati Petri et nostro firma et stabilis perseueret, atque ad honorem eiusdem Romane Ecclesie et nostrum, modis quibus potest studiose aspiret, et carissimum filium  nostrum Ludouicum illustrem Francorum regem fratrem tuum ad hoc inducere et in eodem attente studeat solidare. De cetero discretionem tuam credimus non latere, qualiter predecessor noster bone memorie Adrianus papa in Suessionensi Ecclesia magistro G. presbytero latori presentium unam concessit prebendam, cumque de ipsa inuestiendo, illi auctoritate apostolica eamdem prebendam confirmare curauit: tamen quia illam nondum potuit pacifice possidere, pro eo quod predictus rex, sicut dicitur, praua suggestione cuiusdam indignationem aduersum istum concepit; fraternitatem tuam per apostolica scripta rogamus, quatenus pro beati Petri et nostra reuerentia et pietatis intuitu, partes tuas apud eumdem regem ita efficaciter  interponas, quod gratiam eius iam dicto sacerdoti restitui facias, et in huius iustitiis ab eodem rege illum facias manuteneri pariter et foueri.

Datum Anagnie, III Non. Februarii



XXXIu. Ad clerum Anglie.---De canonizatione sancti Eduardi regis Anglie. 
[MANSI, Concil., XXI, 871.]

ALEXANDER episcopus, seruus seruorum Dei, uenerabilibus archiepiscopis, episcopis, et dilectis filiis abbatibus, prioribus et aliis Ecclesiarum prelatis per Angliam constitutis, salutem et apostolicam benedictionem.

 Illius deuotionis constantiam et fidei firmitatem, quam circa matrem uestram sacrosanctam Romanam Ecclesiam exhibetis, diligentius attendentes, in id propositum uoluntatis adducimur, ut uos sicut carissimos fratres et speciales Ecclesie filios sincera caritate in Domino diligamus, propensius honoremus, et postulationes uestras, quantum cum Deo possumus, libenti animo admittamus. Inde utique fuit, quod super petitione, quam de Eduardo glorioso quondam rege Anglorum canonizando, et in sanctorum catalogo ascribendo, tam carissimus in Christo filius noster Henricus illustris Anglorum rex, quam uos ipsi nobis instantius porrexistis, sollicitam cum fratribus nostris deliberationem habentes, libro Miraculorum inspecto, que,  dum in carne mortali uiueret, et postquam de presenti seculo est assumptus, omnipotens Dominus per suam misericordiam declarauit: uisis etiam litteris antecessoris nostri pie memorie Innocentii pape, uestris quoque testimoniis inde receptis, quamuis negotium arduum et sublime non frequenter soleat nisi in solemnibus conciliis de more concedi, de communi tamen fratrum nostrorum consilio, iuxta uotum et desiderium predicti filii nostri regis ac uestrum, corpus ipsius confessoris ita glorificandum censuimus, et debitis preconiis adorandum in terris, sicut eumdem confessorem Dominus per suam gratiam glorificauit in celis, unde uidelicet inter sanctos confessores de cetero numeretur,  quod hoc ipsum apud Deum signis meruit ac uirtutibus obtinere. Quia igitur decet honestatis uestre prudentiam eum pie colere, et toto studio uenerari, quem auctoritate apostolica uenerandum uestra postulauit deuotio et colendum, uniuersitatem uestram per apostolica scripta monemus et exhortamur in Domino, quatenus eum ita deinceps studeatis debitis ohsequiis honorare, ut ipsius intercessionibus apud districtum Iudicem mereamini ueniam obtinere, et gloriosum in eterna beatitudine premium inuenire.

Datum Anagnie, septimo Idus Februarii.



XXXu. Ad Hugonem Suessionensem episcopum.---In angustiis maximis positus subsidium aliquod pecunie poscit. 
[MANSI, Concil., XXI, 1003.]


ALEXANDER episcopus, seruus seruorum Dei, uenerabili fratri HUGONI Suessionensi episcopo, salutem et apostolicam benedictionem.

Illa deuotionis integritas et affectio caritatis, quam circa sacrosanctam Romanam Ecclesiam et personam nostram credimus te habere, non modicam nobis fiduciam prestat, ut in necessitatibus nostris a te consilium debeamus et auxilium postulare, et imminentia nobis negotia tibi fiducialiter aperire. Qualiter autem ille tyrannus et uehemens  persecutor Ecclesie, Fredericus uidelicet, uniuersalem omnium matrem sacrosanctam Romanam Ecclesiam persequatur, eamque sine causa opprimat et infestet, ad discretionis tue notitiam non ambigimus peruenisse. Qui utique tanquam leo rapiens et rugiens, positus in insidiis, aditus uiarum ita per satellites barbarice feritatis obstruxit, quod illi iam non ualeant usque ad nos transire, a quibus Romana Ecclesia in necessitatibus suis opportuna recipere suffragia consueuit. Unde cum eadem Romana Ecclesia multis oppressionibus angustata sit his temporibus et afflicta, et magnis atque innumeris pene debitis aggrauata, ad eius onera supportanda, et ad necessitates quas patitur releuandas, tanto studiosius exsurgere te oportet, et efficacius  laborare, quanto amplius eadem mater Ecclesia de tua deuotione et fidei sinceritate confidit. In tanto itaque necessitatis articulo constituti, de preterita quidem subuentione tibi gratias exsoluentes, caritatem tuam rogamus plurimum, monemus et exhortamur attentius, ut ad mentem reuocans quot et quanta grauamina et angustias Romana Ecclesia pro sua et omnium ecclesiarum libertate tuenda hoc tempore patiatur, considerans etiam quid membra capiti debeant, ad subuentionem Ecclesie et ad soluenda debita, quibus premitur, manum adhuc liberalitatis extendas, et nobis tue consolationis auxilium in tanto articulo, si absque graui detrimento ecclesie tue fieri poterit, largiaris.  Beneficia siquidem et obsequia que in necessitate prestantur, consueuerunt semper recipientibus existere gratiora. Abbates quoque et alios ecclesiarum prelatos in tuo episcopatu constitutos ad hoc idem cum omni diligentia exhorteris. In quocunque autem te nobis contigerit subuenire, illud dilecto filio nostro . . . latori presentium te uolumus assignare, et nobis idipsum litteris tuis significes.

Datum Anagnie, XIII Kal. Martii.



XXXuI. Ad Henricum episcopum Beluacensem.---Ecclesie per Fridericum imperatorem afflicte orat ut subueniat. 
[MARTEN., Ampl. Coll. II, 657.]

 ALEXANDER episcopus, seruus seruorum Dei, uenerabili fratri nostro HENRICO Beluacensi episcopo, salutem et apostolicam benedictionem.

Illius deuotionis integritas et affectio caritatis, quam circa sacrosanctam Romanam Ecclesiam et personam nostram credimus te habere, non modicam nobis fiduciam prestat, ut in necessitatibus nostris a te consilium debeamus et auxilium postulare, et imminentia nobis negotia tibi fiducialiter aperire. Qualiter autem ille tyrannus et uehemens persecutor Ecclesie, Fredericus  uidelicet, uniuersalem omnium matrem sacrosanctam Romanam Ecclesiam persequatur, eamque sine causa opprimat  et infestet, ad discretionis tue notitiam non ambigimus peruenisse. Qui utique tanquam leo rapiens et rugiens positus in insidiis, aditus uiarum ita per satellites barbarice feritatis obstruxit, quod illi iam non ualeant usque ad nos transire, a quibus Romana Ecclesia in necessitatibus suis opportuna recipere suffragia consueuit. Unde cum eadem Romana Ecclesia multis oppressionibus angustata sit his temporibus et afflicta, magnis atque innumeris pene debitis aggrauata, ad eius omnia supportanda, et ad necessitates quas patitur releuandas, tanto studiosius exsurgere te oportet et efficacius laborare, quanto amplius eadem mater Ecclesia de tua deuotione et fidei sinceritate confidit. In tanto itaque necessitatis articulo constituti, caritatem  tuam rogamus plurimum, monemus et exhortamur attentius, ut ad mentem reuocans, quot et quanta grauamina et angustias Romana Ecclesia pro sua et omnium ecclesiarum libertate tuenda hoc tempore patiatur, considerans et quid membra capiti debeant, ad subuentionem Ecclesie, et ad soluenda debita quibus premitur, manum liberalitatis extendas, et nobis tue consolationis auxilium in tanto articulo largiaris, beneficia siquidem et obsequia que in necessitate parantur, consueuerunt semper recipientibus existere gratiora. Abbates quoque et alios ecclesiarum prelatos in tuo episcopatu constitutos ad hoc idem cum diligentia exhorteris. In quocunque autem te nobis contigerit  subuenire, illud dilecto filio nostro latori presentium, quem propter hoc ad partes illas duximus destinandum, te uolumus assignare et nobis id ipsum litteris tuis significes.

Datum Anagnie, XII Kal. Mart.



XXXuII. Monasterii SS. Facundi et Primitiui Sahagunensis possessiones et priuilegia confirmat. 
[ESCALONA, Hist. de Sahagun, p. 542, teste IAFFÉ Regesta Rom. pont., p. 683.]




XXXuIII. Ad magistrum Nicolaum.---Laudat eius erga sedem apostolicam zelum, hortaturque ut in eo perseueret. 
[MARTEN. Ampl. Collect. II, 658.]


ALEXANDER episcopus, seruus seruorum Dei, dilecto fratri magistro NICOLAO, salutem et apostolicam benedictionem.

Deuotionis tue constantiam et fidei firmitatem, quam circa sacrosanctam Romanam Ecclesiam et personam nostram multis rerum experimentis, et ipso effectu operis te habere cognoscimus, gratam acceptamque tenemus, et eam plurimum in Domino commendamus. Nouimus enim qualiter proprie persone minime pepercisti, et pro negotio Ecclesie  satis multum laborasti. Unde nos propositum et uoluntatem habemus personam tuam, sicut specialem Ecclesie filium, sincera in Domino caritate diligere, et petitiones tuas omni tempore exaudire. Quia uero bonum principium laudabili exitu consummandum est, dilectionem tuam per apostolica scripta monemus et exhortamur in Domino, quatenus sicut bene cepisti in deuotione et fidelitate Ecclesie ac nostra, firmiter et immobiliter perseueres, et alias tam ecclesiasticas quam seculares personas ad hoc idem inducere studeas, et propensius solidare. Nos siquidem pro deuotione tua uenerabilibus fratribus nostris Hugoni Senonensi et  S. Remensi archiepiscopis, nobili quoque uiro  comiti Henrico, commendatitias litteras pro te destinamus.

 Data Anagnie, II Non. Martii.



XXXIX. Priuilegium pro Phalempinensi monasterio 
[BUZELINI, Gallo-Flandria, p. 374.]

ALEXANDER episcopus, seruus seruorum Dei, dilectis in Christo filiis HEMFREDI Phalempinensis cenobii abbati, eiusque canonicis fratribus, tam presentibus quam futuris, regularem uitam professis, in perpetuum.

. . . . . . . . . . . . . . . . . . . . . Eapropter dilecti in Domino filii, uestris iustis postulationibus clementer annuimus et prefatam ecclesiam, in qua diuino mancipati estis seruitio,  sub B. Petri et nostra protectione suscipimus, et presentis scripti priuilegio communimus, imprimis siquidem statuentes ut ordo canonicus, qui secundum Dei timorem, et B. Augustini Regulam et fratrum Arronuasie institutionem in ipsa ecclesia institutus esse dignoscitur, perpetuis temporibus ibidem inuiolabiliter obseruetur, etc. Sane noualium uestrorum que propriis manibus et sumptibus colitis, siue de nutrimentis uestrorum animalium nullus a uobis decimas exigere presumat. Cum autem generale interdictum terre fuerit, liceat uobis ianuis clausis, non pulsatis campanis, exclusis excommunicatis et interdictis, submissa uoce diuina officia celebrare. Interdicimus etiam, ne cui episcopo  uel archidiacono, uel alii ecclesiastice aut seculari persone a uobis pro electione, benedictione, siue intronizatione abbatum uestrorum palefridum, aut aliquid aliud exigere, uel extorquere liceat, cum aliquid ex debito pro his exigi uel exsolui Simoniacum comprobetur. Ad hoc presenti scripto arctius inhibemus, ne cui episcopo uel archidiacono seu alii ecclesiastice persone liceat uobis uel ecclesie uestre nouas et indebitas exactiones imponere, sed ecclesiam ipsam in ea libertate de cetero manere decernimus, in qua noscitur hactenus permansisse. Sepulturam quoque eiusdem  loci liberam esse decernimus, ut eorum deuotioni uel extreme uoluntati, qui se illic sepeliri deliberauerint  nullus obsistat, salua tamen iustitia illarum ecclesiarum, e quibus mortuorum corpora efferuntur.

Datum Anagnie, anno 1161 Dominice Incarnationis, pontificatus uero domni Alexandri pape III, anno II.



XL. Ad Henricum Beluacensem episcopum.---Illum laudat de suo in sedem apostolicam et in reprimendis schismaticis zelo. 
[MANSI, Concil., XXI, 1149.]

ALEXANDER episcopus, seruus seruorum Dei, uenerabili  fratri HENRICO Beluacensi episcopo, salutem et apostolicam benedictionem.

Illa ardentis caritatis constantia et sincerissime deuotionis affectio, quam in tempore procelloso et turbido circa sacrosanctam Romanam Ecclesiam et personam nostram fideliter ostendisti, nos admonet et inducit, ut quod a te circa Ecclesiam Dei utilissime gestum est, immensis laudum preconiis extollamus, et hoc in nobis efficit ut obsequium tam gratissimum a nostra et fratrum nostrorum memoria nullo tempore dilabatur. Dilecti siquidem filii nostri Henricus  , Oddo  , sancte Romane Ecclesie cardinales et apostolice sedis legati, nobis iam sepe et sepius retulerunt, licet hoc ipsum ex  communi et publica fama, et ex ipso effectu operis manifestius agnoscamus, qualiter te pro domo Dei murum inexpugnabilem opposueris, qualiter schismaticos et hereticos potentissime confutaueris, et animum karissimi filii nostri Ludouici, illustris regis Francorum fratris tui, et aliorum, tam secularium principum quam ecclesiasticorum uirorum, multis persuasionibus in catholice Ecclesie firmaueris unitate. Ex eorumdem etiam cardinalium relatione cognouimus quanto tempore eos et familias ipsorum in domo propria retinueris, et expensis tuis quam late, quam liberaliter procuraueris, et quanta eos studueris caritatis affectione tractare. Nostram uero receptionem, que in concilio in Francia celebrato solemniter facta est, magis quam tibi nulli  mortalium imputamus, cuius quidem studio, uigilantia et labore et animi hesitantium ad ueritatis sunt semitam reuocati, et in deuotione Ecclesie persistentes, in ea firmitus roborati. Unde quoniam prouentum et exaltationem sancte Romane Ecclesie ad honorem et promotionem tuam, et commisse tibi Ecclesie non est dubium pertinere, predictum  filium nostrum regem inducas modis omnibus et horteris, ut in ea quam cepit Ecclesie deuotione permaneat, et rebelles qui in eius regno existunt ad obedientiam et fidelitatem Ecclesie ac nostram regia auctoritate compellat. Porro quia Hugo Cluniacensis dictus abbas in anime sue periculum ab Ecclesie unitate recessit, et in hereticam et schismaticam pestilentis Octauiani corruit prauitatem, habito fratrum nostrorum concilio, eum excommunicatum denuntiamus, et negotium ipsum discretioni tue duximus iniungendum, fraternitati tue per apostolica scripta mandantes, quatenus memorati filii nostri regis consilio habito et fauore, cuius quidem regnum occasione ista per eumdem abbatem infestari posset et plurimum molestari, continuo  acceptis his litteris Cluniacum accedas, et, omni appellatione cessante, eum apostolice sedis auctoritate deponas, et cum consilio catholicorum fratrum ipsius monasterii alium in loco eius substituere non moreris, priuilegio a sede apostolica Cluniacensi Ecclesie indulto nullum tibi super depositione ipsius abbatis impedimentum prestante. Dignum est enim ut qui se ab Ecclesie unitate subtraxit, expers dignitatis ecclesiastice pro sue malitie merito habeatur. Quod si ad eius depositionem procedere forte non poteris, et, heretica peruersitate relicta, ad sinum matris Ecclesie uoluerit remeare, tam eum quam complices suos, si et ipsi ad obedientiam nostram duxerint redeundum, uice nostra recipias, et a sententia qua tenentur, excommunicationis  absoluas, iuramento quidem prius ab eis suscepto, sicut in subsequentibus continetur: Ego H. refuto et anathematizo Octauianum hereticum et schismaticum, et omnes principales fautores eius, et ab hac hora in antea fidelis et obediens ero beato Petro et domino pape Alexandro, eiusque successoribus canonice intrantibus. Sic me Deus adiuuet et hec sancta euangelia! Ad hoc nichilominus experientie tue mandamus, ut quibuscunque modis poteris studeas et efficias, quod Ymarum  , schismaticum et hereticum, Tusculanum quondam episcopum, capias, uel a monasterio prorsus eiicias. Dilectos uero filios nostros R. latorem presentium et socios eius, qui in fidelitate Romane Ecclesie  permanserunt, ad ipsum monasterium tecum adducas, et eos in statum suum quiete facias ac pacifice permanere. Dilectum predictum filium nostrum R. Cluniacensis Ecclesie monachum, caritati tue petimus esse interuentu nostro attentius commendatum.

Datum Anagnie, uII Idus Aprilis.



XLI. Ad Cluniacenses.---De depositione Hugonis abbatis Cluniacensis. .
[MANSI, Concil., XXXI, 1151.]


ALEXANDER episcopus, seruus seruorum Dei, dilectis filiis uniuersis fratribus Cluniacensis monasterii, in communione Ecclesie et in nostra fidelitate et obedientia existentibus, salutem et apostolicam benedictionem.

Sicut Cluniacense monasterium nobile quondam, honestissimum, ac famosum ad ius sacrosancte Ecclesie Romane specialiter respicit et tutelam, ita quoque feruentius ei adherere semperque ei assistere in suis opportunitatibus consueuit; et in illis  presertim temporibus, in quibus schismata et hereses peruenerunt, ipsum monasterium angustie matris lacerationi compatiens, ab eius unitate nulla unquam occasione discessit, nullis blanditiis et terroribus a fide catholice Ecclesie deuiauit, utilius estimans opprimi temporaliter et affligi, quam ab unitate Ecclesie et a materno gremio sequestrari. Nunc uero eadem Ecclesia, peccatis exigentibus, subsannatio et spectaculum omnium populorum orbi facta est fabula, que olim inter Gallicanas Ecclesias famosissima rutilabat: ita ut pro schismaticis fratribus ipsam Cluniacensem Ecclesiam maculantibus illud Ieremie uaticinium in medium proponatur: Porte eius destructe, sacerdotes eius gementes, uirgines eius squalide, et ipsa oppressa amaritudine  . Eisdem quoque falsis et hereticis fratribus, qui quandoque in Ecclesie communione fuerunt, et nunc miserabiliter squamosis sordibus inherentes, auctorem et caput schismatis imitantur, alius sermo aptatur, quo dicitur: Qui uescebantur uoluptuose, interierunt in uiis, qui nutriebantur in croceis, amplexati sunt stercora . Ille quidem qui caput in ecclesia illa et sustentatio uidebatur, aliorum cauda factus est et ruina. Nec solum caput hoc debilitatum est, sed potius  amputatum, cum tota Gallicana et uniuersa pene totius orbis Ecclesia in nostra deuotione et obedientia presistente, et Octauianum schismaticum et hereticum condemnante,  ille qui abbas dicitur, a catholice unitate Ecclesie precisus, ei presumit in anime sue periculum pertinaciter adherere, ut iam pro eo eiusque complicibus conqueri compellamur, et dicere: Egressus est a filia Sion omnis decor eius; facti sunt principes eius uelut arietes, non inuenientes pascua, abierunt absque fortitudine ante faciem subsequentis . Sicut enim ex relatione accepimus, plurimorum quidam ipsorum fratrum eidem Hugoni dicto abbati et Ymaro apostatico et schismatico, Tusculano quondam episcopo, in ordinis et anime sue perniciem adherentes traditi sunt in reprobum sensum; et qui aliquando religiosi ac catholici habebantur, usque adeo in erroris laqueum et peruersitatis semitam corruerunt, quod  eis non immerito illud propheticum adaptetur: Filii Sion inclyti amicti auro primo, quomodo reputati sunt in uasa testea, opus manuum figuli?  Nos igitur cognoscentes tantam iniquitatem egressam a Babylone, et a senibus iudicibus, qui uidebantur regere populum, nec eam ualentes pretermittere impunitam, ne si multa remanserit, uicina loca sua commaculet feditate, uenerabili fratri nostro Henrico Beluacensi episcopo, uiro utique religioso, prouido et honesto dedimus in mandatis ut continuo Cluniacum accedens, ipsum Hugonem dictum abbatem, omni appellatione cessante, apostolice sedis auctoritate deponat, et cum consilio catholicorum fratrum eiusdem monasterii, alium loco eius substituere non moretur, priuilegio, quod  Cluniacensi Ecclesie a Romanis pontificibus dicitur esse indultum, nullum ei super depositione ipsius abbatis impedimentum uel obstaculum irrogante. Dignum est enim ut qui se a petra fidei, et a catholice Ecclesie unitate subtraxit, expers dignitatis ecclesiastice pro sue malitie merito habeatur. Porro nos deuotionis uestre constantiam et fidei puritatem, quam circa sacrosanctam Romanam Ecclesiam et specialiter circa personam nostram habetis, gratam admodum acceptamque tenentes, et eam sicut commendanda est, plurimum in Domino commendantes, propositum et uoluntatem habemus, uos, sicut uiros religiosos, catholicos et honestos, et spirituales sancte Romane Ecclesie filios, sincera in Christi uisceribus affectione diligere  propensius honorare et in uestris postulationibus exaudire. Quia uero non qui incipit, sed qui perseuerat pro uirtute premium obtinebit, uniuersitatem uestram per apostolica scripta rogamus, monemus et exhortamur in Domino, quatenus sicut bene et laudabiliter incepistis, in deuotione et fidelitate Ecclesie ac nostra, firmi atque immobiles persistatis, et predictum fratrem nostrum Henricum Beluacensem episcopum accedentem illuc honorifice suscipientes, quidquid ipse super negotio sibi commisso statuerit, firmiter atque inuiolabiliter obseruetis, et tam consilium quam auxilium eidem pro uiribus ministretis, predictos schismaticos tanquam pestem mortiferam respuentes.

 Datum Anagnie, septimo Idus April.



XLII. Ad H[illarium] Cicestrensem episcopum.---Pro hereditate Willielmi de Saccauilla litigant Mabilla filia et Ricardus de Anestia ex sorore nepos. Obtenta regis licentia, ad papam appellatur, qui causam delegat in Anglia terminandam. 
[RYMER, Federa, I, 19.]

ALEXANDER episcopus, seruus seruorum Dei, uenerabili fratri HY[llario] Ciscestrensi episcopo et dilecto filio L. Westmonasteriensi abbati, salutem et apostolicam benedictionem.

Causa que inter Ricardum de Anesten, et Mabilla de Franceuille super eo quod ipse Ricardus eamdem Mabillam de illicito matrimonio asserit esse genitam  et uidelicet ad bona auunculi obtinenda petitioni hereditatis insistit, diutius agitatur, ad nostram audientiam est perlata, cum super eadem causa a presentia fratris nostri T. Cantuariensi archiepiscopi ad sedem apostolicam fuerit appellatum.

Quia uero utraque pars uenerat imperata, nec testes secum adduxerat quos ipsius negotii terminatio postulabat, ad definitionem eiusdem cause procedere non potuimus; unde quia nos de prudentia et discretione uestra plenam fiduciam obtinemus, eamdem controuersiam. . . . . tie uestre committimus audiendam et fine debito terminandam.

Per apostolica itaque uobis scripta mandamus quatenus utramque partem congruo loco et tempore  ante uestram presentiam conuocetis, et allegationes super omnibus capitulis hinc inde legentes audientes et . . . . . testium depositiones, si qui apparuerint, ab utraque parte, remoto appellationis obstaculo, suscipientes, causam ipsam, infra tres menses, post susceptionem presentium litterarum, mediante iustitia, decidatis.

Quod si alterutra pars, post allegationes et depositiones testium, hinc inde fine appellationis, ut dictum est, remedio factas, ante pronuntiationem sententie ad uestram audientiam appellauerit, ad sententiam nullatenus procedatis, sed in scriptis omnia redigentes, eadem scripta sigillis uestris impressa ad nostram presentiam destinetis.

 Ceterum, si post receptos testes et allegationes propositas non fuerit, ut dictum est, appellatum, definitiuam super eodem negotii sententiam proferatis.

Si uero aliqua partium se a uestra uocatione, uel a cause cognitione substraxerit, in eam que hoc presumpserit, auctoritate nostra excommunicationis sententiam promulgetis.

Dat. Anagn, uI Idus Aprilis.



XLIII. Syri archiepiscopi Ianuensis dignitatem ab Innocentio II constitutam confirmat, eique episcopatum Albigaunensem subiicit, et legationem transmarinam octauo quoquo anno obeundam, usumque equi cum nacco albo, crucis Dominice, pallii concedit. 
[UGHELLI, Italia sacra, Iu, 867.]


ALEXANDER, etc., uenerabili fratri SYRO Ianuen. archiepisc. eiusque successoribus canonice substituendis, in perpetuum.

Superna, et ineffabilis prouidentia maiestatis sacrosanctam Romanam Ecclesiam omnium Ecclesiarum matrem instituit, et magistram, ut prelata ceteris merita respiceret singulorum, et ad similitudinem eterni et iusti iudicis, unicuique pro meritorum qualitatibus responderet. Unde et eadem sancta Ecclesia, eos quos fideles filios reperit, clementiori tractare gratia consueuit, et quos feruentiores circa suum obsequium intuetur, multiplici prerogatiua honoris est solita sublimare. Nos igitur qui in sede  apostolica beato Petro apostolorum principi, licet non suffragantibus meritis, ex diuina dispositione successimus, quantam deuotionem, reuerentiam, sedulitatem obsequii tempore isto procelloso et turbido Ianuensis Ecclesia, et tota ciuitas omni terrore postposito nobis, nostrisque nuntiis exhibuerit, et quanta nos magnificentia, et honore susceperit, diligentius attendentes, considerantes etiam quanta nobis, et successoribus nostris incrementa, et commoda per sublimem, et inclytam Ianuensem ciuitatem poterunt prouenire, antecessoris nostri felicis memorie Innocentii pape uestigiis inherentes, qui personam tuam, et post te Ianuensem Ecclesiam gloriosa dignitatis excellentia sublimauit ad honorem exaltatum in gloria, et seruitium que B. Petro, et S.  Romane Ecclesie fidelissima, et ad quiescendum ei, sicut dictum est, promptissima perseuerat, et de cetero, id te facturum promptius pollicetur, eamdem dignitatem tibi, et successoribus tuis de communi fratrum nostrorum consilio duximus confirmandam. Quod enim te, frater archiepiscope, iam dictus antecessor noster Innocentius priuilegio decorauit, et in archiepiscopatum promouens insignem te gratiam reddidit ampliorem, nos ratum habemus auctoritate apostolica roborantes episcopatus in Corsica, Marianensi, Nebiensi, et tertium cuius sedem memoratus Innocentius ecclesiam S. Petri de Acci constituit, et cui unam plebem de Marana, et alia de Aleria concessit, Bobiensem quoque  episcopatum, ac illum de Brumiate cum ecclesiis suis, quas circa se in castellis suis habet, quem idem antecessor noster de nouo constituit tibi, tuisque successoribus, sicut et ipse antecessor noster fecisse dignoscitur, metropolico iure subiicimus. uerumtamen episcopatum Ianuensem, et te uidelicet, et posteros tuos ab omni emancipatos subiectione in manu propria libere retinemus. Statuentes ut Ianuensis archiepiscopus a suffraganeis suis episcopis consecretur, pallium pontificale, ad officii plenitudinem, a sede apostolica recepturus.

Preterea illam sincerissimam deuotionem tam tuam quam ciuitatis tue, et multimoda obsequiorum officia, que nobis hactenus fideliter et liberaliter impendistis, et iugiter etiam exhibetis, in memoria  retinentes, ut Ianuensis clerus, et populus ad seruitium et honorem Ecclesie tanto feruentius accendantur, quanto Ecclesiam, et ciuitatem Ianuensem a sede apostolica cognouit amplius honorari, communicato fratrum concilio legationem transmarinam tibi tuisque successoribus in perpetuum duximus concedendam. Ita quidem ut singulis octenniis cum episcopo, uel cardinali Romane Ecclesie illuc accedere debeatis, a nobis et a Catholicis successoribus nostris, eamdem auctoritatis, et potestatis plenitudinem recepturi, quam episcopus, et cardinalis habuerit, qui a nobis, et successoribus nostris illuc de corpore Ecclesie fuerit destinatus. Monasterium quoque quod in insula Gallinaria situm est, ad ius sancte Romane Ecclesie  specialiter pertinens, et ecclesias in castro, et suburbio Portus ueneris a iurisdictione Lunensis episcopi eximentes tibi, et his qui post te successerint, in perpetuum apostolica auctoritate concedimus, et presenti priuilegio confirmamus.

Albigaunensem insuper episcopatum tibi, et successoribus tuis concedimus, ita quod a biennio postquam fuerit Ecclesie restitutus, eumdem episcopatum perpetuo habeatis. Denique ut Ianuensis ciuitas, que celestis numinis adiuta fauore de inimicis crucis Christi triumphum frequenter et uictoriam reportauit, et plurimas eorum urbes mira quadam et inuincibili potentia subiugauit, ampliori honoretur fastigio dignitatis, equo cum nacco albo in processionibus uti, et crucem Dominicam per subiectam  uobis prouinciam portandi, sicut prenominatus antecessor noster Innocentius concessisse dignoscitur, tibi tuisque successoribus licentiam damus, et liberam concedimus facultatem. Pallio uero infra ecclesiam perfrueris his diebus: in Cena Domini, Pascha, Ascensione, Pentecoste, in festiuitate apostolorum Petri, et Pauli, S. Ioannis Baptiste, S. Laurentii, tribus festiuitatibus B. Marie, et solemnitate Omnium Sanctorum, S. Syri, Natiuitatis Domini, Epiphania, in die anniuersarii consecrationis tue, in consecrationem quoque episcoporum, basilicarum, et ordinationibus clericorum. Abbatiam quoque de Tyro ad melioramentum, salua sancte Romane Ecclesie proprietate, ac censu, sicut et  supradictus predecessor etiam Innocentius fecisse cognoscitur, tibi, frater archiepiscope, tuisque successoribus duximus committendam.

Si qua igitur in posterum ecclesiastica secularisue persona hanc nostre constitutionis et confirmationis paginam sciens, contra eam temere uenire tentauerit, secundo tertioue commonita, si non satisfactione debita et congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem hec nostra statuta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem premia eterne pacis inueniant.

    Ego Alexander catholice Ecclesie episcopus.
    Ego Hubaldus presb. card.
    Ego Ioannes presb. card. S. Anastasie.
    Ego Gregorius Sabinensis episc.
    Ego Hubaldus Ostiensis episcop.
    Ego Bernardus Portuensis episc.
    Ego Gualterus Albanensis episc.
    Ego Hyacinthus diac. card. S. Marie in Cosmedin.
    Ego Arditius diac. card. S. Theodori.
     Ego Riso diac. card. Ss. Cosme et Damiani.
    Ego Cynthius diac. card. S. Adriani.
    Ego Ioannes diac. card. S. Marie in Porticu.


Datum Laterani per manum . . . . u Idus Aprilis, indict. IX, Incarn. Dom. 1161, pontificatus uero D. Alexandri pape III anno II.



XLIu Priuilegium pro Ecclesia Gradensi. .
[CORNELII Hist. Eccles. uenet., XIu, p. 97, ex archiuo S. Saluatoris uenetiarum.]

ALEXANDER episcopus, seruus seruorum Dei, dilectis filiis GUIDONI et uniuersis fratribus Ecclesie S. Saluatoris, salutem et apostolicam benedictionem.

 Quoties a fratribus nostris uel aliis Ecclesiarum prelatis super aliquo negotio definitiua sententia rationabiliter promulgatur, in sua debet stabilitate consistere, et ne futuris temporibus alicuius temeritate a sua ualeat firmitate conuelli, nos decet eam apostolice sedis presidio roborari. Eapropter, dilecti in Domino filii, uestris iustis postulationibus grato concurrentes assensu, sententiam quam uenerabilis frater Henricus Gradensis patriarcha, et dilectus filius Ildebrandus Basilice XII apostolorum presbyter cardinalis apostolice sedis legatus in controuersia inter uos et dominium plebanum S. Bartholomei super quibusdam parochialibus domibus quas quisque sui iuris esse dicebat, que diutius  agitata rationabiliter protulerunt, quemadmodum in scripto illorum exinde facto noscitur rationabiliter contineri, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis ausu temerario infringere, uel ei ausu temerario contraire. Si quis autem hoc attentare presumpserit, indignationem omnipotentis Dei beatorumque Petri et Pauli apostolorum eius se nouerit incursurum.

Datum Laterani, II Idus Iunii  .



XLu. Ecclesiam Gradensem sub B. Petri protectione recipit, multisque priuilegiis exornat. 
[CORNEL., lib. cit., t. III, p. 73, ex autographo in archiuo patriarchali.]


ALEXANDER episcopus, seruus seruorum Dei, uenerabili fratri HENRICO Gradensi patriarche, eiusque successoribus canonice substituendis, in perpetuum.

Apostolice officium dignitatis et credite nobis dispensationis debitum utiliter exsequi comprobamur, cum collatam unicuique Ecclesie dignitatem prouisa sollicitudine custodimus et singulis Ecclesiis iura sua illibata studemus integra conseruare. Sicut enim nulli ultra quam mereatur aliquid  est a sede apostolica fauore gratie concedendum, ita nemini quod sui iuris esse dignoscitur a nobis est ullatenus denegandum. Quanto itaque maiori es prerogatiua superne respectu gratie sublimatus, tanto sollicitius tibi attendendum, ut in corrigendis subditis, plus apud te possit ratio quam potestas, atque te boni dulcem, mali uero pium sentiant correctorem, personas diligas et subiectorum uitia persequaris, ne si aliter agere forte uolueris, transeat in crudelitatem correctio, et perdas quos desideras emendare. Sicque uulnus debes abscindere, ut non possis quod sanum est ulcerare; ne si ferrum plusquam res exigit imprimatur, noceat cui prodesse festinas, sed sic alterum condiatur ex altero, quatenus et boni habeant amando  quod caueant, et mali metuendo quod diligant. Quapropter, uenerabilis in Christo frater Henrice patriarcha, tuis postulationibus grato concurrentes assensu, Gradensem Ecclesiam cui auctore Deo preesse dignosceris sub B. Petri et nostra protectione suscipimus et presentis scripti priuilegio communimus.

Igitur predecessorum nostrorum felicis memorie Pelagii, Alexandri II, Urbani et Adriani uestigiis inherentes, illius precipue constitutionis tenorem seruantes quam predecessor noster Leo nonus papa sanciuit, et synodali iudicio et priuilegii pagina confirmauit, tibi tuisque successoribus canonice substituendis patriarchalem concedimus dignitatem  et magisterium Gradensis Ecclesie gerendum in his tantum finibus confirmamus qui per predecessores nostros supradictos eidem noscuntur Ecclesie constituti. Crucem quoque ante te ferendam esse concedimus, nisi cum Rome fueris, aut in presentia uel comitatu Romani pontificis. Pallium etiam, plenitudinem uidelicet pontificalis officii, fraternitati tue ex apostolice sedis liberalitate largimur. Quo intra ecclesiam tuam ad missarum solemnia celebranda uti memineris in eis diebus, quibus predecessores tuos non ambigimus usos fuisse, uidelicet in Natiuitate Domini, Epiphania, Hypapantibus  , tribus festiuitatibus S. Marie, Cena Domini, Sabbato sancto, Resurrectione Domini, Ascensione, Pentecoste, in Natalitio sancti  Ioannis Baptiste et omnium apostolorum, in festiuitatibus quoque S. Marie, S. protomartyris Stephani, S. Laurentii, S. Martini, in solemnitate Omnium Sanctorum, et principalibus ecclesie tue festiuitatibus; nec non in ecclesiarum, episcoporum et ceterorum clericorum consecrationibus, et anniuersario consecrationis tue die. Preterea ne commissa regimini et dispensationi tue prefata Gradensis Ecclesia, que de benignitate apostolice sedis prerogatiua gaudet honoris ex breuitate patriarchatus,  inferior et abiectior ual at apud simpliciores haberi, et ad ampliandam dignitatem ipsius, primatum ei super Iadertinum archiepiscopatum et episcopatus ipsius apostolica auctoritate concedimus, et tam te quam successores tuos Iadertino episcopo et episcopis eius, qui pro tempore fuerint dignitate primatus, presidere statuimus, et consecrationis munus eidem archiepiscopo impertiri, Romano quidem pontifici traditione pallii reseruata.

Statuimus etiam ut quecunque bona, quascunque possessiones eadem Gradensis Ecclesia in presentiarum iuste et canonice possidet, aut in futurum iustis modis, Deo propitio, poterit adipisci, firma tibi tuisque successoribus, et illibata permaneant. Porro ecclesias a religiosis uiris ipsi Gradensi  Ecclesie oblatas per episcopatum tuum constitutas tibi tuisque successoribus libere confirmamus, ita ut nulli episcopo liceat, absque tuo assensu, in eis consecrationes celebrare aut sacerdotibus in eisdem Domino seruientibus, donec in locis ipsis fuerint, diuina officia prohibere. Decernimus ergo ut nulli omnino hominum liceat supradictam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum pro quorum gubernatione et sustentatione concessa sunt, usibus omnimodis profutura, salua in omnibus sedis apostolice auctoritate.

Si qua igitur in futurum ecclesiastica secularisue  persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate agnoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant; et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus ss.
     Ego Gregorius Sabinensis episcopus ss.
    Ego Bernardus Portuensis et S. Rufine episcopus ss.
    Ego Petrus diacon. card. S. Eustachii iuxta templum Agrippe ss.


Datum Rome apud S. Mariam Nouam per manum Hermanni S. Romane Ecclesie subdiaconi et notarii, Idus Iunii, IX Indictione, Incarnationis Dominice anno 1161  pontificatus uero domni Alexandri III pape anno secundo



XLuI. Ad Henricum Gradensem patriarcham et episcopos Marchie.---Significat se Rome optime exceptum esse ibique pontificium munus exercere. Hortatur ut sint constantes aduersus schismaticos. 
[MANSI, Concil., XXI, 1036.]


ALEXANDER episcopus, seruus seruorum Dei, uenerabilibus fratribus HENRICO Gradensi patriarche, eiusque suffraganeis, Paduano, ueronensi, Taruisano, Ferrariensi, uicentino, et uniuersis episcopis, abbatibus, aliisque Ecclesiarum prelatis per Marchiam constitutis, salutem et apostolicam benedictionem.

 Licet aliquando B. Petri nauicula quatiatur a fluctibus, licet heretici et schismatici Ecclesiam Dei opprimere moliantur, exsurgit tamen diuina potentia, et in electis suis mirabiliter operatur, eaque per suam gratiam tranquilla efficiuntur ac serena que fuerunt hactenus procellosa. Nouerit siquidem discretionis uestre prudentia nos, diuina preeunte gratia, uIII Id. Iunii Urbem tenuisse, et a clero ac populo Romano apud ecclesiam S. Marie Noue cum psalmis, hymnis et laudibus solemniter et cum omni honorificentia fuisse receptos, ibique, ecclesiastice ueritatis aduersariis omnino confutatis, ad honorem Dei et B. Petri apostolorum principis commissum nobis officium exercemus.

 Sequenti quoque die Dominico post ingressum nostrum, presentibus fratribus nostris, et clero ac populo in Lateranensi ecclesia congregato, in omni quiete et pace ibidem missarum solemnia celebrauimus. Quia igitur de uestre deuotionis constantia et fidei puritate plenam admodum fiduciam obtinemus, caritatem uestram per apostolica scripta rogamus, monemus et exhortamur in Domino, quatenus, sicut bene et laudabiliter incepistis, in fidelitate et deuotione sacrosancte Romane Ecclesie matris uestre firmi atque immobiles persistatis, et alios ad hoc idem modis omnibus inducatis. Confidimus siquidem et speramus in Domino quod auctor et caput schismatis, omnesque sectatores ipsius ita ad nichilum sint redacti et penitus conculcati,  ut nichil sit de cetero in quo uel modicum ualeant respirare.

Data Rome apud Sanctam Mariam Nouam, XuIII Kal. Iunii.



XLuII. Ad abbatem S. uictoris.---Commendat ei Alexium diaconum apud Sanctum uictorem commorantem. 
[MARTEN., Ampl. Collect., II, 241.]

ALEXANDER episcopus, seruus seruorum Dei, dilectis filiis abbati et uniuerso capitulo Ecclesie S. uictoris, S. et A. B.

 Cum uniuersos Christi fideles ex iniuncto nobis officio diligere debeamus, illos presertim, qui specialius ad Romanam Ecclesiam pertinent, magis charos debemus et acceptos habere, et eis propensiori studio prouidere. Inde est utique quod dilectum filium Alexium diaconum nostrum, qui in Ecclesia uestra habitum canonice professionis accepit, et qui inter uos presentialiter conuersatur, uobis attentius commendamus. Rogantes et hortantes, ut cum pro reuerentia B. Petri et nostra, intuitu quoque probitatis et honestatis ipsius, diligatis et honoretis, et ipsum de charo habeatis de cetero cariorem.

Datum Prenest. u Kalend. Iulii.



XLuIII. Ad Hugonem Suessionensem episcopum.---Ut integra seruentur iura cenobii S. Martini Sparnacensis. 
[MANSI, Concil., XXI, 980.]


ALEXANDER episcopus, seruus seruorum Dei, uenerabili fratri HUGONI Suessionensi episcopo, salutem et apostolicam benedictionem.

Que a sede apostolica alicui indulgentur, inconuulsa debent seruari, nec illis temeritate aliqua est obuiandum. Unde quoniam que per priuilegia Romane Ecclesie abbati et fratribus S. Martini Sparnacensis noscuntur fuisse concessa, uolumus inuiolabiliter  obseruari, per apostolica tibi scripta mandamus quatenus, secundum tenorem priuilegiorum que a sede apostolica sunt Ecclesie predicti abbatis indulta in ecclesia S. Martini de Montefelici, ad ius et dispositionem eiusdem abbatis specialiter, sicut dicitur, pertinente, uni de fratribus suis curam animarum committas, prouisurus attentius, ne contra tenorem eorum priuilegiorum aliquid facere ulla ratione presumas.

Datum Preneste, II Kal. Iulii.



XLIX. Clerum et populum Salonitanum collaudat quod Iulium episcopum Prenestinum et Petrum S. Eustachii diaconum cardinalem, legatos apostolicos, bene tractauerint. [Petrum] episcopum Narniensem a sese iis prefectum archiepiscopum pallioque donatum esse. 
[UGHELLI, Italia sacra, I, 1015.]


ALEXANDER episcopus, seruus seruorum Dei, dilectis filiis, uniuerso clero et populo Salonitano, salutem et apostolicam benedictionem.

Illa deuotionis sinceritas et puritatis constantia, quam circa matrem uestram sacrosanctam Romanam Ecclesiam et personam nostram habetis, in hoc euidenter apparet quod uenerabilem fratrem nostrum I. Prenestinum episcopum, dilectum filium nostrum, P. S. Eustachii diaconum cardinalem, sicuti ipsi idem nobis insinuarunt, benigne recipere et  honeste curastis pertractare. Pro tanto itaque caritatis feruore et fidei constantia gratiarum uobis actiones persoluentes, et sincera in Christi uisceribus caritate uos diligentes, P. abbatem S. Stephani F. O. et W. nuntios uestros debita benignitate suscepimus, et ad petitionem illorum super electione uobis, et Ecclesie uestre uolentes utiliter prouidere, uenerabilem fratrem nostrum quondam Narniensem episcopum, uirum siquidem litteratum, honestum, prouidum et discretum, in archiepiscopum uobis concessimus, et patrem spiritualem atque animarum uestrarum pastorem duximus statuendum, et ad plenitudinem pontificalis officii ostendendam, ei pallium de beati Petri corpore sumptum exhibentes, ut per eius sollicitudinem et prouidentiam  spiritualibus et temporalibus ualeatis proficere incrementis. Illum itaque cum gratia sedis apostolice ac nostra, et cum sui officii plenitudine ad uos, et commissa sibi Ecclesia, ducente Domino, uenientem uniuersitati uestre duximus attentius commendandum, per apostolica scripta uobis precipiendo mandantes quatenus eum benigne ac reuerenter recipiatis, et debitam ei obedientiam tanquam archiepiscopo uestro impendatis humiliter et honorem; decimas et alia que de iure parochiali ipsum contingunt, illi sine contradictione aliqua persoluentes. Sane si in eius obedientia humiliter permanseritis, et ipsius salubribus monitis acquiescere uolueritis, uos et Ecclesia uestra, sicut credimus  et speramus, spiritualiter et temporaliter suscipietis, auxiliante Domino, incrementum. Si quis autem uestrum aduersus eum contumax inuentus fuerit, uel rebellis sententiam, quam idem archiepiscopus in illum propter hoc canonice promulgauerit, nos auctore Deo ratam et firmam habebimus.

Datum Ferentini uI, Non. Iulii.



L. Ad decanum et capitulum Dolense.---Ut Dolensis electus consecrationem ab archiepiscopo Turonensi recipiat, eique obedientiam promittat  . 
[MARTEN., Thesaur., III, 903.]

 Quanto tempore controuersia inter uos et Turonensem Ecclesiam fuerit agitata, et quanta exinde scandala et detrimenta prouenerint, a discretionis uestre memoria non credimus excidisse. Cum uero antecessor noster beate recordationis Lucius papa eidem controuersie debitum finem uellet imponere, utraque parte in sua presentia constituta, et rationibus et instrumentis hinc inde inspectis, Dolensem Ecclesiam Turonensi Ecclesie metropolitico iure subiectam esse adiudicauit: ita quod ad suffraganeos uel ad usum pallii eadem Dolensis Ecclesia de cetero nullatenus aspiraret. Quam utique sententiam predecessores nostri felicis memorie  Eugenius et Anastasius Romani pontifices ratam et firmam habentes . . . . auctoritatis apostolice priuilegiis confirmarunt. Postmodum autem inter utramque Ecclesiam, sicut dicitur, intercedente concordia, Hugo qui prefate Ecclesie Dolensi quondam noscitur prefuisse, ad apostolicam sedem accessit, et occasione litterarum Turonensis archiepiscopi ab antecessore nostro bone memorie Adriano papa pallii usum obtinuit, cum prius consecrationem a Turonensi archiepiscopo suscepisset, et subiectionem ei et obedientiam promisisset.

Quia igitur iura uestra ita uobis uolumus conseruare, ut dignitatis Turonensis Ecclesie in nullo penitus minuatur, uniuersitati uestre per apostolica scripta mandamus, quatenus si forte in personam  unanimiter conuenistis, eam uenerabili fratri nostro Iod. [Iodoco] Turonensi archiepiscopo presentetis: que si nondum per legatos nostros confirmata est, et idem archiepiscopus electionem canonice factam inuenerit, eam pro sui officii debito confirmabit, et electo munus consecrationis impendet, ita quidem quod consecratus debitam ei obedientiam et reuerentiam secundum Ecclesie consuetudinem exhibeat et promittat. Quod si forte electio per legatos confirmata est, et electus eorum auctoritate, quod tamen non credimus, fuerit consecratus, nichilominus ad ipsum archiepiscopum cum ab eo uocatus fuerit accedat, et obedientiam ei exhibeat, sicut est superius denotatum. Si uero infra tres  menses ex quo ab archiepiscopo uocatus fuerit, ad eius presentiam non accesserit, et sicut dictum est, obedientiam ei non fecerit; nos ex tunc eum ab administratione temporalium rerum et ab exsecutione officii, quod post electionem suscepit, apostolice sedis auctoritate priuamus.

Datum Prenest. Iu Idus Iulii 1161.



LI. Ad Petrum Salonitanum archiepiscopum.---Ut excommunicet u., qui ab Eugenio III deiectus Ecclesiam Chrobatensem  tenere perrexerit, remoueatque P., qui indice P[etro] S. Eustachii diacono cardinali, Ecclesiam Traguriensem inuaserit. 
[FARLATI, Illyricum sacrum, III, 184.]


ALEXANDER episcopus, seruus seruorum Dei, uenerabili fratri P[ETRO] Salonitano archiepiscopo, salutem et apostolicam benedictionem.

Pater et predecessor noster, pie recordationis Eugenius PP . . . . . in u. quondam Croatensem episcopum, pro eo quod cum uno solo archiepiscopo, nullo alio presente episcopo, contra sacros canones alium presumpsit non dicimus consecrare, sed potius exsecrare, et in eum, qui ab eis est consecratus depositionis sententiam promulgauit. Is uidelicet u. contra eiusdem predecessoris nostri mandata diuina non ueretur officia celebrare. Nos uero sententiam  ipsam, sicut est rationabiliter promulgata, ratam et firmam habentes, fraternitati tue per apostolica scripta mandamus, quatenus predictum u. diligenter commoneas, ut de tanta presumptione condignam satisfactionem exhibeat, et contra tenorem eiusdem sententie non presumat aliquid attentare. Si uero admonitioni tue parere contempserit, in ipsum excommunicationis sententiam proferas, et Ecclesiam cui incubare presumit, interdicto supponas. De cetero, sicut ex relatione dilecti filii nostri P. S. Eustachii diaconi cardinalis, et quorumdam aliorum accepimus, quidam P. nomine necdum tonsuratus, cum adhuc esset duodenis, neque de legitimo natus coniugio, per laicorum potentiam Traguriensem episcopatum inuasit, et in anime sue  periculum eidem episcopatui contra canonicas sanctiones incubare non cessat. Unde presentium auctoritate litterarum tibi mandamus, ut huius negotii ueritatem diligenter inquirens, si ita esse contigerit, prout superius notatum est, omni excusatione et dilatione remota, prenominatum P. exinde amouere, et sub pena ecclesiastice seueritatis illum a sua presumptione cessare compellas.

Datum Ferentini, uI Non. Septembris.



LII. Ad L. archipresbyterum et uniuersos canonicos Ecclesie Pisane. 
[UGHELLI, Italia sacra, III, 402.]

 ALEXANDER episcopus, etc., dilectis filiis L. archipresbytero et uniuersis canonicis Pisane Ecclesie, salutem et apostolicam benedictionem.

Super illa sollicitudine et fidei constantia quam circa honorem S. Romane Ecclesie ac nostra prouidentia uestra habere dignoscitur, et super eo, quia illud quod uerbo secreto nobis obtulistis, euidenti operis exsecutione adimplere hilariter uoluistis, industriam uestram plurimum in Domino commendamus et gratiarum exinde actionem uobis referimus, propositum et uoluntatem habentes Ecclesiam et ciuitatem uestram pura mentis intentione diligere, et quantum cum Deo et iustitia fieri potest, in omnibus honorare. Ceterum, licet ad exaltationem et augmentum matris nostre Romane Ecclesie  et nostram, adeo uos cognoscamus esse procliues et in fidelitate nostra feruentes, quod nullius unquam persuasionibus ad hoc egeatis ullatenus incitari, quasi de superabundanti discretionem uestram rogamus, monemus et in Domino Iesu, cuius causa est, obsecramus quatenus, sicut hactenus bene et laudabiliter fecistis, eodem spiritu et non minori studio pro exaltatione et libertate Ecclesie totis uiribus laboretis. uerbum autem illud secretum consilio, iuuante Deo, in melius commutato in presentiarum duximus differendum, et uos in eo ad presens nolumus aggrauari. Ad hec deuotionem uestram rogamus attentius quatenus pecuniam uobis sub conuenientibus usuris, si aliter fieri nequit, a ciuibus uestris mutuo inuenire et acquirere studeatis,  et dilecto filio nostro Bosoni Sanctorum Cosme et Damiani diacono cardinali illam assignetis, ut Mane. Lucano ciui credita pecunia sine contradictione et dilatione aliqua integre persoluatur.

Quod enim nobis mutuo acquiretis, nos, uel successores nostri, auctore Deo, integre persoluemus.

Dat. Ferentini, XII Kal. Octob.



LIII. Priuilegium pro Ecclesia S. Marie Noue. 
[GARAMPI, Illustrazione del uno antiquo sigill. etc.]

ALEXANDER episcopus, seruus seruorum Dei, dilectis filiis HUGONI priori et fratribus Ecclesie S. Marie Noue, salutem et apostolicam benedictionem.

 Iniuncti nobis a Deo apostolatus officium nos admonet et hortatur singulis ecclesiis et his presertim, que ad ius sacrosancte Romane Ecclesie specialiter pertinent, salubriter prouidere, et de earum profectibus utiliter cogitare. Cum autem hoc anno ecclesiam uestram, que ad ius beati Petri respicit, et tutelam deberemus tam uestris quam aliarum precibus consecrare, post munus ei consecrationis impensum postulari promisimus, quod eam de fratrum nostrorum consilio, qui tunc presentes non erant, opportuno tempore dotaremus. Unde nunc, habito fratrum nostrorum consilio, ecclesiam Beati Sebastiani in Catacumba cum possessionibus et omnibus pertinentiis suis, habendam, regendam et ordinandam uobis, et predicte Dei  Genitricis Ecclesie in perpetuum apostolica auctoritate concedimus. Ea quidem intentione, quia confidimus et speramus, quod per studium et laborem uestrum, tam spiritualibus quam temporalibus proficere debeat incrementis, et tam uos quam successores uestri commodum exinde et augmentum consequi ualeatis. Ut autem hec nostra concessio futuris semper temporibus inuiolabiliter obseruetur, et ut nullus eam quolibet ausu temeritatis infringat, ipsam auctoritate sedis apostolice confirmamus, et presentis scripti patrocinio communimus; statuentes ut nulli omnino hominum liceat hanc paginam nostre concessionis et confirmationis infringere, uel ei aliquatenus contraire. Si quis autem contra eam  uenire tentauerit, et secundo tertioue commonitus, nisi reatum suum congrua satisfactione correxerit, potestatis honorisque sui dignitate careat, et a sacratissimo corpore ac sanguine Dei et Redemptoris nostri Iesu Christi alienus fiat. Seruantibus autem sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Iulius Prenestinus episcopus.
    Ego Bernardus Portuensis et Sancte Rufine episcopus.
    Ego Gualterius Albanensis episcopus.
     Ego Ubaldus presbyter cardinalis tit. Sancte Crucis in Hierusalem.
    Ego Otto diaconus cardinalis S. Georgii ad uelum Aureum.
    Ego Ardicio diaconus card. S. Theodori.


Datum Terracine per manus Hermanni sancte Romane Ecclesie subdiaconi et notarii, II Kalend. Octobris, indictione X, Incarnationis Dominice anno 1161, pontificatus uero domni Alexandri III pape anno III.



LIu. Ad Ludouicum uII Francorum regem.---De negotio Ecclesie Flauiniacensis. 
[MANSI, Concil., XXI, 986.]

 ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Litteras celsitudinis tue tanto benigniori animo, et maiori mentis alacritate suscepimus, quoties eas transmittere te contigit, et in ipsis aliquid postulare, quanto excellentiam tuam sinceriori affectione diligimus et quanto pro multa et ampla deuotione circa sacrosanctam Romanam Ecclesiam et personam nostram a tua serenitate exhibita petitiones tuas cogimur amplius exaudire.---Sancta siquidem et reuerenda Romana Ecclesia per sincerissimum tue deuotionis feruorem, in hac necessitate tantum emolumentum et exaltationem, tantumue est commodum consecuta, quod tam in te quam in omni  posteritate tua, a nostra successorumque nostrorum memoria nulla possit obliuione deleri, et ab animo nostro nulla temporis diuturnitate conuelli. Inde utique fuit quod litteras super negotio Flauiniacensis Ecclesie a tua nobis excellentia destinatas multo gaudio et animi iucunditate suscepimus, et preces tuas que in eisdem continebantur, quantum cum Deo potuimus, curauimus exaudire. uenerabilibus siquidem fratribus nostris H. Beluacensi et M. Parisiensi episcopis causam ipsam commisimus audiendam, et remoto appellationis obstaculo fine canonico terminandam. Eapropter serenitatem tuam rogamus, et uolumus esse sollicitam, ut si aliquis quominus prolata super eadem causa sententia  obseruetur, uoluerit impedire, eum omnino prohibeas, et ne hoc presumat, ex concessa tibi desuper potestate compellas.

Datum Terrac. III Kal. Decemb.



Lu. Ad Henricum Beluacensem episcopum.---De negotio ecclesie Flauiniacensis. 
[MARTEN. Collect., II, 656.]

ALEXANDER episcopus, seruus seruorum Dei, uenerabili  fratri HENRICO Beluacensi episcopo, salutem et apostolicam benedictionem.

In litteris quas super negotio Flauiniacensis ecclesie, tibi et fratri nostro Parisiensi episcopo transmisimus, R. quondam abbatem circa principium recolimus fuisse appositum, cum ipse tamen per sententiam dilecti filii nostri W. tituli Sancti Petri ad uincula presbyteri cardinalis, apostolice sedis legati, in abbatiam fuerit restitutus. Unde quoniam non ex industria, sed ex occupatione multiplicium negotiorum id accidit, easdem litteras in hoc articulo emendatas uobis transmisimus, ne illud quod in aliis fuerat negligenter appositum, et in causa preiudicium quodlibet debeat irrogare.

Data Terracine, X Kal. Ianuar.



LuI. Ad Henricum Beluacensem et Mauritium Parisiensem episcopos.---De accusatione in ciuilibus et criminalibus aduersus R. Flauiniacensem abbatem commissa Henrico Beluacensi et M. Parisiensi episcopo. 
[Ibid., col. 655.]


ALEXANDER episcopus, seruus seruorum Dei, uenerabilibus fratribus HENRICO Beluacensium et  M. Parisiensi episcopis, salutem et apostolicam benedictionem.

Peruenit ad nos quod cum R.  Flauiniacensis abbas abbatiam ipsam olim uoluntate propria resignasset, et ei fuisset alius substitutus, ad recuperandam  abbatiam iterum aspirauit. Sed cum eam pro uelle suo recuperare non posset, ad examen dilecti filii nostri W. tituli Sancti Petri ad uincula presbyteri cardinalis apostolice sedis legati, ipsum negotium est deductum. Qui cum utramque partem ante suam presentiam conuocasset, altera parte se per contumaciam ostentante, predicto abbati restitutionem possessionis adiudicauit. Ita tamen ut si qui postmodum apparerent, qui eum uellent ciuiliter uel criminaliter conuenire, paratus esset in eius presentia respondere. Cumque postea fuisset tam in ciuilibus quam in criminalibus conuentus et accusatus, super quibusdam capitulis in eius esset accusatione processum, et testes, super ciuilibus et criminalibus auditi et examinati, ipse  ad apostolice sedis audientiam appellauit. Quia uero altera parte in nostra presentia constituta, ipse nec uenit, nec responsalem aliquem destinauit, unde non potuimus idem negotium diffinire, causam ipsam discretioni uestre committimus audiendam, et appellatione remota fine debito terminandam. Quocirca per apostolica scripta mandamus, quatenus utramque partem ante uestram presentiam conuocetis, et rationibus hinc inde auditis, et diligenter cognitis, eamdem causam, obstaculo, sicut  dictum est, appellationis amoto, fine debito determinetis. Quod si predictum abbatem constiterit, sicut dicitur, etiam post memorati cardinalis prohibitionem excommunicato communicasse, canonicam iustitiam de eo faciatis, et super eo quod idem abbas I. Buffrant in captionem dicitur detinere, eum compellatis in nostra presentia plenam iustitiam exhibere.

Datum Terrac., X Kal. Ianuar.



ANNO 1162.



LuII. Ad Ludouicum Francorum regem.---Ecclesiam Ferrariensem commendat. 
[MANSI, Concil., XXI, 985.]


ALEXANDER episcopus, etc., carissimo in Christo filio LUDOuICO illustri Francorum regi, salutem et apostolicam benedictionem.

Decet clementiam regie dignitatis Ecclesias et ecclesiasticas personas sincera caritate diligere, ac eas in iure suo manutenere pariter ac fouere. Inde est quod Ferrariensem Ecclesiam, que ad ius sacrosancte Romane Ecclesie specialiter pertinet, et fratres inibi ad Dei seruitium commorantes, celsitudini tue attentius commendamus, rogantes plurimum, quatenus pietatis intuitu, et pro reuerentia beati Petri ac nostra, eosdem fratres et Ecclesiam  ipsam diligas, manuteneas, ac defendas, et eorum iura a prauorum incursibus integra eis et illibata conserues.

Datum Ianue, u Idus Febr.



LuIII. Ad Henricum Beluacensem et Mauritium Parisiensem episcopos.---De controuersia que uertitur inter Hugonem Senonensem archiepiscopum et abbatem Ferrariensem.

ALEXANDER episcopus, seruus seruorum Dei, uerabilibus fratribus HENRICO Beluacensi et M. [MAURITIO] Parisiensi episcopo, salutem et apostolicam benedictionem.

Controuersiam que inter uenerabilem fratrem nostrum Hugonem  Senonensem archiepiscopum et dilectos filios nostros D.  abbatem et fratres  Ferrariensis Ecclesie  , super ecclesiis de Giuerinis, de Lanais-uilla, de Lisiruilla, de Prodais-fontana, de Gisem-basilica, de Coilo, de duabus partibus oblationum et de duabus partibus minute decime, de Curte-maudo, de ecclesiis de Conflans, de uilla Mandore, de Soraterra, de Curia-Erardi, de Monte-Cressione, S.  Hilarii supra fluuium Pisel, et S Lupi, de Amiliaco, et capella de Cantu-Galli, quas idem abbas et fratres ab ipso archiepiscopo sibi per uiolentiam conqueruntur ablatas, noscitur agitari: discretioni uestre committimus audiendam et fine debito terminandam. Ideoque per apostolica uobis scripta mandamus, quatenus congruo loco et tempore utramque partem ante uestram presentiam conuocetis, et rationibus que hinc inde uertuntur subtiliter inuestigatis et cognitis, eamdem controuersiam, ita mediante iustitia terminetis, quod nulla de cetero super hoc in audientia nostra querimonia iteretur.

Data Ianue, u Id. Febr.



LIX. Ad abbatem et fratres Premonstratenses.---Gratulatur quod Deus ipsos in unitate catholica conseruauerit, monet uero ut schismaticos ordinis sui ad sinum Ecclesie reuocent sub excommunicationis pena. 
[D. BOUQUET, Recueil, Xu, 774.]


ALEXANDER episcopus, seruus seruorum Dei, dilectis filiis in Christo, PHILIPPO abbati Premonstratensi et fratribus eius, salutem et apostolicam benedictionem.

Omnipotenti Deo, a quo uniuersa bona procedunt, gratiarum referimus actiones, quod uos in unitate catholica conseruauit et non permisit schismatica pollui prauitate. Licet enim schismaticorum presumptio diuersis uobis calliditatibus et mendaciis a  deuotione beati Petri et nostra niteretur retrahere, uestra tamen discretio illorum iniquitatem studuit euitare, et unitatem catholicam conseruare: quod siquidem gratum admodum et acceptum tenentes, et uestre fidei constantiam et sinceritatis affectum in Domino plurimum commendantes, gratias quas debemus uobis referimus, firmum propositum et promptam uoluntatem habentes personas et ecclesiam uestram mera cordis affectione diligere, et interne dilectionis brachiis amplexari, et iura ipsius illesa et integra conseruare. Ceterum, quoniam non sufficit bene incipere, nisi quod bene inceptum est optime consummationis finem debeat inuenire, deuotionem uestram per apostolica scripta rogamus,  monemus et exhortamur in Domino quatenus bono principio potiora augmenta addatis, et ad honorem et exaltationem atque augmentum sancte Romane Ecclesie ac uestrum totis uiribus aspiretis, schismaticos uero ordinis uestri ad ueritatem et sinum matris Ecclesie et mandatum nostrum diligenti admonitione studeatis propensius reuocare, et schisma Octauiani heresiarche sub iureiurando  abrenuntiare. Si autem iuxta commonitionem uestram ab iniquitate sua redire contempserint, illos excommunicationis sententia innodetis, et eorum consortium propensius euitetis.

Datum Ianue, Idibus Februarii.



LX. Priuilegium pro ecclesia SS. Petri et Ursi Augustensi  

ALEXANDER episcopus, seruus seruorum Dei, dilectis filiis GAUTERIO et uniuersis canonicis Ecclesie Sanctorum Petri et Ursi, tum presentibus quam futuris canonicam uitam professis, in perpetuum.

 Religiosis uotis annuere, et ea operis exhibitione complere, officium nos inuitat suscepti regiminis et ordo uidetur exigere rationis. Ea propter, dilecti in Domino filii, uestris iustis postulationibus clementor annuimus, et prefatam ecclesiam in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus; inprimis siquidem statuentes ut ordo canonicus qui secundum Dei timorem et beati Augustini Regulam in ipsa ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia in presentiarum iuste et canonice possidet, aut in futurum  concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: ecclesiam Sancti Albani cum pertinentiis suis; ecclesiam Sancti Laurentii de Monte-Giraldi cum omnibus ad eamdem ecclesiam pertinentibus; hospitale de monasterio cum omnibus pertinentiis suis ceterisque rebus et decimis quas uenerabilis frater noster Petrus Tarentasiensis archiepiscopus intuitu pietatis concessit et scripto authentico confirmauit.

Statuimus quoque ut nemini liceat in ecclesiam uel personas uestras absque rationabili causa excommunicationis  sententiam aliquatenus promulgare uel interdicto supponere. Liceat etiam uobis clericos et laicos liberos et absolutos de seculo fugientes in ecclesia uestra ad conuersionem recipere, qui secundum consuetudinem uestri ordinis nulli nisi priori eiusdem ecclesie obedientiam debeant promittere. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur . . . . . pro quorum gubernatione et sustentatione concessa sunt, usibus omnimodis profutura, salua in omnibus apostolice sedis auctoritate, et diecesani episcopi canonica iustitia.

 Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

 Bene ualete.

    Ego Alexander catholice Ecclesie episcopus subscripsi.
    Ego Hubaldus presbyter cardinalis tit. Sancte Crucis in Ierusalem subscripsi.
    Ego Ioannes presbyter cardinalis tit. Sancte Anastasie subscripsi.
    Ego Albertus presbyter cardinalis tit. Sancti Laurentii in Lucina subscripsi.
    Ego Gregorius Sabiniensis episcopus subscripsi.
    Ego Hubaldus Ostiensis episcopus subscripsi.
    Ego Bernardus Portuensis et Sancte Rufine episcopus subscripsi.
     Ego Gualterius Albanensis episcopus subscripsi.
    Ego Iacintus diaconus cardinalis Sancte Marie in Cosmedin subscripsi.
    Ego Ardicio diaconus cardinalis Sancti Theodori subscripsi.
    Ego Boso diaconus cardinalis Sanctorum Cosme et Damiani subscripsi.
    Ego Cinthius diaconus cardinalis Sancti Adriani subscripsi.
    Ego Ioannes diaconus cardinalis Sancte Marie in Porticu, subscripsi.


Datum Ianue per manum Hermanni Sancte Rome Ecclesie subdiaconi et notarii, uIII Kalendas Martii, indictione X, Incarnationis Dominice anno  1161, pontificatus uero domni Alexandri pape III, anno tertio.






LXI. Priuilegium pro canonicis Ecclesie Placentine. 
[CAMPI, Hist. di Piac., II, 358.]

ALEXANDER episcopus, seruus seruorum Dei, dilectis filiis FREDERICO preposito et uniuersis canonicis Placentine Ecclesie, salutem et apostolicam benedictionem.

Eos quos sacrosancta Romana Ecclesia fideliores sibi et deuotiores esse cognoscit, propensiori caritate diligere consueuit, et eis in suis opportunitatibus  benigniori studio prouidere. Inde est, quod intuitu illius deuotionis et fidelitatis, quam tempore huius necessitatis circa matrem uestram Romanam Ecclesiam et nos ipsos habuistis, cum Ecclesia Sancti Ioannis de uiculo, quam predecessor noster sancte recordationis Innocentius papa uobis concessit, mediam unciam auri pro censu debeat Romane Ecclesie annuatim exsoluere, iuxta petitionem uestram uolumus atque statuimus, ut de cetero solummodo duos molachinos nobis, nostrisque successoribus annis singulis soluere teneatur.

Datum Ianue, tertio Kal. Martii.



LXII. Ad Eberhardum Salzburgensem episcopum.---Ut imperatoris animum sibi conciliet. 
[MANSI, Concil., XXI, 1038.]


ALEXANDER episcopus, seruus seruorum Dei, uenerabili fratri EBERHARDO Saltzburgensis Ecclesie archiepiscopo, salutem et apostolicam benedictionem.

Anteacta uita et religiosa conuersatio tua, illa quoque deuotionis sinceritas et integritas fidei, quam in hoc tempore procelloso et turbido, circa matrem tuam sacrosanctam Romanam Ecclesiam et specialiter circa personam nostram hactenus habuisse dignosceris, plenissimam nobis parant fiduciam, quod ad honorem, incrementum, et exaltationem  Ecclesie, modis omnibus intendere debeas, et tota sollicitudine laborare. Quanto enim maiorem in Ecclesia Dei locum obtines dignitatis, et quanto superne prouidentia maiestatis, sublimiorem te in edificio suo columnam instituit, tanto te robustius munimentum ad defensionem sponse in hec secula reseruauit, ut tanquam turris Dauid cum propugnaculis suis contra Damascum respiceres, et aduersus schismaticam prauitatem, murum te inexpugnabilem stabilires, quod utique hactenus omni formidine et seductione postposita, ita laudabiliter cognoscimus te fecisse, ut uere propugnator et defensor Ecclesie comproberis et schismatici durum in te malleum se doleant inuenisse.

 Nunc autem quoniam sicut accepimus, pro facto Ecclesie ab imperatore uocatus, in proximo debes ad presentiam eius accedere, discretionem tuam per apostolica scripta rogamus, monemus et exhortamur in Domino, quatenus eumdem imperatorem horteris modis omnibus, et inducas, ut ad cor rediens, anime sue salubriter consulat, atque ad unitatem catholice Ecclesie reuertatur. Proponas etiam ei diligenter et suadeas, ut beneficiorum Dei non exhibeat se ingratum, sed quanto eum respectus diuine gratie ampliori fastigio sublimauit, tanto unicam sponsam Christi, quam ipse proprio sanguine abluit et redemit, propensiori diligat caritate, et sinceriori ueneretur affectu. Aliter enim, nisi ei prius reconciliatus fuerit, saluari  non potest, et si ab illa schismatica non recesserit prauitate, et ad sinum matris Ecclesie non redierit, etiamsi prosperari in hoc seculo uideatur, eterni penam supplicii euadere non poterit in futuro. Quid autem, iuxta Euangelicam ueritatem, ei proderit, si et uniuersum mundum lucretur; anime uero sue detrimentum patiatur?  Etsi omnibus presentis uite diuitiis et deliciis abundarit, nichil ei omnino proficerent, si a Christi corpore, quod est Ecclesia, et ab eius communione precisus, in gehennam sulphuream, et sedes tartareas trudetur, ubi nox perpetua sine die, supplicium sine fine, dolor absque remedio et inexstinguibilis cruciatus. Quod si omnipotens Deus ei per suam ineffabilem gratiam inspirauerit,  quod ad sinum matris uellet Ecclesie tota intentione redire, nichil temporale nobis contingere posset in seculo, quod acceptius et gratius haberemus, et ipsum, sicut tantum et tam sublimem principem, sincera curaremus in Domino caritate diligere, et modis omnibus honorare. Nos enim ex toto uerbum Prophete imitari uolentes, qui ait; Nec memor ero nominum eorum per labia mea , hoc propositum et hanc omnino gerimus uoluntatem, quod si conuerti uoluerit, et catholice Ecclesie inherere, quidquid nobis lesionis, impugnationis et grauaminis irrogatum, ita obliuioni trademus, tanquam si nos et Ecclesiam Dei in nullo penitus offendisset.

 Datum Ianue, XuII Kalend. Aprilis.



LXIII. Ad Robertum et uniuersum capitulum S. Albani. 
[MATTHAEI PARIS. Opp., App., p. 77.]

ALEXANDER episcopus, seruus seruorum Dei, dilecto filio ROBERTO abbati et uniuerso capitulo Sancti Albani, salutem et apostolicam benedictionem.

Cum anno preterito nuntius uester ad nostri apostolatus presentiam accessisset, illum benigne suscepimus, et iuxta petitionem uestram, priuilegium quod predecessor noster bone memorie Adrianus papa, ecclesie uestre indulsit, fecimus confirmari. Postea uero uenerabilis frater noster Lincolniensis episcopus, transmissa nobis insinuatione  monstrauit, quod eadem ecclesia ad ius et dispositionem suam specialiter pertinet, et illi debet tanquam suo episcopo respondere. Unde licet uos et ecclesiam uestram diligere uelimus, et iura ecclesie uestre integra conseruare, tamen quia predicto episcopo, salua conscientia, non uoluimus suam iustitiam denegare uel in suo iure deesse, uobis dedimus ut in idoneos iudices conueniretis quatenus causa ipsa in eorum presentia discuti, et ad nos referri deberet, et cognita ueritate per nos, mediante iustitia terminari. Quod quia nondum est effectui mancipatum, cum idem episcopus in auribus nostris pro iustitia sua clamitare non cesset, causam ipsam uenerabilibus fratribus nostris Cicestrensi et Norwicensi episcopis, duximus committendam.  Quocirca per iterata uobis scripta mandamus, quatenus cum ab illis propter hoc fueritis euocati, illorum presentiam adeatis et testes producere et instrumenta et rationes allegare, si questio aduersus uos mota fuit, studeatis. Et priuilegia bullata, tam noua quam uetera in claustro uestro illis ostendere non recusetis. Ex quo autem ipsis iudicibus omnia ostensa fuerint, predicto episcopo eorum omnia copiam faciatis, ut eis diligenter inspectis, possit agnoscere utrum cedere debeat, uel in causa ipsa procedere. Nos siquidem eisdem iudicibus in mandatis dedimus, quod testium depositiones et allegationes, rationes quoque et transcripta priuilegiorum utriusque partis, sub proprii impressione  sigilli, ad presentiam nostram transmittant, ut cognita ueritate eidem controuersie finem debitam imponere ualeamus.

Datum Ianue, XuII Kalend. Aprilis.



LXIu. Ad Ludouicum regem.---De suo et Ecclesie statu. 
[MANSI, Concil., XXI, 985.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Firma spes et plena fiducia quam de tua maiestatis excellentia in omnibus obtinemus, inducit nos modis omnibus, et hortatur ut statum unice matris tue sacrosancte Romane Ecclesie ac nostrum  tanto tibi libentius exponamus, quanto celsitudinem tuam circa eam et nos ipsos sollicitam magis existere noscimus et intentam. Ut igitur status Ecclesie serenitati tue plenius ualeat innotescere, aliquem uel aliquos fratrum nostrorum cardinalium qui nobiscum sunt, ad partes tuas in proximo disposuimus, auctore Domino, destinare. In presentiarum uero sublimitatem tuam nolumus ignorare quod ad Montempessulanum ducente Domino applicantes a dilectis filiis nostris comite S. Aegidii et W. de Montepessulano honorifice ibi fuimus et deuote suscepti, et tam nos quam fratres nostri ibidem per Dei gratiam sani et incolumes commoramur. Ibi etiam dilectum filium nostrum Trincauillum et nobilem mulierem Herm. de Narbona, atque  plures alios illius regionis barones, ad nos uenientes recepimus, et tam ab ipsis quam a ceteris circumpositis Dei fidelibus deuote colimur et celebriter honoramur.

Datum apud Montempessulanum, XII Kal. Maii.



LXu. Ad Syrum archiepiscopum, canonicos, consules, uniuersum clerum et populum Ianuensem.---Illorum erga se studia grate collaudat et in posterum confirmat. 
[UGHELLI, Italia sacra, Iu, 866.]

ALEXANDER, etc., uenerabili fratri SYRO archiepiscopo  et dilectis filiis canonicis, consulibus, et uniuerso clero et populo Ianuensi, salutem et apostolicam benedictionem.

Quod non prius apostolice salutationis alloquium per nostra uobis scripta dependimus, non negligentie ullatenus ascribendum, sed manifeste necessitati noueritis imputandum; nam sicut per dilectos filios nostros nobiles conciues uestros, qui ad seruitium nostrum de gratia uestra uenerunt, nouisse uos credimus, cum parte familie nostre in insula Ligurie, barca nostra remanserat, nec eam propter inconuenientiam temporis recipere aliquatenus pateretur. Nunc autem uos tanquam carissimos et speciales Ecclesie filios, litteris apostolis uisitantes, omnimodas gratiarum actiones uestre  sinceritati referimus, quod ita uos in obsequio beati Petri, ac nostro constanter exposuistis, ut sacrosancta mater uestra Romana Ecclesia, sicut plurima iam de uobis commoda, et incrementa suscepit, ita et de cetero in uestra securius probitate confidat, ac inter ceteros catholicos ueritatis filios precipue uobis, et specialiter uniatur. uos enim non eam labiis tantum honorantes, et uerbo, imo ipsam opere, et ueritate diligere, et plenis uiribus magnifice satagitis exaltare. Licet ergo hanc sinceritatis constantiam, hunc uestre deuotionis feruorem, nec frangi posse, nec tepescere cogitemus, eam tamen presentibus litteris duximus confortandam per apostolica scripta rogantes, monentes, et exhortantes in Domino, quatenus de summi Regis auxilio  confidentes, nullius terroris formidine, nullius uane comminationis impetu desistatis quominus tanquam uiri catholici, et strenui defensores Ecclesie in deuotione ipsius uestreque libertatis tuende proposito persistatis; confidimus enim atque speramus quod illa superni dextera Conditoris qua semper Ecclesiam suam regit et protegit, et sub pedibus eius uniuersos conterit inimicos, uobiscum erit semper, et operabitur ut cunctos aduersarios uestros eius auxilio potissime superetis. Nos autem Ecclesiam et ciuitatem uestram tanquam propriam et specialem cameram B. Petri, ac nostram, diligere, honorare, ac modis omnibus exaltare uolentes, per reges, et principes terre, atque alios Ecclesie filios  efficere non cessabimus, ut omne consilium, et auxilium quod nobis gratia diuina concesserit, uobis semper amplissime conferatur.

Datum apud Montempessulanum, IX Kal Maii 1159  .



LXuI. Ad Henricum electum Remensem.---De transmissione pallii. 
[MARTENE, Ampl. Collect. II, 665.]

ALEXANDER, etc., dilecto filio HENRICO Remensium electo, salutem et apostolicam benedictionem.

Quanto amplius affectum et animum tuum circa  sacrosanctam Romanam Ecclesiam et personam nostram, ab ipso nostre promotionis exordio, intentum fuisse cognoscimus ac feruentem, atque ad honorem et exaltationem ipsius contigit te sollicitius et pre ceteris abundantius laborasse, tanto de honore et promotione tua exsultamus amplius et gaudemus, et si maiora tibi fuissent ex diuina dispensatione collata, animo nostro ualde gratum existerent et acceptum. Ex tenore siquidem litterarum uenerabilis fratris nostri Lingonensis episcopi, et dilectorum quoque filiorum nostrorum Hen. et Odd. sancte Romane Ecclesie cardinalium apostolice sedis legatorum, atque abbatis Clareuallensis, et ex litteris tuis de electione tua in Remensi ecclesia facta, manifeste cognouimus, et tam nos  quam fratres nostri, sicut diximus, gaudio etiam gauisi sumus. Quod autem electum te et non archiepiscopum nominauimus, discretioni tue nec graue sit nec molestum, quia sicut ante consecrationem nullus episcopus dicitur, ita nec ante receptionem pallii iure aliquis archiepiscopus nominatur. Dilectos uero filios nostros Ans. et alios quos cum eo ad nostram presentiam destinasti, debita benignitate suscepimus, et pallium pontificalis scilicet officii plenitudinem, per dilectum filium nostrum abbatem Grandis-Silue,  et eosdem nuntios tuos tibi libenti animo duximus transmittendum; discretionem tuam per apostolica scripta rogantes, monentes et exhortantes in Domino, ut quod tibi ex parte nostra proponent, sine omni dubitatione  credas, et ad carissimum in Christo filium nostrum Ludouicum illustrem Francorum regem accedens, sicut de te confidimus, illud studeas opere prosequente complere.

Datum apud Montempessulanum, II Kal. Maii.



LXuII. Ad Hugonem Suessionen. episcopum.---Ut fidelem ipsi operam nauet apud Francorum regem. 
(MANSI, Concil., XXI, 982.]

ALEXANDER episcopus seruus seruorum Dei, uenerabili fratri . . . . . Suessionensi episcopo, salutem et apostolicam benedictionem.

Sicut meminisse possumus, dilectioni tue, quam  erga sacrosanctam Ecclesiam deuotam nouimus, utpote illius qui in fidei Catholice unitate semper perseuerare studuit, quod ad partes Francie pro negotiis et agendis uniuersalis Ecclesie, atque utilitate ac pace regni disposuerimus pertransire, apostolicis litteris olim insinuare decreuimus: confidentes in Domino, quod prudentie tue auxilio, et aliorum qui Ecclesiam Christi diligunt, status sacrosancte Romane Ecclesie, ac totius regni, posset in melius reformari. Sane karissimi in Christo filii nostri Ludouici illustris Francorum regis uestigia laudabiliter prosecutus, semper Romanam Ecclesiam  et personam nostram, atque in hoc beatum Petrum, in cuius cathedra, licet immeriti, residemus, precipue hoc persecutionis tempore honorasti, spem tuam figens in eum qui dixit apostolis, et in eis primitiue Ecclesie: Ecce ego uobiscum sum usque ad consummationem seculi : nullisque tempestatum fluctibus, nullis persuasionibus, uel blanditiis tua potuit deuotio inclinari, quo minus uia regia pergeres, et ambulares semitam que ducit ad celestis patrie claritatem. Unde postquam Domino ducente ad Montempessulanum, in quo magnifice et honorifice a clero et populo recepti fuimus, uenissemus, uenerabilem fratrem nostrum B. Portuensem episcopum, et dilectum filium nostrum I. diaconum cardinalem, honestos  utique uiros atque prudentes, ad eumdem carissimum filium nostrum Ludouicum illustrem Francorum regem pro utilitate Ecclesie ac pace regni mittere disposueramus. Postea uero per dilectum filium nostrum O. [Odonem] Sancti Nicolai in Carcere Tulliano diaconum cardinalem ad nos redeuntem, statum terre illius plenius agnoscentes, mutato consilio, uenerabiles fratres nostros Henricum Remensem archiepiscopum, Lingonensem et Siluanectensem episcopos, ad predictum regem duximus destinandos. Et ideo fraternitatem tuam rogamus, monemus, et exhortamur in Domino, quatenus ipsis apud memoratum regem ita cures in negotiis nostris diligenter assistere: quod beati Petri apostolorum principis et nostram, atque totius Romane  Ecclesie possis ampliorem gratiam promereri. Nos enim personam tuam exaltare, in quantum cum Deo possumus, et honorare intendimus, et habere te inter dilectos beati Petri filios iugiter cariorem.

Datum apud Montempessulanum, II Kal. Maii.



LXuIII. Ad Ludouicum uII Francorum regem.---De suo et Ecclesie statu. 
[MANSI, Concil., XXI, 989.

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

 Sicut meminisse possumus, excellentie tue quam erga sacrosanctam Romanam Ecclesiam deuotissimam nouimus, tanquam illius utique qui inter reliquos mundi principes in fidei Catholice unitate perseuerare precipue studuit, et sincere: quod ad terram et commissum magnificentie tue regnum pro negotiis et agendis uniuersalis Ecclesie, atque pro pace regni et utilitate disposuerimus pertransire, apostolicis litteris olim insinuare studuimus. Sperantes et confidentes in Domino, quod precipue magnificentie atque prudentie tue consilio et auxilio, ac aliorum qui Ecclesiam Dei diligunt, status  matris tue sacrosancte Romane Ecclesie posset in melius reformari, et ad pacis bonum reduci, que sunt orta discordia perturbata. Sane predecessorum tuorum catholicorum regum uestigia laudabiliter prosecutus, semper Romanam Ecclesiam, et personam nostram, atque in hoc beatum Petrum, in cuius cathedra licet immeriti residemus, precipue hoc persecutionis tempore, honorasti, anchoram spei tue immobiliter figens in eum qui dixit apostolis, et in eis primitiue Ecclesie: Ecce ego uobiscum sum usque ad consummationem seculi ; nullisque tempestatum fluctibus, nullis persuasionibus uel blanditiis, tua potuit fidei sinceritas inclinari, quo minus regia uia rex gloriose incederes, et ambulares semitam que ducit ad celestis  patrie claritatem. Unde postquam Domino ducente ad Montempessulanum, in quo magnifice ac honorifice a clero et populo recepti fuimus, uenissemus, uenerabilem fratrem nostrum B. Portuensem episcopum, et dilectum filium nostrum I. diaconum cardinalem ecclesie Sancte Marie in Cosmedin, ad tuam presentiam mittere disposueramus. Postea uero ex relatione dilecti filii nostri O. Sancti Nicolai in Carcere Tulliano diaconi cardinalis ad sedem apostolicam redeuntis, de statu terre illius plenius cognoscentis: mutato consilio uenerabiles fratres nostros Henricum Remensem archiepiscopum, et Lingonensem, et Siluanectensem episcopos, ad te duximus delegandos, rogantes, monentes, et exhortantes in Domino, quatenus eos  clementer et benigne recipias, et his que prudentie regie, una cum dilecto filio nostro . . . . . abbate Grandis-Silue, ex parte nostra insinuare studuerint, fidem adhibeas, tanquam ab ore nostro discretioni tue fuerint intimata: et ea, sicut de tua sublimitate confidimus, utili studeas effectui mancipare. De cetero, quod nobilis uir Raimundus comes Sancti Aegidii magnifice nobis occurrit, et se ac terram suam nobis exposuit, et nos, atque in persona nostra beatum Petrum apostolorum principem, ueneratione debita studuit honorare: uberes gratias sublimitati tue persoluimus, et tempore opportuno ipsi pro debito nostri officii, quantum cum Deo poterimus, studebimus respondere.

 Datum apud Montempessulanum, II Kal. Maii.



LXIX. Ad [Adelam] reginam Francorum.---Hortatur ut erga sedem apostolicam deuota esse pergat, et regis deuotionem foueat. 
[MANSI, Concil., XXI, 985.]

ALEXANDER episcopus, seruus seruorum Dei, carissime in Christo filie illustri Francorum regine, salutem et apostolicam benedictionem.

uiuit in sacrosancta Romana Ecclesia, gloriosa tuorum progenitorum memoria, qui, quam deuoti et feruentes in obsequio beati Petri semper exstiterint, beneficia predicte ab Ecclesie eisdem plenissime collata declarant. Unde nos ea semper pre oculis  cordis sine aliqua obliuione tenentes, gratias omnipotenti Deo incessanter exsoluimus, qui talem illorum nobis reseruauit [f. te seruauit] heredem; de cuius magnificentia sacrosancta Romana Ecclesia maiora etiam beneficia prestoletur. Inde est quod sublimitatem tuam per apostolica scripta rogamus, monemus, et exhortamur in Domino, quatenus superne Diuinitatis intuitu talem te circa Ecclesiam Dei, et nos ipsos, studeas exhibere, ut eos quibus clarissimi sanguinis posteritate succedis, laudabili etiam fidei et deuotionis exemplo auctore Domino probabiliter imiteris. Studeas igitur et labores, carissimum in Christo filium nostrum Ludouicum illustrem Francorum regem uirum et dominum tuum, ita in deuotione beati Petri ac  nostra fouere propensius, et sollicite confirmare: ut illa sinceritatis affectio, quam eum circa nos et Ecclesiam Dei gerere nullatenus dubitamus, de bono in melius parte [ser. per te] confortata perficiat, et se de die in diem, sicut confidimus, ad ulteriora perducat. Specialiter autem prudentie tue uolumus innotescat, quod cum uenerabilem fratrem nostrum B. Portuensem episcopum, et I. Sancte Marie in Cosmedin diaconum cardinalem ad predictum regem pro negotiis Ecclesie destinare disposuerimus, postea statum terre illius ex relatione dilecti filii nostri O. S. Nicolai in Carcere Tulliani diaconi cardinalis ad nos redeuntis plenius cognoscentes, et ei charum admodum esse percipientes: mutato consilio uenerabiles fratres nostros  Henricum Remensem archiep. Lingonensem, et Siluanectensem episcopos, dilectum etiam filium nostrum abbatem Grandis-Silue, ad regie dignitatis presentiam duximus destinandos. Unde magnificentiam tuam modis quibus possumus sollicite commonemus, ut predictum regem inducere studeas, et propensius exhortari, ut quod ab eis sibi fuerit ex parte nostra propositum, credat indubitanter, et benigne suscipiat; illud, sicut de eo speramus, utili complemento perficere non postponat.

Datum apud Montempessulanum, 11 Kalend. Maii.



LXX. Confirmatio bonorum monasterii Electensis facta Bernardo abbati, in qua fit mentio fundatoris. 
[Gall. Christ. Nou., uI, 109, Instrum.]


ALEXANDER episcopus, seruus seruorum Dei, dilectis filiis BERNARDO ecclesie Beate Marie Electensis abbati, eiusque fratribus tam presentibus quam futuris monasterium professis in perpetuum.

Pie postulatio uoluntatis effectu debet prosequente compleri, ut deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, quod a fundatore ipsius nobilis memorie Bera comite sub censu beato Petro oblatum  est, predecessorum nostrorum felicis memorie Leonis IX, Calixti, et Eugenii Romanorum pontificum uestigiis inherentes, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prebente Domino poterit adipisci, firma uobis, uestrisque successoribus, et illibata permaneant. In quibus hec propriis duximus exprimenda uocabulis: monasterium S. Pauli, quod dicitur ualliolas super ripam Aquilini cum appendiciis suis, ecclesiam S. Polycarpi super riuum grandem cum  pertinentiis suis, sicut monasterio uestro domni predecessoris nostri sancte memorie Paschalis pape iudicio confirmata est, ecclesiam Sancte Marie Urbione, ecclesiam S. Petri de Escalabra cum pertinentiis suis, ecclesiam S. Romani de Librazac, ecclesiam S. Marie de uallelias cum pertinentiis suis, ecclesiam S. ualerii, ecclesiam S. Michelis de Rethmol, ecclesiam de Pairano, ecclesiam de uilla, que dicitur Terracopulata, ecclesiam de uillanoua, ecclesiam S. Iacobi de uillariseueric, uillam Flacianum cum ecclesia, uillam Ladimanellum cum ecclesia, uillam Lupianum cum ecclesia, uillam Solarium, ecclesiam de Donadac, uillam Comelianellum cum ecclesia, ecclesiam S. Saluatoris iuxta ripam Corneliani sitam, ecclesiam S. Iuliani, ecclesiam  S. Saturnini de Fan, duas partes decime de Sanz, ecclesiam S. Nazarii de Aquiscalidis, monasterium S. Pabuli cum appendiciis suis, ecclesiam S. Martini de Cella, ecclesiam de Castroresindo, castrum Princiacum cum ecclesia, castrum uezolam cum duabus ecclesiis, castrum Cornelianum, castrum Blancaforte. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam prouiderint eligendum; electus uero a diecesano consecretur episcopo, si quidem ille gratis et sine prauitate  consecrationem exhibere uoluerit, alioquin a catholico quem maluerit episcopo consecrationem accipiat. Hoc etiam capitulo presente subiungimus ut, quia locus uester beati Petri et eius oblatio sancte Romane Ecclesie iuris est, nulli omnino archiepiscopo uel episcopo facultas sit super eum aut super uos excommunicationis uel interdicti sententiam proferre, nec alicui archiepiscopo uel episcopo fas sit in ecclesiis ad uestrum ius pertinentibus iniustas et indebitas exactiones aliquatenus exercere, sed liberi semper et quieti sub iure ac protectione sedis apostolice persistatis. Decernimus ergo ut nulli omnino hominum liceat supradictum monasterium temere perturbare, aut eius possessiones auferre, uel ablatas retinere, minuere, seu  quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Ad indicium autem huius a Romana Ecclesia percepte libertatis libram unam argenti singulis trienniis nobis, nostrisque successoribus persoluetis. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu  Christi aliena fiat, atque in extremo examine districte ultioni subiaceat; cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus ss.
    Ego Gregorius Sabin. episcopus ss.
    Ego Hubaldus Hostiensis episcopus ss.
    Ego Bernardus Portuensis S. Rufine episc. ss.
    Ego Gualterius Albanensis episcopus ss.
    Ego Hunaldus presbyter cardinalis titulo S. Crucis in Ierusalem ss.
    Ego Albertus presbyter cardinalis titulo S. Laurentii in Lucina ss.
     Ego Hyacinthus diaconus cardinalis S. Marie in Cosmydin ss.
    Ego Odo diaconus cardinalis S. Nicolai in Carcere Tulliano ss.
    Ego Ardicio diaconus cardinalis S. Theodori ss.


Datum apud Montempessulanum per manum Hermanni S. R. E. subdiaconi et notarii, uI Nonas Maii, indictione X, Incarnationis Dominice anno 1162, pontificatus uero domni Alexandri pape III anno tertio.



LXXI. Priuilegium pro monasterio Anianensi. 
[Gall. Christ. Nou. uI, 841, in textu.]

 ALEXANDER episcopus, seruus seruorum Dei, dilectis filiis RAIMUNDO Willelmi abbati et fratribus Anianensis monasterii, salutem et apostolicam benedictionem.

Iustis postulantium desideriis facilem nos conuenit impertire consensum. uota, que a rationis tramite non discordant, opere sunt prosequente complenda. Eapropter, dilecti in Domino filii, uestris iustis postulationibus grato concurrentes assensu, monasterium Liuiniacense cum omnibus pertinentiis suis ex dono bone memorie Arnaldi quondam Ruthenensis episcopi eidem monasterio uestro pie deuotionis intuitu oblatum, sicut in scripto exinde facto continetur, deuotioni uestre auctoritate apostolica confirmamus, et presentis  scripti patrocinio communimus. uolumus etiam ut si aliqui eiusdem Liuiniacensis monasterii bona rapere presumpserint, uel furari, aut fratres uel conuersos inibi ad Dei seruitium deputatos grauiter offendere attentauerint, nisi commoniti resipuerint, excommunicationis sint uinculo innodati. Sepulturam quoque in predicto Liuiniacensi monasterio liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat. Statuimus ergo ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum  eius se nouerit incursurum.

Datum apud Montempessulanum tertio Nonas Maii.



LXXII Priuilegium pro monasterio S. Marie Siluanensis. 
[Hist. du Languedoc, II, Pr., p. 586.]

ALEXANDER episcopus, seruus seruorum Dei, dilecto filio PONTIO abbati monasterii S. Marie Siluanensis eiusque fratribus tam presentibus quam futuris religiosum professis, in perpetuum.

. . . . . Eapropter, dilecti in Domino filii . . . prefatum monasterium in quo diuino mancipati  estis obsequio et predecessoris nostri felicis memorie Innocentii pape uestigiis inherentes, sub beati Petri et nostra protectione suscipimus, etc.

    Ego Alexander catholice Ecclesie episcopus sig.
    Ego Gregorius Sabinensis s.
    Ego Hubaldus Ostiensis episcopus s.
    Ego Bernardus Portuensis et Sancte Rufine episcopus s.
    Ego Gauterius Albanensis episcopus s.
    Ego Hubaldus presbyter cardin. tituli S. Crucis in Ierusalem s.
    Ego Albertus presb. cardin. tituli Sancti Laurentii in Lucina S.
     Ego Hyacinthus diaconus cardin. S. Marie in Cosmedin s.
    Ego Oddo diaconus cardinalis S. Nicolai in Carcere Tulliano s.
    Ego Ardicio diacon. cardinal. S. Theodori s.
    Ego Raimundus diac. card. S. Marie in uia Lata s.
    Ego Cinthius cardin. diac. S. Adriani s.
    Ego Ioannes diac. cardin. S. Marie in Porticu.


Datum apud Montempessulanum per manum Hermanni S. Romane Ecclesie subdiaconi et notarii, uII Idus Maii, indictione X, Incarnationis Dominice an. 1162, pontificatus uero domni Alexandri III anno tertio.



LXXIII. Ad Omnibonum ueronensem episcopum.---Nuntiat se et omnes fratres suos apud Montempessulanum sanos et incolumes commorari, etc. 
[MANSI, Concil., XXI, 1039.]


ALEXANDER episcopus, seruus seruorum Dei, uenerabili fratri, O. ueronensi episcopo salutem et apostolicam benedictionem.

Deuotionem, quam circa sacrosanctam Romanam Ecclesiam et nos ipsos exhibes, attendentes, eam gratam admodum acceptamque tenemus, ipsamque in Domino laudibus dignissimis commendamus. Unde statum eiusdem Ecclesie ac nostrum tanto libentius fraternitati tue aperimus, quanto tue  puritatis affectionem circa eum sollicitam magis et intentam existere, nullatenus dubitamus. Nouerit ergo tue discretionis prudentia, quod tam nos, quam fratres nostri apud Montempessulanum, per Dei gratiam, sani et incolumes commoramur, et ab archiepiscopis et episcopis, regibus et principibus, et uniuersa Occidentali Ecclesia tam per se, quam per alios, et suos nuntios, honoramur propensius et deuotissime ueneramur. Specialiter autem fratrem nostrum Senonensem, Turonensem, Aquensem, et Narbonensem Archiepiscopos, de quibus unum, scilicet Narbonensem, inibi consecrauimus, et Antisiodorensem, Maclouiensem, Niuernensem, Morinensem, Magalonensem, et Toloni episcopos recensuimus, cum quibus in die Ascensionis Dominice,  publice excommunicationis sententiam in Octauianum schismaticum, atque in omnes suos complices promulgauimus: et dilectos filios nostros, Henricum et Wilhelmum sancte Romane Ecclesie cardinales, Apostolice Sedis Legatos, cum Ebroicensi et Baiocensi episcopis, nuntiis uidelicet illustris regis Francorum, et Bituricensem ac Remensem archiepiscopos exspectamus, firmam spem fiduciamque tenentes, quod summe diuinitatis clementia, pacem et tranquillitatem Ecclesie sue celeriter indulgebit.

Quocirca fraternitatem tuam per apostolica scripta rogamus, monemus, et exhortamur in Domino, quatenus te ipsum et alios, quos poteris,  Ecclesie filios ita in deuotione beati Petri ac nostra studeas iugiter confortare, quod tue affectionis sinceritas, ex ipso rerum exitu debeat omni tempore commendari. Noueris autem ad audientiam nostram peruenisse, quod archipresbyter tuus de Minerua, et alii, quod plures de episcopatu tuo, excommunicatis illius schismatici Octauiani communicare presumunt, et eis contra dilectos filios nostros Brixinensem, et nobilem uirum T. comitem de Garba consilium, et auxilium totis uiribus subministrant. Quod utique quam sit indignum, et a tramite rationis extraneum, tanto tua discretio plenius nouit, quanto Ecclesiasticis et secularibus disciplinis eruditus magis nosceris et instructus. Unde fraternitati tue per presentia scripta mandamus,  quatenus tam predictum Archipresbyterum, quam alios per tuam Diecesim constitutos, quos huius iniquitatis reos esse perceperis, commoneas diligentius atque compellas, ut penitus de cetero ab hac malignitate desistant. Quod si in ea obstinata mente permanere presumpserint, tu eos concessa tibi auctoritate cerceas.

Data apud Montempessulanum, XuI Kalend. Iunii.



LXXIu. Priuilegium pro monasterio S. Stephani Niuernensis. 
[BULLAR. Cluniac., 69.]

ALEXANDER episcopus, seruus seruorum Dei, dilectis filiis BERNARDO priori Sancti Stephani Niuernensis eiusque fratribus tam presentibus quam  futuris regularem uitam professis, in perpetuum.

Religiosis desideriis dignum est facilem prebere assensum, ut fidelis deuotio celerem sortiatur effectum. Eapropter, dilecti in Domino filii, uestris iustis postulationibus clementer annuimus, et monasterium Sancti Stephani Niuernensis in quo diuino mancipati estis seruitio sub beati Petri, et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis  uestrisque successoribus et illibata permaneant, in quibus hec propriis duximus exprimenda uocabulis: burgum ipsum Sancti Stephani cum hominibus ibi hospitatis, omnibusque redditibus et consuetudinibus eiusdem burgi, sicut Willelmus quondam Niuernensis comes instructu et assensu Hugonis, quondam Niuernensis episcopi eidem monasterio et fratribus Cluniacensibus liberum et immunem, ab omni exactione et consuetudine sua suorumque heredum et hominum quemadmodum in scripto donationis et concessionis utriusque continetur, noscitur contulisse.

Homines quoque eiusdem burgi liberam habeant facultatem utendi omnibus opportunitatibus suis in terra comitis Niuernensis tam in aquis quam in  pascuis, siluis, mercatis, nundinis, uiis et semitis, sicut ceteri eiusdem comitis homines tam in ciuitate quam extra quemadmodum a iam dicto Willelmo comite Niuernensi statutum atque sancitum est, cursum quoque et usum per omnes siluas Niuernensis comitis, ad calefaciendum et edificandum, et porcorum uestrorum panagium, uineas quoque et censum ut omnia que idem comes uobis rationabiliter contulit ultra Croam et ad S. Benignum cum hominibus, aduenis qui ibi hospitati sunt, ab omni exactione et consuetudine comitis libera sicut ipse uobis ea concessit; uineas Clementis et uineas de Bussiliaco, que fuerunt matris eiusdem comitis, et hereditate Raynaldi de uallano, et allodium quod habebat idem comes in uernaco,  et terram de Forgiis cum hominibus et consuetudinibus suis; terram etiam de Morelliaco, que est prope castellum montis Onesii, que erat in Casamento, et quam idem comes habebat ut dominio apud castrum de Moncellis ab eodem comite uobis concessam; allodium quoque de Morcilliaco, in quo pars burgi sita est quod adiacet castro, et capellas de Moncellis cum eis que ad capellas pertinent, et decimas Salomonum eiusdem comitis, apud Niuernensem ecclesiam de Luniaco cum curte et appendiciis suis; molendinum de Moisyaco cum aque ductu, et terra que est in circuitu; allodium de Melerauo, et terram quam dedit Bonifacius presbyter, iuxta campum uestrum apud ueterum Croam, in uilla que uocatur Chiuinias  iuxta Alluisiacum, medietatem decime; grangiam de Assertis cum omnibus pertinentiis suis; apud campum uertum, tres Rainatas in flumine Arronii; ecclesiam Sancti Petri que est in suburbio Niuernensi cum terra decima et censu que Oliuarius in supradicto burgo habebat; cellam de Boonaco cum terris, pratis, uineis, molendinis et omnibus pertinentiis suis, uillam de Suriaco, cum terris, pratis, molendinis et omnibus pertinentiis suis; ecclesiam Sancte Marie de Limone cum furno, torculari, terris, pratis, uineis et decima, aliisque pertinentiis suis; ecclesiam de Uxelo cum decima et pertinentiis suis, decimam tam uini quam annone de Sarmaria et ea que in eiusdem uille potestate habetis; quartam partem allodii de Lupi  cum pertinentiis suis, prata de Uzzeio, ecclesiam de Cheuenum cum decima et appendiciis suis. Sancimus preterea ut prefatum monasterium in eadem libertate et immunitate, in qua hactenus fuisse dignoscitur, futuris temporibus apostolice sedis auctoritate permaneat.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra et illibata conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, diecesani episcopi canonica iustitia.  Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini, Redemptoris nostri Iesu Christi aliena fiat, atque in extremo examine, districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Alexander catholice Ecclesie episcopus.
     Ego Hubaldus presbyter tit. S. Crucis in Hierusalem.
    Ego Gregorius Sabinensis episcopus.
    Ego Ioannes presbyt. cardinalis tit. Sancte Anastasie.
    Ego Albertus presb. card. tit. Sancti Laurentii in Lucina.
    Ego Guillelmus presb. card. tit. S. Petri in uincula.
    Ego Hubaldus Ostiensis episcopus.
    Ego Bernardus Portuensis episcopus.
    Ego Gualterius Albanensis episcopus.
    Ego Hyacinthus diaconus card. S. Marie in Cosmedin.
    Ego Oddo diac. card. S. Nicolai in Carcere Tulliano.
     Ego Ardicio diaconus card. S. Theodori.
    Ego Euthyus card. S. Adriani.
    Ego Ioannes diaconus cardinalis S. Marie in Porticu.


Datum apud Montempessulanum per manum Hermanni sancte Romane Ecclesie subdiaconi et notarii, XI Kalendas Iunii, indictione X, Incarnationis Dominice, anno millesimo centesimo sexagesimo secundo, pontificatus uero domni Alexandri pape tertii anno tertio.



LXXu. Priuilegium pro monasterio Sancti Arnulphi Crispeiensi. 
[Ibid., 70.]


ALEXANDER episcopus, seruus seruorum Dei, dilectis filiis THEOBALDO priori monasterii Sancti Arnulphi martyris Crispeii, eiusque fratribus tam presentibus quam futuris regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeriritatis incursus, aut eos a proposito reuocet, aut robur, quod absit! sacre religionis restringat. Eapropter, dilecti in Domino filii, uestris iustis postulationibus clementer annuentes, et predecessorum nostrorum sancte recordationis Ioannis, Paschalis, Innocentii atque Eugenii Romanorum pontificum  uestigiis inherentes, prefatum Beati Arnulphi martyris monasterium, in quo Domino mancipati estis obsequio, quod etiam nullius ditioni uel potestati nisi Romani pontificis et abbatis Cluniacensis, subiectum esse dignoscitur sub beati Petri et nostra protectione suscipimus, et presentis scripti priuilegio communimus; in primis siquidem statuentes ut omnia que a fundatoribus uestris Gualterio, scilicet Ambianensi comite, et coniuge eius Adela uestro monasterio concessa et tradita esse noscuntur, ad exemplum eorumdem predecessorum nostrorum, uobis uestrisque successoribus firma semper et illibata in eadem qua tradita sunt libertate permaneant; cuncta que etiam in presentiarum ad ipsum locum pertinere uidentur, quieta uobis et  integra permanere sancimus, in quibus hec propriis duximus exprimenda uocabulis; monasterium ipsum Beati Arnulphi cum terris, uineis, decimis, et aliis omnibus pertinentiis suis, mercatum scilicet et suburbium, castrum Crespeii cum cultura que eidem castro adiacet, et in qua pars castri fundata est; altare et uillam Ogeri cum decimis et omnibus ad eam pertinentibus, molendinum unum sub decliuio montis castri Crespeii situm in uilla de Dilucio, unum super Alturnam aquam, pratum unum et uineas Chaziacum, uillam in Othinensi pago sitam, cum omnibus pertinentiis suis, terris, siluis, pratis ac molendinis, duabusque ecclesiis, matricem uidelicet ecclesiam eiusdem uille que est fundata in honore beati Dionysii, et sibi subiacentem  capellam Sancti Arnulphi cum decimis suis, et ecclesiam Sancti Martini sitam penes castellum pontis Arensis cum quibusdam terris et uineis, omnibusque pertinentiis suis, que quidem iuxta tenorem priuilegiorum uestrorum tam uobis quam successoribus uestris subiaceat, uestroque fauore et consilio ordinetur. In silua Blera uillam que dicitur Fagit cum omnibus pertinentiis suis. In Meldensi pago ecclesiam unam in uilla que dicitur Mallos cum terris hominibus et decimis. In episcopatu Siluanectensi ecclesiam Sancte Agathe cum toto iure parochiali, totius castri Crispeii et omnibus pertinentiis suis; altare de Fenico. In episcopatu Beluacensi altare et uillam de Locellis cum  omnibus pertinentiis suis, cellam quoque de Franceriis cum omnibus appendiciis suis, beneuram de Noitello, domos uidelicet, uineas et decimas de Gercheri. In episcopatu quoque Ambianensi cellam que uocatur Morandi, monasterium cum grangia de auenis cum omnibus appendiciis suis quam quidem in eadem libertate semper manere sancimus in qua hactenus mansisse dignoscitur; possessiones de uilla uillers prope montem Desiderii; altare uillaris, altaria de Germiniaco que per Falconis episcopi Ambianensis chirographum possidetis cum omni iure parochiali eiusdem uille et decimis. In episcopatu Suessionensi ecclesiam de Bonoculo cum grangia, terris, uineis, pratis ac decimis, et aliis redditibus; ecclesiam de Reptalio cum terris,  decimis et aliis eiusdem uille redditibus; allodium Guidonis militis apud Maromontem; allodium Leotaldi apud Erluenium cum aliis que ibi habetis, uillam uallis, uillam nouam, uillam Galcherii militis, allodium de Frenesta.

Quecunque preterea a quibuslibet de suo iure eidem loco collata sunt uel in futurum conferenda firma semper et illibata permaneant, tam a uobis quam aliis qui per Cluniacenses abbates eidem loco prepositi fuerint, perpetuo possidenda regenda et disponenda. Hec quoque adiicientes adiicimus, et apostolice sedis auctoritate sancimus, ut quemadmodum a sancte recordationis predecessore nostro Ioanne papa primo statutum est atque firmatum, quandoquidem locus tibi a iam dicto bone  memorie Ambianensi comite in sue fundationis exordio oblatus ut atque ab eo tanquam nouella plantatio in propriam et specialem sancte sedis apostolice filiam eadem domus est adoptata, ut nulli unquam archiepiscoporum et episcoporum liceat excommunicationis seu interdicti sententiam absque assensu et mandato Romani pontificis uel legati ab eius latere destinati in idem cenobium promulgare aliasque consuetudines ibi exigere, uel missas publicas contra uoluntatem uestram celebrare, seu alicuius grauaminis causa manum apponere, neque enim dignum est, ut qui ad ius Romane Ecclesie que omnium Ecclesiarum caput et mater est, pertinere cognoscuntur, quorumlibet offensionibus grauentur uel incursionibus agitentur;  liceat quoque uobis in ecclesiis uestris presbyteros eligere et episcopo presentare, quibus si idonei inuenti fuerint episcopus curam animarum committat uobis quidem de temporalibus, episcopo uero de spiritualibus sine contradictione respondeant. Porro in monasterio in quo diuino mancipati estis obsequio, quicunque a uobis presbyter, ut diuina ibi celebret, fuerit conuocatus, nulli unquam nisi uobis et Ecclesie uestre respondeat. Decimas quoque noualium uestrarum, que propriis manibus aut sumptibus colitis, siue de nutrimentis uestrorum animalium nullus a uobis presumat exigere, sed sine omni contradictione episcoporum et episcopalium ministrorum eos deinceps quietius possideatis,  qui uestra peregrinis et pauperibus erogatis. Neque cuilibet facultas sit uos pro uiuorum siue defunctorum eleemosynis ob salutem animarum uobis commendatis inquietare, sed tam uiuorum quam defunctorum dona et oblationes, que ad uos deferentur, in uestris seruorum Dei pauperumque usibus profuturas recipere liceat. Porro idem monasterium cum omnibus pertinentiis suis, sicut hactenus ex institutione et concessione sancte sedis apostolice fuisse cognoscitur, sub Cluniacensi libera ordinatione et dispositione consistat.

Decernimus ergo ut nulli omnino hominum liceat supra dictum monasterium timere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed  illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua nimirum in omnibus sedis apostolice auctoritate, et diecesanorum episcoporum in predictis capellanis iustitia.

Si qua uero in futurum ecclesiastica secularisue persona, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.  Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Alexander catholice Ecclesie episcopus.
    Ego Gregorius Sabinensis episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Gualterius Albani episcopus.
    Ego Hubaldus presbyt. card. tit. S. Crucis in Ierusalem.
    Ego Ioannes presbyt. card. tit. S. . . . .
    Ego Gilbertus presbyt. card. tit. Sancti Cornelii  Laurentii in Lucina.
    Ego Guillelmus presbyt. card. tit. S. Petri ad uincula.
    Ego Hyacinthus diaconus cardinalis Sancte Marie in Cosmedin.
    Ego Odo diaconus card. S. Nicolai in Carcere Tulliano.
    Ego Ardicio diac. card. S. Theodori
    Ego Anthius diac. cardinalis S. Adriani.
    Ego Ioannes diaconus cardinalis Sancte Marie in Porticu.


Datum apud Montempessulanum per manum Hermanni sancte Romane Ecclesie diaconi et notarii, undecimo Kalend. Iunii indictione decima, Incarnationis Dominice anno millesimo centesimo  sexagesimo secundo, pontificatus uero domni Alexandri pape tertii, anno tertio.



LXXuI. Castri Scuriensis protectionem suscipit. 
[MURATORI, Antiq. Ital., I, 941.]

ALEXANDER episcopus, seruus seruorum Dei, dilectis filiis AMBLARDO, BERNARDO, et aliis dominis Scuriensis castri, salutem et apostolicam benedictionem.

Manifestum est castrum quod Scuria dicitur, temporibus beati Syluestri, sicut ex inspectione litterarum antecessoris nostri sancte recordationis Sergii pape cognouimus, regia liberalitate per  manus eiusdem beato Petro quondam fuisse collatum, et a uediano quondam eiusdem castri domino, memorato predecessori nostro pape Sergio, per innouationem sub annuo censu decem solidorum Raimundensis monete fuisse recognitum et oblatum. Idem etiam castrum Hubertus, Raimundus, et Sicardus, domini ipsius loci, predecessori nostro felicis memorie pape Calixto, et per manum ipsius beato Petro, et sancte Romane Ecclesie recognouerunt et obtulerunt. Nos itaque eorumdem antecessorum nostrorum Sergii atque Calixti, et etiam Innocentii, Romanorum pontificum, qui castrum ipsum ad ius et proprietatem beati Petri pertinens, sub apostolice sedis protectione ac munitione receperunt, uestigiis inherentes, prefatum  castrum sub beati Petri et nostra protectione suscipimus, et presentis scripti patrocinio communimus, statuentes ut neque comiti neque alicui persone facultas sit castrum ipsum auferre, minuere, infestare, uel suis usibus uindicare, sed quietum uobis, sicut a iam dictis predecessoribus nostris et nobis concessum est, et integrum sub beati Petri iure ac defensione consistat. Sane si quis uestrum grauius aliquod  forte commiserit, pro eius culpa, nisi et ipsi eiusdem iniquitatis participes fuerint, alii, et honores eorum minime a diuinis interdicantur officiis. Hoc ipsum et de subiectis militibus uestris precipimus obseruari. Statuimus etiam ut nulli, nisi dominis et hominibus eiusdem castri, liceat infra terminos tenimenti uestri, castrum  edificare uel munitionem facere. Si que uero ecclesiastica, secularisue persona aduersus homines eiusdem castri querimoniam deposuerit; apud metropolitanum uestrum, uel legatum a latere Romani pontificis destinatum, quod iustum fuerit, experiatur. Si quis igitur clericus siue laicus temere  aduersus ista uenire tentauerit, secundo tertioue commonitus, si non congrua satisfactione emendauerit, honoris et officii sui periculum patiatur, aut excommunicationis ultione plectatur. Qui uero conseruator exstiterit, gratiam omnipotentis Dei, et beatorum apostolorum Petri et Pauli obtineat.

Datum apud Montempessulanum, Iu Kalendas Iunii.



XXuII. Bulla pro ecclesia S. Eusebii. 
[Gall. Christ. Nou., XII, 125, Instrum.]


ALEXANDER episcopus, seruus seruorum Dei, dilectis filiis DODONI abbati et fratribus ecclesie beatorum Laurentii et Hilarii de abbatia, salutem et apostolicam benedictionem.

Iustis petentium desideriis dignum est facilem prebere consensum, et uota que a rationis tramite non discordant, effectu sunt consequente complenda. Eapropter, dilecti in Domino filii, uestris postulationibus grato concurrentes assensu, beneficium  prebendarum a fratre nostro Alano episcopo, et uniuerso capitulo Antissiodorensis Ecclesie B. Eusebii ad ius Ecclesie uestre spectanti rationabiliter concessum, et ab eisdem scripto proprio confirmatum, sicut in eorum authenticis litteris continetur, uobis et per uos predicte Ecclesie auctoritate apostolica confirmamus, et presentis scripti patrocinio communimus; statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum apostolorum Petri et Pauli se nouerit incursurum.

Datum apud Montempessulanum, II Nonas Iunii.



LXXuIII. Ad Ludouicum uII Francorum regem.---De negotio Ecclesie Flauiniacensis. 
[MANSI, Concil., XXI, 987.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Litteras quas nobis pro uenerabili fratre nostro Eduensi episcopo tua celsitudo transmisit, debita benignitate suscepimus, et iuxta earum tenorem, predicto episcopo ex officii nostri debito et tue sublimitatis obtentu honorem et affectionem libenter impendimus. Causa uero que inter eum et abbatem  Flauiniacensem uertebatur, diutius sub nostro examine uentilata; cum idem episcopus contra ipsum abbatem testes de spontanea abbatie abrenuntiatione produxisset abbas abrenuntiationem ipsam non sponte, sed coactum se fecisse affirmans, et super hoc testes se producere posse asserens, in ipsos etiam testes episcopi aliquid se habere nichilominus allegabat. uerum quia id continuo prosequi non ualebat, inducias a nobis ad hoc exsequendum instantius postulauit. Unde quia eas sibi, sicut non debuimus, ita nec potuimus de iure aliquatenus denegare, nolentes aliquem in iure suo presertim sub nostro examine, quodlibet preiudicium sustinere, hinc ad octauas sancti Michelis, de communi fratrum nostrorum consilio, inducias ei duximus  indulgendas, ut tunc ad presentiam nostram ita redeat tam super his quam super capitulis illis, que sibi fuerant in presentia dilecti filii nostri W. Sancti Petri ad uincula presbyteri cardinalis obiecta sufficienter instructus, quod plenius de causa cognoscere, eamque possumus, annuente Domino, iustitia mediante finire. Interea uero ne castrum Flauiniacum ipsi Flauiniacensi Ecclesie, et serenitati tue, atque predicto episcopo, ualeat aliquatenus deperire, memoratum abbatem fecimus in presentia nostra iurare, sicut ex scripto ipsius sacramenti, quod tibi transmittimus, poteris intueri, ut castrum ipsum in manibus tuis, uel certi nuntii a se delegati resignet, libera tamen interim  sibi abbatie administratione tam in temporalibus quam in spiritualibus reseruata. Cum enim idem castrum ad honorem et ditionem regni tui respicere uideatur, multo dignius duximus ipsum per regie magnificentie gubernationem seruari, quam alicui alii custodiendum committi. Inde est quod serenitatem tuam per apostolica scripta rogamus, monemus et exhortamur in Domino, quatenus predictum castrum, libera tamen abbati administratione, prout diximus, reseruata, recipere non postponas, et ipsum usque ad cause terminum ita facias prestante Domino custodiri, quod nec episcopo, nec abbati, aliqua inde ualeat iniuria uel incommodum prouenire. Nos enim eis dedimus in mandatis, ut infra tempus istud nulla alter alterum  ratione impugnet, et qui capti fuerant, libere hinc inde permittantur abire. Extranei quoque excommunicati ab eodem castro discedant. Ut autem hec omnia diligentius curet regia celsitudo complere, dilectum filium Stephanum subdiaconum nostrum, uirum utique honestum et litteratum, quem charum admodum acceptumque tenemus, cum supradicto episcopo iuxta petitionem suam ad tuam presentiam duximus destinandum, sublimitatem tuam rogantes attentius, quatenus tam eum quam ipsum episcopum pro reuerentia beati Petri ac nostra regia benignitate recipias, honeste tractes, et ea que sublimitati tue ex parte nostra suggesserint, ita indubitanter credas, quasi ab ore nostro tue fuerint celsitudini declarata.

 Datum apud Montempessulanum II Non. Iun.



LXXIX. Monasterium uizeliacense ab Ecclesie Cluniacensis potestate liberat. 
[MANSI, Concil., XXI, 1160.]

ALEXANDER episcopus, seruus seruorum Dei, dilectis filiis WILLELMO abbati uizel. monasterii, eiusque fratribus tam presentibus quam futuris monasticam uitam professis in perpetuum.

Sacrosancta Romana Ecclesia, que unicuique respondet pro suorum qualitatibus meritorum, eos, quos fideles reperit, benigniori tractare gratia consueuit, et quos feruentiores circa suum obsequium  intuetur, honoris prerogatiua est solita decorare. Antecessor autem noster bone memorie Paschalis papa, sicut ex priuilegio predecessoris nostri felicis recordationis Calixti pape cognouimus uizel. monasterium, quod proprie ac specialiter B. Petri iuris existit, Cluniacensis Ecclesie feruorem religionis, que tunc temporis inibi habebatur, attendens, cum religio in eodem uizel. monasterio tunc ex parte maxima deperisset, commisisse dignoscitur, et predictus Calixtus papa et idipsum auctoritatis sue priuilegio confirmasse, ita quidem ut, obeunte abbate, qui ibidem esset pro tempore institutus, alius ibi deberet communi fratrum consensu, uel patris consilii sanioris, Cluniacensium abbatum consilio subrogari. Nos uero deuotionis uestre  constantiam, et fidei firmitatem, quam in hoc tempore procelloso tam uos quam bone memorie Pontius uizel. abbas, circa Romanam Ecclesiam habuistis, diligentius attendentes, considerantes etiam quam manifeste Cluniacensis Ecclesia tempore huius turbationis errauerit, et quomodo a pristina religione et honestate corruens, ab unitate Ecclesie se fecerit alienam, predicto monasterio uestro in deuotione et fide Ecclesie firmissime permanente, et religione per Dei gratiam ibidem plenarie restituta, ut utraque Ecclesia fructum uideatur pro meritis reportare, commissionem illam, quam idem antecessor noster Paschalis papa fecerat, de communi fratrum nostrorum consilio duximus reuocandam, statuentes ut idem monasterium Cluniacensi  Ecclesie in nullo penitus subiacere debeat, nec alicui teneatur, nisi tantum Rom. Ecclesie respondere; et electionem ita liberam per omnia habeatis, ut Cluniacensium abbatum consilium uel consensus nullo modo requiratur; imo illum uobis in abbatem dari uolumus, et preponi, quem fratres communi consensu, uel fratrum pars consilii sanioris, secundum Dei timorem, et B. Benedicti institutionem, elegerint et Romanus pontifex aut preuiderit ordinandum, aut suggestione monachorum eiusdem loci consenserit ordinatum. Ut autem hec nostra institutio futuris semper temporibus inuiolabiliter obseruetur, eam auctoritate apostolica confirmamus, et presentis scripti priuilegio communimus, statuentes ut nulli omnino hominum  liceat hanc paginam nostre constitutionis infringere, uel ei aliquatenus contraire. Si quis autem hoc attentare presumpserit, secundo tertioue commonitus, nisi presumptionem suam digna satisfactione correxerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi alienus fiat, atque in extremo examine districte ultioni subiaceat. Seruantibus autem sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



LXXX. Ad Guillelmum Montispessulani dominum.---Personam eius et bona sub beati Petri et sua protectione suscipit. 
[D. BOUQUET, Recueil, Xu, 779.


ALEXANDER episcopus, seruus seruorum Dei, dilecto in Christo filio, nobili uiro GUILLELMO de Montepessulano, salutem et apostolicam benedictionem.

Considerantes et diligentius attendentes quantum Romane Ecclesie et nobis ipsis deuotus existas, petitionibus tuis gratum impertimur assensum, et personam tuam ac bona que possides, aut in futurum iustis modis poteris adipisci, sub apostolice  sedis et nostra protectione suscipimus; statuentes ut nulli omnino liceat, nisi Romano pontifici, uel ei cui specialiter mandauerit, aut cardinali ab eius latere delegato, personam tuam excommunicationis uinculo innodare; capellam quoque tuam in Montepessulano, et aliam capellam que est in castro de Palude, nullus similiter audeat interdicere, quominus tibi et familie tue, exclusis excommunicatis et interdictis, diuina in eis officia celebrentur: de una uero quoque capella, quoniam utroque a progenitoribus tuis D. Petro oblata est, unus aureus quotannis nostro Lateranensi palatio persoluatur, ita tamen quod decime et primitie, et alia que ad parochiale ius pertinent, Mogalonensi Ecclesie conseruentur.

 Datum apud Montempessulanum, Kal. Iulii, pontificatus nostri anno quarto  .



LXXXI. Priuilegium pro monasterio de Curia Dei. 
[Gall. Christ. Nou., uIII, Instr., 514.]

ALEXANDER episcopus, seruus seruorum Dei, dilectis filiis LOTHARIO abbati monasterii de Curia Dei eiusque fratribus, tam presentibus quam futuris, monasticam uitam professis, in perpetuum.

Religiosam uitam agentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur  sacre religionis infringat. Quapropter, dilecti in Domino filii, uestris iustis postulationibus  clementer annuimus, et prefatum monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes, ut ordo monasticus qui secundum Deum et beati Benedicti Regulam ex institutione Cisterciensis ordinis in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque  successoribus et illibata permaneant, in quibus hec propriis duximus exprimenda uocabulis: Ioiacum cum omnibus pratis et plana terra, molendino et ceteris appendiciis suis, apud Campumbonum arpenta pratorum duo, inter montes et aquam, apud Carrelias terram duarum carrucarum cum pratis, ex dono dilecti filii nostri Lodoici illustrissimi Francorum regis; ex dono Alberti Pituerensis unam carrucatam terre apud capellam de Cathiniaco, ex dono Gosseni de Leugis dimidiam carrucatam terre apud capellam de Cathiniaco, ex dono capituli Sancte Crucis et Radulphi de Balgenciaco, Henrici dapiferi et Petri de Bugellet quatuor carrucatas terre in pratis, apud Champellum tres carrucatas terre cum nemore et pratis, apud  Ingranniam arpenta pratorum quatuor, pro quibus quatuor sex pratorum arpenta apud Marollium in commutationem dedistis, ex dono Aureliani episcopi pratum Constantii. Preterea nemora a supradicto filio nostro Ludouico Francorum rege ad omnes usus uestros rationabiliter uobis concessa nichilominus confirmamus. Illa etiam Sancte Crucis uobis circumadiacentia nemora ad omnes usus uestros et animalium uestrorum, quemadmodum monasterio uestro rationabiliter concessa sunt, auctoritate apostolica confirmamus. Libertates igitur  seu immunitates a bone memorie quondam Ioanne episcopo uobis et Ecclesie uestre iuste concessas, et tam scripti sui quam Manasse eiusdem ciuitatis episcopi munimine confirmatas, quemadmodum in eorum et karissimi filii nostri Ludouici illustrissimi Francorum regis scriptis authenticis continetur, nichilominus uobis roboramus. Sane laborum uestrorum quos propriis manibus aut sumptibus colitis siue de nutrimentis animalium uestrorum nullus a uobis decimas uel primitias presumat exigere. Decernimus ergo ut nulli omnino hominum liceat predictum monasterium temere perturbare, aut eius possessiones auferre uel ablatas retinere, etc.

Ego Alexander catholice Ecclesie episcopus,  ego Hubaldus presbyter cardinalis tituli Sancte Crucis in Ierusalem, ego Henricus presbyter cardinalis tituli sanctorum Nerei et Achillei, ego Albertus presbyter cardinalis tituli Sancti Laurentii in Lucina, ego Guillelmus presbyter cardinalis tituli Sancti Petri ad uincula, ego Gregorius Sabinensis episcopus, ego Bernardus Portuensis sancte Rufine episcopus, ego Gualterus Albanensis episcopus, ego Hyacinthus diaconus cardinalis Sancte Marie in Cosmidin, ego Odo diaconus cardinalis tituli Sancti Nicolai in Carcere Tulliano, ego Ardicio diaconus tituli Sancti Theodori, ego Cinthius diaconus cardinalis Sancti Adriani, ego Raimundus diaconus cardinalis Sancte Marie in uia Lata, ego Ioannes diaconus cardinalis Sancte Marie in  Porticu.

Datum apud Montempessulanum per manum Hermanni sancte Romane Ecclesie subdiaconi et notarii pridie Nonas Iulii, indictione decima Incarnationis Dominice anno 1162, pontificatus uero domni Alexandri pape III anno tertio.



LXXXII. Priuilegium pro ecclesia S. Stephani Tolosana. 
[Hist. de Languedoc, II, Pr., p. 586.]

ALEXANDER episcopus, seruus seruorum Dei, dilectis filiis BERNARDO Tolosane ecclesie S. Stephani preposito eiusque fratribus regulariter uicturis, in perpetuum.

 Sicut iniusta poscentibus, etc. Quamobrem, dilecti in Christo filii, uestris iustis postulationibus gratum accommodantes assensum, Tolosanam ecclesiam in qua diuino uacatis seruitio, ad exemplum predecessorum nostrorum felicis memorie Paschalis et Innocentii Romanorum pontificum, apostolice sedis priuilegio communimus, statuentes ut ordo canonicus et regularis, uita in eadem Ecclesia constituta ibidem perpetuis et futuris temporibus inuiolabiliter obseruentur. Preterea quascunque possessiones quecunque bona ipsa ecclesia  iuste et canonice in presentiarum possidet, aut in futurum concessione pontificum, largitione regum uel principum, oblatione fidelium, seu iustis aliis modis, Deo propitio, poterit adipisci, illibata et integra permaneant, salua diecesani episcopi canonica iustitia. Adiicientes etiam, donec apud uos canonicus ordo durauerit, ea omnia in perpetuum habeatis et quiete possideatis, que in presentiarum pro communi uictus sustentatione per donum Isarni quondam Tolosanensis episcopi iuste possidere uidemini, uniuersum uidelicet honorem decanie, sacristanie, et capiscolie, decimationem ecclesie et altaris, oblationem frumentum quod in eamdem ecclesiam portari et efferri solet, archidiaconatum quoque a porta Narbonensi usque ad Carcassense  territorium, et alium uetimorensem, et alium ultra Garumnam, et alium a Gernensi uilla que Brohai cognominatur, cultum et incultum, aquas, prata atque siluas, terram extra muros que Feratrax cognominatur, cunctum etiam honorem prepositure, capellas insuper uniuersas castellorum totius Tolosani episcopatus, necnon ecclesiam Sancti Martini de Icio, etc., ecclesiam de Lumbers, de Pumpiaco et de Saboneres cum pertinentiis suis, ecclesiam de Laurac, de Fongaldo, de uerdfeil, de Puillaurensi, de Bauato, de Murel et de Palies; ecclesiam quoque Sancte Marie de Galders, et Sancte Columbe cum suis pertinentiis, et ecclesiam Castelli-Sarraceni. Sancimus etiam ne cui monacho, seu canonico,  uel alii omnino persone in Tolosano episcopatu capellanias liceat ordinare, nisi tantum episcopo, preposito et archidiaconibus. Prepositum autem decanum, archidiaconos, magistrum schole, sacristam non alium uobis preferre permittimus, nisi quem fratrum regulariter uiuentium consensus elegerit; episcoporum quoque in uestra ecclesia per Dei gratiam, subrogationem, uestra uolumus potissimum electione constitui.

Prohibemus etiam ne cui post factum in uestra ecclesia professionem, proprium quid habere, neue sine prepositi uel congregationis licentia de claustro exire liceat. Preterea concordiam inter uos et Hugonem Sancti Saturnini abbatem et canonicos suos super sepultura militum Tolosane ciuitatis,  quam uobis de uoluntate propria dimiserunt, et super reditu uiginti solidorum, quos de archidiaconatu uillelonge uobis summatim soluere debent et super quibusdam aliis rationabiliter factam, quemadmodum in authentico scripto exinde noscitur contineri, uobis et super uos ecclesie uestre auctoritate apostolica confirmamus. Statuimus etiam ut nulli liceat ecclesias Tolosani episcopatus antiquitus constitutas ad episcopum specialiter pertinentes, sine uoluntate et permissione Tolosani episcopi destruere, mutare uel etiam iura minuere. Si qua igitur in futurum, etc. Amen.


Sic signatum in pede:

    Ego Alexander catholice Ecclesie episcopus.
    Ego Gregorius Sabinensis episcopus.
     Ego Ubaldus Ostiensis episcopus.
    Ego Bernardus Portuensis et S. Rufine episcopus.
    Ego Gualterius Albanensis episcopus.
    Ego Ubaldus presbyter cardin. tit. Sancte Crucis in Hierusalem.
    Ego Henricus presbyter cardinalis tit. Sancti Nerei et Aquilei.
    Ego Ioannes presbyter cardinalis tituli Sancte Anastasie.
    Ego Hyacinthus diaconus cardinalis Sancti Nicolai in Carcere Tulliano.


Datum in Montempessulanum per manum Hermanni sancte Romane Ecclesie subdiaconi et notarii, octauo Idus Iulii, indict. decima, anno Incarnationis  Dominice 1162, pontificatus uero domni Alexandri pape III anno III.



LXXXIII. Ad Ludouicum uII Francorum regem.---De legatis quos missurus est. 
[MANSI, Concil., XXI, 988.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Quam prompte deuotionis affectibus Dei Ecclesiam et nos ipsos specialiter amplectaris, quam sincere caritatis brachiis unicam Christi sponsam  inter ceteros catholicos principes foueas ac defendas, beneficia plurima per te nobis collata declarant, et regie serenitatis fides inuictissima manifestat. Non enim opus est, nec unquam poterit ab apostolice sedis memoria quantolibet successu temporis aboleri, quomodo te ab ipso nostre promotionis exordio pro domo Isrel murum inexpugnabilem constitueris, quomodo fluctuantem Petri nauiculam fidei anchora, et prudentie tue remis, firmam in media uexeris tempestate. Inde est quod te tanquam catholicum principem, et uere Christianissimum regem, sincera in Christi uisceribus affectione diligimus, honori et exaltationi tue libenter intendimus: et pro conseruanda tue celsitudinis gloria omnipotentem Dominum deuotis iugiter  precibus exoramus. Litteras igitur, quas per dilectos filios nostros I. abbatem S. Germani, et B. familiarem clericum tuum, uiros quidem industrios ac discretos et tue celsitudini deuotissimos, regia nobis serenitas destinauit, debita benignitate recepimus: et inde tam nos, quam fratres nostri, ingenti sumus hilaritate gauisi. Unde tam ex ipsis litteris, quam predictorum relatione, tua uoluntate plenius intellecta, nos quoque uoluntatem nostram per eosdem tibi duximus exponendam. Ut quod dilectus filius noster . . . . . abbas Grandis-Silue, quem ad tuam excellentiam miseramus, quo casu nescimus, omiserat, per istos ualeat tue sublimitatis auribus intimari. Paramus etiam in continenti duos de fratribus nostris, quos inter alios fratres nostros  charos satis et acceptos habemus, ad presentiam tue celsitudinis destinare. Per quos utique et statum Ecclesie, et uoluntatem nostram, plenius tibi curabimus indicare, et tuam uersa uice, Domino auctore, sciemus, sicut illius utique principis, de quo plenissimam ad honorem et exaltationem Ecclesie Dei fiduciam obtinemus: ut per te scilicet ad tranquillitatis portum ueniat et salutis. Regiam itaque clementiam presentium significatione rogamus, monemus, et exhortamur in Domino, quatenus, cum ante conspectum regie maiestatis eos contigerit presentari, ipsos pro reuerentia beati Petri ac nostra benigne recipias, honeste tractes, et his que tibi ad honorem Dei, et tam Ecclesie quam regni tui commodum et exaltationem, ex  parte nostra proponent assensum prebeas, et utilem largiaris effectum. Ita quod inde ab eterno rege indeficientis premii remunerationem accipere, et sedis apostolice gratiam perpetuo debeas tibi tuisque posteris plenius in omnibus ampliare.

Datum apud Montempessulanum, uI Idus Iulii.



LXXXIu. Priuilegium pro ecclesia S. Aniani Aurelianensi. 
[Antiquités historiques de l'église de Saint-Aignan d'Orléans. Preuues, pag. 116.]

ALEXANDER episcopus, seruus seruorum Dei, dilectis filiis PETRO decano ecclesie S. Aniani Aurelianensis, eiusque fratribus tam presentibus quam  futuris canonice substituendis, in perpetuum.

Cum omnium Ecclesiarum attentam curam et sollicitudinem ex iniuncto nobis a Deo apostolatus officio gerere debeamus, de illis tamen precipue nos esse sollicitos que ad ius et proprietatem sancte Romane Ecclesie pertinere noscuntur, et de apostolice sedis protectione ampliori deuotione confidunt, et ne quorumlibet et hominum in bonis seu etiam dignitatibus suis temerariis usibus fatigentur, auctoritatis nostre suffragio eas conuenit pariter communiri. Ideoque, dilecti in Domino filii, uestris iustis postulationibus clementer annuimus, et prefatam Sancti Aniani ecclesiam, in qua diuino mancipati estis obsequio sub beati Petri et nostra protectione  scripti priuilegio communimus; statuentes ut qualescunque possessiones, quecunque bona eadem ecclesia in presentiarum iuste et canonice possidet aut in futurum concessione pontificum largitione regum uel principum, oblatione fidelium seu aliis iustis modis, Deo propitio, poterit adipisci, firma uobis uestrisque successoribus et illibate permaneant; in quibus hec propriis duximus exprimenda uocabulis; uillam uidelicet de Sentiliaco cum ecclesia; uillam de Rem cum ecclesia; uillam de Tiliaco cum ecclesia; uillam de Caloio cum ecclesia; uillam de Herbiliaco cum ecclesia et omnibus decimis et pertinentiis earum uillarum; ecclesiam Sancti Aniani ueteris, que capella uocatur, et ecclesiam Sancti Germani intra muros ciuitatis; quidquid  habetis in uilla de Centolio et ecclesiam eiusdem uille; quidquid habetis in uilla de Fonteneio et ecclesiam eiusdem uille cum decimis et aliis redditibus ad ius uestrum pertinentibus; aquam Ligeris a muro ueteris ciuitatis usque ad Sanctum Lupum cum molendinis, que in eadem aqua habetis, et piscationibus suis; quidquid habetis ultra Ligerim, et in Secalonia; quidquid habetis in Gastineio, uillam de Bezziaco cum omnibus pertinentiis suis; quidquid habetis apud Oscuras; quidquid habetis in fresta que Bolonia dicitur, et uillam de Setteis, in supradictis uero parochialibus ecclesiis scilicet de Sentilliaco, de Rem, de Tilliaco, de Fonteneio, de Centolio, de Calaio, de Herbiliaco quas tenetis, presbyteros eligatis et episcopis presentetis, quibus si  idonei fuerint, episcopi curam animarum absque uenalitate committant, ut de plebis quidem cura eis respondeant, pro rebus uero temporalibus debitam uobis obedientiam et consuetam subiectionem exhibeant; in reliquis uero duabus ecclesiis uidelicet Sancti Aniani et Sancti Germani, et ad seruitium altaris crucifixi ecclesie beati Aniani libere et absque alicuius contradictione et presentatione, sicut hactenus, ita et deinceps liceat uobis instituere sacerdotes. Ferias preterea in duobus solemnitatibus B. Aniani ad luminaria eiusdem ecclesie concinnanda, tam a beate memorie Ludouico illustri Francorum rege, quam a Ioanne Aurelianensi episcopo uobis et ecclesie uestre indultas, et scripti sui munimine roboratas auctoritate apostolica confirmamus et illibatas  statuimus perpetuo permanere. Sancimus quoque et presenti decreto statuimus ut nulli archiepiscopo uel episcopo, seu cuilibet persone commissam uobis ecclesiam uel uos aut clericos chori uestri excommunicare, seu a diuinis officiis interdicere liceat.

Prohibemus insuper ut nulli ecclesiastice, uel cuiuscunque ordinis persone fas sit, indebitas exactiones ecclesiis uestris aut capellis uel sacerdotibus earum imponere. Decernimus ergo ut nulli omnino liceat prefatam ecclesiam temere perturbare, aut eius possessiones auferre, uel ablatas retinere, minuere, aut quibuslibet uexationibus fatigare, sed omnia integra conseruentur eorum, pro  quorum gubernatione et sustentatione concessa sunt, usibus omnimodis profutura.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi presumptionem suam congrua satisfactione correxerit, potestatis honorisque sui dignitate careat, eamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri aliena fiat atque in extremo examine districte ultioni subiaceat. Cunctis autem eodem loco sua iura seruantibus, sit pax Domini nostri Iesu Christi, quatenus et hic fructum bone actionis  percipiant et apud districtum iudicem premia eterne pacis inueniant. Amen.

    Ego Alexander catholice Ecclesie episcopus.
    Ego Gregorius Sabinensis episcopus.
    Ego Bernardus Portuensis et Sancte Rufine episcopus.
    Ego Hubaldus Ostiensis episcopus.
    Ego Gualterius Albanensis episcopus.
    Ego Hubaldus presbyt. cardinalis S. Crucis in Hierusalem.
    Ego Henricus presbyter cardinalis tit. Sanctorum Nerei et Achillei.
    Ego Albertus presbyter cardinalis tit. Sancti Laurentii in Lucina.
    Ego Guillelmus tit. S. Petri ad uincula presbyter  cardinalis.
    Ego Hyacinthus diaconus cardinalis Sancte Marie in Cosmedin.
    Ego Odo siue Otho diac. card. Sancti Nicolai in Carcere Tulliano
    Ego Ardicio diaconus cardin. Sancti Theodori.
    Ego Cinthius diaconus card. Sancti Adriani.
    Ego Raimundus diac. card. Sancte Marie in uia Lata.
    Ego Ioannes diacon. card. Sancte Marie in Porticu.


Datum apud Montempessulanum per manum Hermanni sancte Romane Ecclesie subdiaconi et notarii, quarto Id. Iulii, indictione decima, Incarnationis Dominice anno 1162, pontificatus uero  domni Alexandri pape tertii anno tertio.



LXXXu Ad Rogerum archiepiscopum et canonicos Eboracenses.---Ut archiepiscopus in prouincia Cantuariensi crucem ante se deferre non presumat. 
[Epistole S. Thome ed. GILES II, 43.]

ALEXANDER episcopus, seruus seruorum Dei, ROGERIO Eboracensi archiepiscopo, et dilectis filiis canonicis Eboracensibus, salutem et apostolicam benedictionem.

Decet prudentiam uestram sic alterius iura relinquere intacta, quemadmodum desideratis uobis integra et illibata seruari. Quocirca apostolica auctoritate prohibemus ne, tu archiepiscope, in prouincia  Cantuariensis Ecclesie crucem tuam ullatenus deferas, nec ullius appellationis obtentu id aliqua occasione attentes. Hoc enim iustitie uestre, si quam habetis, preiudicium posset incommodum generare. Quod si ad tempus abstinere nolueris, oportebit te et successores tuos perpetuo abstinere.



LXXXuI. Ad Hugonem Suessionensem episcopum.---Sancti Aniani decanum commendat. 
[MANSI, Concil., XXI, 981.]

ALEXANDER episcopus, seruus seruorum Dei, uenerabili fratri HUGONI Suessionensi episcopo, salutem et apostolicam benedictionem.

 ueniens ad nos dilectus filius noster magister P. ecclesie Beati Aniani  decanus, inter cetera laudabilia que de tua prudentia nobis exposuit, quod ipsum pro Beati Petri et nostra reuerentia diligas et honores studuit intimare. Quod tanto amplius nobis gratum esse noueris et acceptum, quanto et ipsum ampliori affectu caritatis diligimus: et ut ab his, qui sacrosanctam Romanam Ecclesiam et nos ipsos diligunt, honoretur, propensius exoptamus. Eumdem itaque filium nostrum ad commissam sibi Ecclesiam cum plenitudine gratie sedis apostolice remittentes, fraternitati tue duximus attentius commendandum: rogantes, quatenus ipsum ita diligas et honores, quod uberes tibi gratiarum actiones propter hoc exsoluere debeamus.

 Datum apud Montempessulanum, II Id. Iunii.



LXXXuII. Ad Henricum archiepiscopum Remensem.---Pro magistro P. ecclesie Beati Aniani decano. 
[MARTEN., Ampl. Collect., II, 717.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

ueniens ad nos dilectus filius noster magister P. ecclesie Beati Aniani decanus, inter cetera laudabilia que de tua prudentia nobis exposuit, quod ipsum pro beati Petri et nostra reuerentia diligas et honores, studuit intimare. Quod tanto amplius nobis  gratum esse noueris et acceptum, quanto et ipsum ampliori affectu caritatis diligimus, et ut ab his qui sacrosanctam Romanam Ecclesiam et nos ipsos diligunt, honoretur propensius exoptamus. Eumdem itaque filium nostrum ad commissam sibi Ecclesiam, cum plenitudine gratie sedis apostolice remittentes, fraternitati tue duximus altius commendandum, rogantes quatenus ipsum ita diligas et honores quod uberes tibi gratiarum actiones propter hoc exsoluere debeamus.

Data apud Montempessulanum II Idus Iulii.



LXXXuIII. Ad Ludouicum regem.---Conqueritur de Aurelianensi episcopo canonicos nonnullos iniuste uexante. 
[MANSI, Concil., II, 990.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Quam acerbe et irrationabilis seueritatis instantia ille frater noster Aurelianensis episcopus dilectos filios nostros Letoldum, M. capellanum, et Adam, Aurelianenses canonicos, fuerit hactenus persecutus: et nos ex multiplicata eorum querela cognoscimus, et regia excellentia sicut credimus non ignorat. Eos enim pro sua recuperanda iustitia iam ex longo tempore sepius appellando a propriis finibus exsulare cegit, et ipsos ad nos uenientes, uel in  nostra presentia constitutos, bonis propriis iniuste prorsus et irrationabiliter spoliauit. Cumque super hoc nostra sepe scripta receperit, eis omnino spretis atque contemptis: neque illis iuxta mandatum nostrum ablata reddere, nec iustitie uoluit plenitudinem exhibere. Cum nuntii sui, quos ad nos propter hoc aliquando destinauit, potius ad frustratorias dilationes postulandas intenti, quam ad iustitiam uenerint exhibendam instructi. Et sic prefati canonici pro sua iustitia diutius exsulare compulsi, nos sunt ex longo tempore terra marique secuti. Unde, nisi tue sublimitatis prece placati, eius noluissemus contumaciam sedis apostolice mansuetudine tolerare: potuimus eum atque debuimus iuxta rigorem canonum satis grauiter uindicare. Hactenus  igitur eius inobedientiam tuarum precum intuitu cum omni patientia supportantes, nuper sibi per iterata scripta mandauimus, quod uel predictis canonicis uniuersa ablata cum integritate restituat, uel in proximo festo S. Luce ad presentiam nostram per se uel sufficientem responsalem plenarie illis super his omnibus responsurus accedat. Alioquin ex tunc nec istorum iustitiam esse patiemur aliquatenus diminutam, nec illius contumaciam auctore Domino preteribimus impunitam.

Datum apud Montempessulanum, II Idus Iulii.



LXXXIX. Ad Narbonensem archiepiscopum et capitulum Arelatense.---Opem et consilium conferant Guillelmo Montispessulani domino, populo et mercatoribus quos in speciales B. Petri filios susceperat. 
[D. BOUQUET, Recueil, Xu, 782.]


ALEXANDER episcopus, seruus seruorum Dei, uenerabilibus fratribus Narbonensi archiepiscopo , Arelatensis Ecclesie capitulo et uniuersis utriusque suffraganeis, uiuariensi quoque , Minatensi , Aniciensi , et Ruthenensi  episcopis, salutem et apostolicam benedictionem.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat et utilitas postulata uires indubitanter assumat. Eapropter, fratres in Christo karissimi,  dilecti filii nostri nobilis uiri Guillelmi de Montepessulano precibus inclinati, personam huius et bona, homines etiam et mercatores Montispessulani sub B. Petri et nostra protectione atque defensione suscipimus, et ipsos tanquam principis apostolorum speciales filios cupimus confouere.  Quocirca per apostolica uobis scripta mandamus quatenus pro B. Petri et nostra reuerentia eos manuteneatis, diligatis, opem ipsis et consilium pro uestri officii debito exhibere nullatenus denegetis, etc.

Datum apud Montempessulanum, Idibus Iulii, pontificatus nostri anno quarto  .



XC. Ad Henricum archiepiscopum Remensem.---Pro episcopo Morinorum. 
[MARTENE, Ampl. Collect., II, 712.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Cum uniuersis Dei fidelibus et deuotis Ecclesie filiis propensius debeamus assistere, et eos paterne affectionis dulcedine confouere, specialiter tamen fratres nostros episcopos, qui circa Ecclesiam Dei et nos ipsos deuoti permanent et sinceri, prompta debemus caritate diligere, et eorum commodis et oneri attenta semper sollicitudine prouidere. Qualiter autem uenerabilis frater noster  Morinensis episcopus sacrosancte Romane Ecclesie ac nobis ipsis fidelis semper et deuotus exstiterit, qualiter etiam ipse primus inter occidentales episcopos, ad presentiam nostram accesserit, et munus consecrationis de manibus nostris acceperit, tuam discretionem credimus non ignorare. Unde ipsum fraternitati  tue sollicite commendantes, rogamus, monemus et exhortamur in Domino, quatenus tam eum quam Ecclesiam suam diligas, manuteneas et honores, ita quod ipse preces nostras sibi sentiat profuisse et nos inde discretioni tue gratias debeamus uberrimas exhibere. Ad hec tue fraternitati mandamus quatenus Sebrandum clericum ab eodem episcopo excommunicatum, qui causam nobis sue excommunicationis occultans, beneficio nostrarum litterarum abusus est, tanquam excommunicatum attentius facias euitari.

Datum Mimate, X Kal. Aug.



XCI. Ad Hugonem Suessionensem episcopum.---Efficiat, ut rex Francorum abstineat a colloquio quod cum Frederico imp. habere disposuit. 
[MANSI, Concil., XXI, 983.]


ALEXANDER episcopus, seruus seruorum Dei, uenerabili fratri H. Suession. episcopo, salutem et apostolicam benedictionem.

 Fidei ac deuotionis tue constantiam attendentes, et qualiter te pro unica matre tua sacrosancta Romana Ecclesia, contra schismaticam prauitatem murum inexpugnabilem opposueris, interna consideratione pensantes: te tanquam carissimum fratrem nostrum sincera in Domino caritate diligimus, et pure affectionis brachiis amplexamur: atque ad ea tractanda, que in exaltationem nostram, et Ecclesie possint commodum redundare, sollicitudinem tuam fiducialiter inuitamus. Credimus enim et sine dubitatione confidimus, quod ex illo sincere deuotionis affectu, quem circa ipsam uniuersalem Ecclesiam, et specialiter circa personam nostram concepisse dignosceris, multiplex nobis commodum, et eidem Ecclesie auctore Domino plurimum  paries incrementum. Inde est quod tue fraternitatis prudentiam cum omni fiducia per apostolica scripta rogamus, monemus et exhortamur in Domino, quatenus carissimum in Christo filium nostrum Ludouicum illustrem Francorum regem cum omni studeas diligentia commonere, ut in fide ac deuotione, quam semper circa Ecclesiam Dei, et presertim in hoc tempore demonstrauit, constans et firmus existat, et ad exaltationem sancte matris Ecclesie, ac nostram, tanquam princeps catholicus, et rex Christianissimus, uigilanter intendat. Specialiter autem super eo quod disposuit cum Frederico dicto imperatore se colloquium habiturum, eum diligentius admonere non differas: ut quia  credimus et timemus colloquium illud tam Ecclesie Dei ac nobis ipsis, quam etiam eidem regi ac regno suo multipliciter fieri posse damnosum, ab eo abstineat et tale penitus propositum derelinquat.

Datum Mimate, IX Kal. Augusti.



XCII. Ad Henricum Remensem archiepiscopum.---Ipsum laudat hortaturque ut cum rege se conueniat ad Clarummontem, pro negotio Ecclesie Catalaunensis. 
[MARTEN. Ampl. Collect., II, 171.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo,  salutem et apostolicam benedictionem.

Illius feruorem deuotionis, quam omni tempore et presertim ab exordio nostre promotionis circa sacrosanctam Romanam Ecclesiam, et personam nostram laudabiliter exhibuisse dignosceris, eo quo debemus considerationis oculo intuentes, firmissimum  propositum nostrum et promptam admodum uoluntatem habemus, personam tuam, sicut karissimi fratris nostri, sincera in Domino caritate diligere, et in omnibus in quibus cum Domino possumus, libenti animo te uolumus exaudire. Pro negotio autem Catalaunensis Ecclesie tam karissimi in Christo filii nostri Ludouici, Francorum regis, quam comitis Henrici litteras iam sepe ac sepius, sicut te credimus nosse, recepimus, et qualiter ipsi uelint nos in negotio illo procedere, discretionem tuam non credimus ignorare. Sane nos fraternitati tue, quantum debemus et possumus deferentes negotium ipsum quousque cum predicto rege loquamur, cum quo apud Clarummontem, sicut tempore nobis significauit, colloquium debemus  habere, duximus differendum. Ideoque sicut per alia ita et per presentia scripta discretioni tue mandamus, quatenus tu simul cum eo, uel etiam ante aduentum ipsius apud eumdem locum ad presentiam nostram accedas, et ibi nos, auctore Deo, quantum salua conscientia potuerimus, cum consilio eiusdem regis et tuo, ad honorem Dei et illius Ecclesie predictum negotium terminabimus. Ad hec quantum decet honestatem et prudentiam tuam, memorato filio nostro regi familiariter adherere, et ita efficere, ut consilio tuo, sicut facere consueuit, plurimum acquiescat, rogamus fraternitatem tuam, monemus et exhortamur in Domino, ut ad ipsum accedas, et ita te ei consiliarium et  familiarem exhibeas, quod consilium tuum in his que ad Dominum, ad profectum et exaltationem Ecclesie et regni sui pertineant, libentius admittat, et te more solito charum circa se habeat et acceptum. Preterea sicut iam per alia tibi scripta significauimus, ita et presentibus litteris prudentiam tuam sollicitamus, ut ad disturbationem ipsius  colloquii, quod cum Frederico dicto imperatore, idem rex se proposuit habiturum, omnibus modis intendas, et quod nulla ratione huiusmodi propositum habeat complementum, quibuscunque modis poteris efficias et labores. Statum uero iam dicti regni, et tuum in agendis Ecclesie consilium quantocius tuis nobis litteris studeas intimare.

Datum Briuate Kal. Augusti.



XCIII. Monasterii Populetensis protectionem suscipit possessionesque ac priuilegia confirmat. 
[FINESTRES, Historia del real monasterio di Poblet, Ceruera, 1753, 4o, II, 424.---Teste IAFFÉ, Regesta Rom. pont., p. 687.]





XCIu. Ad Thomam archiep. Cantuariensem.---Ut cogat clericos de capitulis Lessedene Tidringie, etc., ut Willelmo archidiacono Colcestrensi obediant. 
[Epist. S. Thome ed. GILLET, II, 37.]


ALEXANDER papa domino Cantuariensi.

Peruenit ad audientiam nostram quod clerici de capitulis Lessedene, Tidringie et Brachestedie, in archidiaconatu dilecti filii nostri Willelmi Colecestrensis archidiaconi constituti, ei debitam obedientiam exhibere recusant. Unde per apostolica scripta tue fraternitati mandamus quatenus predictos clericos diligenter admoneas, ut eidem archidiacono debitam obedientiam humiliter et reuerenter  impendant. Quod si post commonitionem tuam sponte facere recusauerint, tu eos ad hoc sine appellationis obstaculo cum omni districtione repellas.

Datum apud Clarummontem XuII Kal. Septembris.



XCu. Ad Stephanum episcopum et canonicos Claromontenses.---Confirmat concordiam factam inter ipsos et Willelmum comitem Aruernorum de castro Monteferrando. 
[D. BOUQUET, Recueil, Xu, 784.]

ALEXANDER episcopus, seruus seruorum Dei, uenerabili fratri STEPHANO episcopo et uniuersis canonicis  Claromontensibus, salutem et apostolicam benedictionem.

Ea que pro bono pacis inter discordes et altercantes rationabili prouidentia sunt statuta, in sua debent stabilitate consistere, et firmitatis robur in posterum obtinere. Eapropter, uestris iustis postulationibus grato concurrentes assensu, concordiam que inter uos et nobilem uirum Willelmum comitem Aruernorum facta est auctoritate apostolica confirmamus et predecessorum nostrorum exempla sequentes, tam presentibus quam futuris notum fieri uolumus, quatenus grauis et diuturna que inter Clarummontem, Aruenie ciuitatem et Montemferrandum exstiterat, ad firme pacis stabilitatem sit reducta. Willelmus Aruernorum comes  regis Francorum consanguineus, Stephano episcopo et Claromontensi ecclesie uolens satisfacere, et querelam, quam Claromontensis ecclesia erga  Montemferrandum habebat, sedare pro redemptione anime sue et patrum suorum dedit predicto episcopo et Claromontensi ecclesie capitulo tantumdem censualis frumenti, quantum ipse in domibus Montisferrandi possidebat  . Munierunt etiam hanc donationem toties, dictus Aruernorum comes et Archimbaldus Borbonii dominus suorum impressione sigillorum, etc.

Datum apud Clarummontem XIu Kal. Octobris.



XCuI. Ad Ludouicum Francorum regem.---Gratias agit de constantia quam pre se tulit in colloquio cum Frederico imp. Admonet egisse se apud regem Anglorum ut regni sui uires omnes offerret regi Francorum. 
[MANSI, Concil., XXI, 1015.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Audiuimus per uenerabiles fratres nostros archiepiscopos et episcopos qui tecum illi colloquio quod cum Frederico dicto imperatore constitueras, interfuerunt, quantas molestias et grauamina in colloquio illo sustinueris. Cognito etiam post discessum eorum inuenta iniquitate et dolositate predicti F. et consiliariorum eius, qui nitebantur fidei tue serenitatem modis omnibus deprauare, quantam mentis constantiam, et spiritum fortitudinis indueris, quod malueris et decreueris te murum ferreum, et presidium inexpugnabile pro domo  Domini opponere, et usque ad effusionem sanguinis decertare, quam ab unitate Ecclesie recedere, et tante malitie consentire, omnipotenti Domino, qui te per ineffabilem gratiam suam tam fortem, tam inuictum pro immaculata sponsa sua, sancta uidelicet Ecclesia, quam pretiosissimo sanguine suo redimi uoluit et honorari, contra prauorum consilia instituit defensorem; et tibi ipsi qui, spreta omni mundana potentia, solum Deum attendisti, quantascunque possumus et debemus gratiarum exsoluimus actiones: omnipotentem Deum deuota cordis meditatione et sedulis precibus exorantes, ut te et regnum tuum conseruet et protegat per tempora longiora, et de inimicis tuis et Ecclesie uictoriam  tibi conferat et triumphum. Et ideo ad gloriam tui nominis ampliandam, et ad uigorem fortitudinis inserendum, carissimo in Christo filio nostro  Henrico illustri Anglorum regi per uenerabiles fratres nostros [Rogerium] Eboracensem archiepiscopum, [Rotrodum] Ebroicensem et [Arnulfum] Lexouiensem episcopos, et alios inclytos nuntios suos, attente suggerere studuimus, et eius animum modis omnibus inducere et exhortari, ut tibi tanquam domino suo uires et auxilium prestet, et regie serenitati studeat in omnibus et per omnia deseruire. Ipse uero nostris exhortationibus letatus plurimum et gauisus, et ex prudentia animi quid tibi debeat studiosius attendens, dilectum filium nostrum nobilem uirum R. de Sancto ualerico, et alios strenuos et charos nuntios ad tuam excellentiam destinauit, per quos se et terram suam, et totas uires quas habet, ad honorem et fidelitatem  et exaltationem regni tui exposuit. Et ut hec de prestando uires et auxilium tue industrie proponeremus, nobis mandauit; et si opus esset, pro his omnibus confidentius nos fideiussores tibi constitueremus. Nos uero deuotionem et puritatem ipsius, qua circa te et nos ipsos feruere dignoscitur, diligentius attendentes et desiderantes plurimum tam per eum quam per alios magnificos uiros tuam potentiam augeri et in omnibus ampliari: uolentes quoque tam per nos quam per alios deuotos Ecclesie filios tibi tanquam carissimo filio nostro uires et auxilium efficaciter ministrare, et tam temporaliter quam spiritualiter uim et opem tibi conferre, pro eo si necesse fuerit, cum tota fiducia nos fideiussores constituimus. Unde rogamus  excellentissimam serenitatem tuam, et propensius exhortamur, quatenus predictos nuntios, sicut decet tam industrium et prudentem regem, inclyta benignitate recipias, et in omnibus studeas honorare, atque predicto regi pro tante affectionis et fidelitatis oblatione magnificas gratias exhibere, et inclytum animum tuum pro his erga eum prompta beneuolentia mitigare. Nos enim prefatum regem, quem in proxima tertia feria ad nostram presentiam exspectamus, sicut semper fecimus, ad honorem et fidelitatem tuam, et profectum regni tui inducere curabimus, et modis omnibus exhortari. Hec itaque per dilectum filium P. capellanum et subdiaconum nostrum presentium latorem  tue celsitudini plenius duximus intimanda.

Datum apud Dolum, Xu Kal. Octobris.



XCuII. Ad Eberhardum Saltzburgensem archiepiscopum.---Gratulatur quod constanter sit fidelis Ecclesie; hortatur ut ad se ueniat, et si sit locus, imperatorem ad saniorem mentem reducat. 
[MANSI, Concil., XXI., p. 1040.]

ALEXANDER, etc., uen. fratri Saltzburgensi archiep. salutem et apostolicam benedictionem.

Quod carissimam fraternitatem tuam sepius, sicut uellemus, tum infidelitate terre, tum nuntiorum inopportunitate impedientibus, nostre benedictionis alloquio non uisitamus, grauissime dolemus,  et plurimum interturbamur. Dum enim feruentem in hoc tribulationis articulo deuotionis tue constantiam diligentius attendimus, dum fortem animi tui prudentiam, qua inimicos Dei et Ecclesie potenter confutas atque confundis, et amatores lucis blandis oblectationibus, et cauta dulcedine in unitate et fide Catholica confortas et regis, sedula meditatione reuoluimus; dum consideramus etiam quanto robore et seueritate, spreta omni mundana potentia, solam ueritatem attendens, imperatori et prauitatis sue fautoribus uiriliter resistis, in tantam animi affectionem progredimur, ut in te solo tam temporaliter quam spiritualiter partem nostre consolationis constituamus, et personam tuam, sicut inclytum et speciale membrum Ecclesie, tota  caritate in Christi uisceribus amplexemur. Quicunque enim in partibus illis sane sapiens nobis adheret, et in Ecclesie unitate consistit, tuo clarissimo studio et uigilantia id sine dubio factum esse conspicimus et in manifesta ueritate tenemus. Unde omnipotenti Domino, qui te per ineffabilem gratiam suam tam inuictum nec uincendum, contra filios tenebrarum pro Ecclesia sua constituit defensorem, et tibi ipsi, quem seuientis maris tempestas et comminatio circumfrementium uentorum, nulla ratione a beati Petri et nostra reuerentia potuerunt auellere, gratias, quantas possumus et debemus, exsoluimus, omnipotentem Deum puro corde et sedulis uocibus exorantes, ut te ad hononorem suum et Ecclesie defendat et protegat per  tempora longiora.

Rogamus autem fraternitatem tuam, monemus et exhortamur in Domino, atque in peccatorum remissionem tibi iniungimus, quatenus in deuotione beati Petri et nostra firmus et immobilis perseueres, et quoscunque potes, solertia tua ad idem inducas et modis omnibus exhorteris. Preterea, quoniam in aduentu tuo noster animus plurimum resultaret, personam tuam in agendis Ecclesie necessariam habemus, discretionem tuam sollicite commonemus, quatenus nostro te conspectui representes, ut de pace et conseruatione Ecclesie tue discretionis consilium habeamus. Nos enim personam tuam, quam ardenti desiderio exspectamus,  gaudenti animo recipiemus et curabimus multis modis honorare. Quod si forte contingeret, unde doleremus, quod ad nostram presentiam non possis accedere, aliquem clericorum tuorum nobis transmittas, consilio cuius, in agendis Ecclesie uice tua commodius perfruamur. Interea, si uideris tempus acceptatione dignum, ad imperatorem Fridericum accedas, et ipsum ad unitatem Ecclesie et deuotionem nostram reuocare modis omnibus elabores; et eidem, si ad nos pura mente redire uoluerit, ex parte nostra liberius proponas, quod nos iuxta consilium tuum, omnia, que contra Ecclesiam Dei et nos ipsos egit, ei remittere, et sicut potentissimum principem studebimus honorare.

Dat. apud Dol. XIu. Kal. Octobris.



XCuIII. Priuilegium pro monasterio S. Ioannis Kaltenbornensis. 
[Thuringia sacra, p. 308.


ALEXANDER episcopus, seruus seruorum Dei, dilectis filiis BERNARDO preposito eiusque fratribus in Ecclesia S. Ioannis euangeliste de Kaldebrun canonicam uitam professis, tam presentibus quam futuris, in perpetuam memoriam.

Sicut sacrorum canonum docet auctoritas, tribus ex causis loca sanctorum mutanda sunt, quarum utique duas bone memorie Otto quondam Albertadensis episcopus in causa Ecclesie de Reuenigne,  interuenire cognoscens, scilicet incommoditatem loci et importunitatem predonum, ob maiorem fructum diuini officii communi fratrum suorum assensu et heredum fundatorum ipsius ecclesie predia prefate ecclesie collata in Kaldebrunnen transtulit et mutauit. Nos igitur, quorum precipue interest ea que a fratribus nostris fiunt rationabiliter, roborare, et pia desideria opportunis adminiculis confouere, eamdem mutationem predictis ex causis factam presenti decreto firmamus et futuris temporibus ratam manere sancimus. Predecessorum quoque nostrorum beate memorie Calixti, Honorii, Innocentii, Eugenii, et Anastasii Romanorum pontificum uestigiis inherentes, canonice  uite ordinem, quem in eadem ecclesia professi estis, perpetuis temporibus ibidem obseruari statuimus eumdemque locum cum suis omnibus pertinentiis sub beati Petri patrocinio communimus. Quecunque preterea possessiones, quecunque bona a nobilibus uiris Heremanno atque uigmanno, uel a quibuscunque fidelibus de suo iure eidem loco legitime collata sunt, siue in futurum largiente Deo iuste et canonice conferri contigerit, firma semper uobis uestrisque successoribus et inconuulsa permaneant. Decimas etiam, quas Rembardus, Otto, Odelricus, Alberstatenses episcopi ecclesie uestre concessisse noscuntur, uobis et per uos ipsi ecclesie fauoris nostri robore confirmamus. Obeunte uero te nunc eiusdem Ecclesie preposito  uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi assensu uel fratrum pars consilii sanioris secundum Deum et beati Augustini Regulam prouiderint eligendum.

Decernimus ergo ut nulli omnino hominum liceat supradictam Ecclesiam temere perturbare, aut eius possessiones auferre, uel oblatas retinere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et Albertatensis episcopi canonica reuerentia. Si qua igitur in futurum ecclesiastica secularisue persona hanc nostre constitutionis paginam  sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Alexander Catholice Ecclesie episcopus.
    Ego Hubaldus presbyter card. tit. S. Cruc. in  Hierus.
    Ego Ioannes presbyter card. tit. S. Anastasie.
    Ego Albertus presbyter card. tit. S. Laurentii in Lucina.
    Ego Guillelmus presbyter card. tit. S. Petri ad uincula.
    Ego Gregorius Sabinens. episcop.
    Ego Hubaldus Astiensis episcop.
    Ego Bernardus Portuensis et S. Rufine episcop
    Ego Gualterius Albanensis episcop.
    Ego Iacinthus diac. card. S. Marie in Cosmedin.
    Ego Oddo diac. card. S. Nicolai in carcere Tulliano.
    Ego Ardicio diac. card. S. Theodori.
    Ego Boso diac. card. SS. Cosme et Damiani.


 Datum apud Dol. per manus Hermanni S. Romane Ecclesie subdiac. et notarii, XII Kal, Octobris, indictione XI, Incarnationis Dominice anno 1162, pontificatus uero domni Alexandri pape tertii anno quarto.



XCIX. Parthenonis in monte qui dicitur Wlrideshusen protectionem suscipit, et disciplinam, possessiones, priuilegia confirmat. 
[IAFFÉ, Regesta Rom. pont., 688, »ex schedis Pertzii.«]




C. Ad Ludouicum Francorum regem.---Castrum Flauiniacum ab Odone Burgundie duce reddendum uel regi uel episcopo Eduensi. 
[MANSI, Concil., XXI, 1015.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Litteras excellentie tue tanto iocundiori et benigniori mente suscepimus, et earum tenorem cognouimus, quanto eas de puriori constantia et feruentiori animi deuotione liquidius intelleximus processisse. Nos enim illa memoriali et collaudanda regie serenitatis firma et plena deuotione, qua sacrosancta Romana Ecclesia de die in diem grande augmentum suscipit et uberrimum, diligentius considerata,  promptum animum et feruentem uoluntatem habemus, te sicut regem Catholicum et principem Christianissimum toto cordis affectu diligere, honori et exaltationi tue, et regni tui, affectatis processibus quotidie aspirare, et tuis petitionibus salua conscientia commodum complementum libentius impertiri. Unde ad regiam postulationem tuam, nobilem uirum Odonem Burgundie ducem attente rogauimus atque mandauimus, ut castrum Flauiniacum, quod illicite usurpauit et detinet per uiolentiam occupatum, tue celsitudini, uel [Henrico] Eduensi episcopo resignet, alioquin sententiam quam idem episcopus in eum et terram suam propter hoc canonice promulgauerit, ratam habebimus, et ipsam a uenerabilibus fratribus [Godefrido]  Lingonensi et [Petro] Cabilonensi episcopis mandabimus ratam haberi et irrefragabiliter obseruari.

Datum apud Dolum, X Kal. Octobr.



CI. Ad Robertum Carnotensem episcopum.---Priuilegium pro Ecclesia Carnotensi. 
[Gall. Christ. nou., uIII, Instr., 337.]

ALEXANDER episcopus, seruus seruorum Dei, uenerabili fratri ROBERTO Carnotensium episcopo, eiusque successoribus canonice substituendis in perpetuum.

Et ordo rationis expostulat, et ecclesiastice utilitatis consideratio nos inuitat fratres et cepiscopos  nostros ampliori caritate diligere, et commissas eorum gubernationi Ecclesias patrocinio sedis apostolice propensius communire, quatenus in suscepti exsecutione officii tanto uigilantiores possint semper existere, quanto se a prauorum incursibus securiores uiderint permanere. Eapropter, uenerabilis in Christo frater Roberte episcope, tuis iustis postulationibus benigno concurrentes assensu, ad exemplar felicis recordationis Adriani pape predecessoris nostri, Carnotensem Ecclesiam, cui auctore Deo presidere dignosceris, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona inpresentiarum iuste et canonice possides, aut in futurum concessione  pontificum, largitione regum uel principum, oblatione fidelium, seu aliis iustis modis, Deo propitio, poteris adipisci, firma tibi tuisque successoribus et illibata permaneant. In quibus hec propriis duximus exprimenda uocabulis, abbatiam Sancti Andree, teloneum, census et alias possessiones ac redditus, quos habes in ciuitate Carnotensi cum immunitate sua. Item Fraxinetum, Basoche, Bercherie, Chabloium, Ermenodiuillam, Pontem-Geni, Balneolum, Mondonuillam, Tertre, Goderan, Spinterum Theclin, Boscum Sancti Martini, Mungerdiuillam, Busseium, uallem-Garengis,  Caldum Sancti Stephani, Loun, Pontem-Ebrardi, cum omnibus istarum uillarum pertinentiis, casamenta etiam, et feoda, et omnia alia que ad ius et mensam Carnotensis ecclesie pertinent. Decernimus ergo ut nulli omnino hominum liceat prefatam ecclesiam temere perturbare, uel predictam abbatiam, et reliquas possessiones a mensa episcopi quocunque modo alienare, seu in personatum concedere, auferre, uel ablatas retinere, minuere, seu quibuslibet uexationibus fatigare, sed omnia illibata et integra conseruentur, eorum, pro quorum gubernatione et sustentatione concessa sunt, usibus omnimodis profutura, salua nimirum apostolice sedis auctoritate.

Si qua igitur in futurum ecclesiastica secularisue  persona hanc nostre constitutionis paginam sciens contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri aliena fiat, atque in extremo examine districte ultioni subiaceat. Cunctis autem idem ecclesie iura sua seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum apud Dol. per manum Normanni sancte Romane Ecclesie subdiaconi et notarii, uIII Kal.  Octob. indictione II, Incarnationis Dominice anno 1162, pontificatus uero domni Alexandri pape III anno Iu.

Huic autem littere subscripserunt Hubaldus presbyter cardinalis tituli Sancte Crucis in Ierusalem, Henricus presbyter cardinalis tituli sanctorum Nerei et Achillei, Albertus presbyter cardinalis tituli Sancti Laurentii in Lucina, Guillelmus presbyter cardinalis tituli Sancti Petri ad uincula.

Alexander Catholice ecclesie episcopus, Hubaldus Ostiensis episcopus, Bernardus Portuensis et Sancte Rufine, Galterus Albanensis episcopus, Iacinthus diaconus cardinalis sancte Marie in Cosmedin, Odo diaconus cardinalis Sancti Nicolai in Carcere Tulliano, Ardicio diaconus cardinalis Sancti  Theodorici, Boso cardinalis Sanctorum Cosme et Damiani, Chintius diaconus cardinalis Sancti Adriani, Ioannes diaconus cardinalis S. Marie in Porticu.



CII. Priuilegium pro ecclesia S. Ambrosii Mediolanensis. 
[FRIZI, Memorie Stor. di Monza, II, 63.]

ALEXANDER episcopus, seruus seruorum Dei, uenerabili fratri OBERTO Mediolanensi archiepiscopo, eiusque successoribus canonice substituendis, in perpetuum  .

 In eminenti sedis apostolice speculo, disponente Domino, constituti ex iniuncto nobis a Domino apostolatus officio fratres et cepiscopos nostros honorare debemus attentius, et sincera caritate diligere, et loca eorum gubernationi commissa beati Petri patrocinio communire, ut de suscepti prosecutione officii tanto possint sollicitiores existere, quanto amplius a mundanorum fluctuum tempestatibus securi fuerint et quieti. Eapropter, uenerabilis in Christo frater Oberte archiepiscope, tuis iustis postulationibus grato concurrentes assensu ad exemplar felicis memorie pape Adriani antecessoris nostri, beati Ambrosii Mediolanensis Ecclesiam, cui Domino auctore preesse dignosceris, sub beati Petri et nostra protectione suscipimus et presentis scripti priuilegio  communimus, statuentes ut quascunque possessiones, quecunque bona eadem ecclesia in presentiarum iuste et canonice possidet, aut in futurum rationabilibus modis, Deo propitio poterit adipisci, firma tibi tuisque successoribus, et illibata permaneant; in quibus hec propriis duximus exprimenda uocabulis. In episcopatu Taurinensi abbatiam Sancti Constantii cum capellis suis. In ciuitate Albiganensi ecclesiam Beate Marie cum capellis suis. In Astensi episcopatu ecclesiam Beati Petri de Mazano cum capellis suis, saluo censu unius aurei nobis nostrisque successoribus annualiter persoluendo. In Albanensi episcopatu plebem Sancti Michelis de uerduno cum capellis suis. In Bergulio monasterium  Sancti Petri, ecclesiam Sancti Ioannis et Sancti Stephani cum capellis suis. In uercellensi plebem Beati Ambrosii de Fragrenedo cum capellis suis  . In Terdonensi abbatiam Sancti Petri de  Mola cum capellis suis. In Placentino abbatiam Sancti Saluatoris de Tolla cum capellis suis  ; monasterium Sancti Caloceri de Clauate cum ecclesiis suis; Ecclesiam Beati Ioannis de Modetia cum capellis suis; abbatiam Sancte Trinitatis de Buzizati cum capellis suis  . Monasterium beatorum martyrum Finini et Gratiani de Arona cum ecclesiis suis; monasterium Cremellense; monasterium de Bernaga  ; monasterium Sancti uictoris de Modetia  . In episcopatu Aquensi monasterium Sancti Quintini de Splegno; monasterium Sancte Chrispine iuxta Oronam; locum qui uocatur Sextus cum districto; Albergaria, piscaria, queritura et aliis rationabilibus consuetudinibus, et capellis Sancti uincentii  , Sancti Gregorii de Busernago  et Sancti Petri de Arcagniago  cum parochiis et possessionibus suis. Marcam Ianuensium cum plebibus quatuor, uidelicet Reuco, Auguxa, Rapallo, Camuli et capellis earum, decimis, pensionibus, districto et aliis rationabilibus conditionibus. In ciuitate Ianuensi palatium, cum capella Beati Ambrosii, et Brolium  . In episcopatu Terdonensi pontem Curionis  cum districto, Albergaria, et aliis rationabilibus conditionibus; Corianam cum capella  ; Saluanum cum districto, et Albergaria  ; Casale cum Albergaria et aliis legitimis conditionibus; Bergulium  cum districto et Albergaria et aliis rationabilibus conditionibus; Leucam cum comitatu; Modetiam cum districto et aliis rationabilibus conditionibus;  ripas Adue ex utraque parte a Briuio usque Cauenagum; ripas Ticini ex utraque parte a Sexto usque Faram; locum qui dicitur Palanzzo iuxta locum Cumanum. Preterea monetam quam  illustris memorie Lotharius, quondam Romanorum rex, beato Ambrosio et pie recordationis Manasse antecessori tuo eiusque successoribus sicut in ipsius priuilegio exinde facto continetur, pro anime sue noscitur concessisse tam tibi quam successoribus tuis auctoritate apostolica nichilominus confirmamus  . Ad hec persone tue deuotionem fraternam in Christo, carissime, attendentes et rationabiles atque canonicas Mediolanensis Ecclesie consuetudines uolentes illibatas inposterum conseruare, statuimus ne aliqua ciuitatum que iure metropolitico in presentiarum eidem Mediolanensi Ecclesie subiecte sunt, futuris ei temporibus subtrahatur. uestra igitur interest in his omnibus apostolice sedis liberalitatem perpendere, et eius gratie debitis  beneficiis respondere, atque in beati Petri seruitio et matris uestre sancte Romane Ecclesie unitate stabiles semper immobilesque persistere.

Decernimus ergo ut nulli omnino hominum liceat prefatam Mediolanensem ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur, eorum pro quorum gubernatione et sustentatione concessa sunt usibus omnimodis profutura salua sedis apostolice auctoritate.

Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nec presumptionem suam congrua  satisfactione correxerit, potestatis honorisque sui dignitate careat reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem Ecclesie sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Turoni per manum Hermanni subdiaconi sancte Romane Ecclesie et notarii, II Idus Octobris, indictione XI, Incarnationis Dominice anno  1162, pontificatus domni Alexandri pape III anno Iu.



CIII. Ad Henricum Remensem archiepiscopum.---Pro O. filio nobilis uiri C. Fraiapanis. 
[MARTEN. Ampl. Collect., II, 677.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Quanto in deuotione et amore matris tue sacrosancte Romane Ecclesie ac nostro constantior et feruentior perseueras, tanto maior inest pectori tuo fiducia, ut ad honorem et utilitatem eiusdem Ecclesie amicitiam omnibus quibus poteris modis, et satagas propensius et intendas. Inde est quod de tua sollicitudine maxime confidentes, quedam ad  honorem et incrementum Ecclesie Dei, ac nostrum plurimum pertinentia dilectis filiis nostris Fusniacensi et de Eleemosyna abbatibus  tue discretioni referenda commisimus, que per sollicitudinem et prudentiam tuam iuuari petimus, et efficaciter promoueri rogamus. Studeat igitur deuotio et prudentia tua, sicut in ceteris, ita et in hoc Ecclesia Dei negotio taliter prompta et efficax apparere, quod etiam fraternitati tue gratias debeamus uberrimas exhibere. Preterea rogamus, quatenus, si dilectus filius noster nobilis uir O. filius nobilis uiri C. Fraiapanis, quem de regno Theutonico reuocamus, ad te peruenerit, eum benigne recipias, et ita honeste pertractes, quod te pariter et nos ipsos deceat, et ipse puer deuotionem, quam circa nos habes,  etiam in hoc patenter agnoscat.

Datum Turonis  uII Kal. Nouembris.



CIu. Excommunicationem ab Udalrico episcopo Halberstadensi in prepositum Rodensem sociosque, bonorum Ecclesie Kattenbornensis inuasores, prolatam confirmat. 
[SCHOTTGEN et KREYSIG, Diplomat., II, 698.]

ALEXANDER episcopus, seruus seruorum Dei, uenerabilibus fratribus archiepiscopis, episcopis, abbatibus prepositis et aliis ecclesiasticis personis, per Alemanniam constitutis ad quos littere iste peruenerint, salutem et apostolicam benedictionem.

 Ecclesiastica sententia, que in malefactores aliquos pro suis excessibus canonice promulgatur,  in sua debet stabilitate consistere, et eam usque ad dignam satifactionem, firmitatis nostre robur necesse est obtinere. Eapropter sententiam excommunicationis, quam uenerabilis frater noster Udalricus Halberstadiensis episcopus in prepositum de Rhoden et principales fautores suos, pro eo, quia bona Caldenbornensis Ecclesie improba temeritate inuasit, et ea restituere contradicit, rationabiliter promulgasse dinoscitur, ratam et firmam habentes, per apostolica uobis scripta mandamus quatenus sententiam ipsam ratam tenentes, firmiter obseruetis et per parochias uestras faciatis usque ad dignam satisfactionem inuiolabiliter obseruari, nec ipsos ad diuina officia recipere ullatenus presumatis.

 Datum Turoni, quarto Kalendarum Nouembris.



Cu. Ad Henricum Remensem archiepiscopum.---De negotio Romani pontificis. 
[MARTEN. Ampl. Coll. III, 678.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

uenerabilem fratrem nostrum  B. Portuensem episcopum, uirum siquidem honestum, litteratum et religiosum, ad presentiam karissimi in Christo filii nostri Ludouici, illustris Francorum regis, pro Ecclesie negotiis continuo uolente Domino transmissuri, deuotionem tuam super hoc  duximus premonendam, tantam de te spem fiduciamque tenentes, ut quidquid in tempore isto Ecclesie Dei, presertim in partibus regni huius, expediat, per solertiam tuam credamus efficaciter promouendum. Inde est quod fraternitatem tuam per apostolica scripta rogamus, monemus, et exhortamur in Domino, quatenus tu ipse ad presentiam memorati regis accedas, et ad efficiendum apud eum quod sibi prefatus episcopus ex parte nostra proponet, intendas propensius et insistas, tum quoque per te, quidquid Ecclesie Dei ac nobis ipsis expedire cognoueris, iuxta uerbum quod dilecto filio nostro magistro W. latori presentium tibi ex parte nostra iniunximus, referendum, ita studeas, auctore Domino, effectu prosequente complere, quod  nos inde fraternitati tue gratias uberrimas agere, et digne possimus in Domino, tuam in omnibus sollicitudinem commendare.

Data Turonis, Kal. Nouemb.



CuI. Ad Ludouicum Francorum regem.---[Bernardum] episcopum Portuensem, nuntium suum, commendat. 
[MANSI, Concil, XXI, 1016.]

ALEXANDER episcopus, seruus seruorum Dei, carissimo  in Christo filio LUDOuICO illustri Francorum regi salutem et apostolicam benedictionem.

Exuberans circa nos et Ecclesiam Dei regie deuotionis et sinceritatis affectio in ea fiducia mentem nostram constituit, ut de te tanquam unico post Deum Ecclesie defensore, omni dubitatione postposita, confidamus. De tua magnificentia firmissime presumentes, quod nunquam matri tue Romane Ecclesie aliqua uelis occasione deficere, qui precipuus inter orbis principes tanquam iustitie rector et ueritatis amator eius cepisti causam uiriliter adiuuare. Unde in negotiis ipsius et nostris tanto fiducialius ad regie prudentie consilium, auxiliumque recurrimus, quanto expressius tue deuotionis fideique constantiam nostre mentis oculis quasi coram  positam intuemur. Huius igitur certitudine securitatis inducti, uenerabilem fratrem nostrum B. Portuensem episcopum, uirum utique industrium et discretum, pro Ecclesie negotiis ad regiam presentiam duximus destinandum, eligentes potius uoluntatem nostram ad te referendam illi committere, quam eam excellentie tue presentibus litteris intimare. Quocirca sublimitatem tuam per apostolica scripta rogamus, monemus et exhortamur in Domino, quatenus predictum fratrem nostrum, quem charum inter ceteros acceptumque tenemus, benigne recipias, ita sibi in his que regie maiestati ex nostra parte proponet, efficacem prebiturus assensum, quod spes nostra, que de tua post Deum, sicut diximus, sublimitate dependet, utilem in his  sortiatur effectum, et plenius sumat in aliis incrementum. Si enim ea que ab eo tue fuerint proposita maiestati, efficaciter fuerint, Domino uolente completa, tanto magis id nobis gratum erit in omnibus et acceptum, quanto ex his mater tua sacrosancta Romana Ecclesia maioris accipiet pacis et prosperitatis augmentum.

Datum Turonis, Iu Nonas Nouembr.



CuII. Bulla pro monasterio Compendiensi. 
[Gall. Christi Nou. X, Instr., 125.]

ALEXANDER episcopus, seruus seruorum Dei, dilectis filiis ANSOLDO abbati monasterii sancte Marie quod apud Compendium. . . . etc., ut in bulla  Eugenii III  . In quibus hec propriis duximus exprimenda uocabulis. Domum hospitalem apud Compendium sitam, ecclesiam sancti Clementis que uocatur abbatia, ecclesiam sancti Mauritii, ecclesiam sancti Germani, ecclesiam sancti Petri, et omnes capellas intra terminos Compendii sitas, ecclesiam Leprosorum eiusdem loci. In episcopatu Beluacensi altare de ueneta, altare de Cellis, altare de Longolio, altare de Canly, altare de Sacy cum uicecomitatu, altare de Marest, altare de Roy cum appenditiis suis. In Ambianensi episcopatu altare  de Faueroles, altare de Prunestre, altare de Mediouillari, altare de Bustellis, altare de Dolencort, altare Defferciis cum appenditiis suis. In Suessionensi episcopatu altare de Iauzy. Constituimus quoque ut nulli archiepiscopo uel episcopo. . . .

    Ego Alexander Catholice Ecclesie episcopus.
    Ego Hubaldus presbyter cardinalis tituli Sancte Crucis in Ierusalem.
    Ego Ioannes presbyter cardinalis tituli Sancte Anastasie.
    Ego Albertus presbyter cardinalis tituli Sancti Laurentii in Lucina.
    Ego Guilermus tituli Sancti Petri ad uincula presbyter cardinalis.
    Ego Hubaldus Ostiensis episcopus.
     Ego Galterius Albanensis episcopus.
    Ego Iacinthus diaconus cardinalis Sancte Marie in Cosmedin.
    Ego Oddo diaconus cardinalis Sancti Nicolai in Carcere Tulliano.
    Ego Arditio diaconus cardinalis Sancti Theodori.
    Ego Cinthius cardinalis diaconus Sancti Adriani.
    Ego Ioannes diaconus cardinalis Sancte Marie in Porticu.


Datum Turonis per manum Theodori sancte Romane Ecclesie subdiaconi et notarii, nonis Nouembris, indictione X, Incarnationis Dominice anno millesimo centesimo sexagesimo secundo,  pontificatus uero domini Alexandri pape III anno quarto.



CuIII. Ad Ludouicum uII Francorum regem.---Ut Compendiense monasterium protegat. 
[MANSI, Concil., XXI, 1027.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Quod tam fiducialiter sublimitati tue sacras ecclesias commendamus, ex illa noueris consideratione procedere, qua te circa ea que Dei sunt feruentius  cognoscimus insudare. Inde est quod Compendiense monasterium, et dilectos filios nostros A. abbatem et fratres diuinis obsequiis ex institutione patris et predecessoris nostri sancte recordationis Eugenii pape, assensu et uoluntate tua, sicut Christianissimi regis, et religionem amantis et defendentis, facta, inibi mancipatos, clementie tue duximus commendandos: per apostolica scripta regiam maiestatem rogantes, monentes, et exhortantes in Domino, quatenus eos pro reuerentia B. Petri ac nostra, et sue religionis obtentu, diligas, manuteneas, et honores, nec aliquorum iniuriis eos infestari permittas: sed ita in iustitiis suis  foueas iugiter et defendas, quod ipsi preces nostras sibi sentiant profuisse, et tu ab omnipotenti Deo ac nobis ipsis gratias debeas multiplices exspectare.

Datum Turonis, uIII Idus Nouemb.



CIX. Parthenonis S. Marie in Silua Nidi-Merli protectionem suscipit et possessiones confirmat.





CX. Ad Henricum Remensem archiepiscopum.---Pro Letoldo Aurelianensi preposito. 
[MARTEN., Ampl. Collect., II, 679.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Constitutus in apostolice sedis presentia dilectus filius noster Letoldus Aurelianensis prepositus, sua nobis conquestione monstrauit, quod Leodienses canonici redditus prebende Sancti  Lamberti iam sibi per biennium irrationabiliter denegarunt. Unde quoniam eidem preposito in iure suo deesse nec possumus, nec debemus, fraternitati tue per apostolica scripta mandamus, quatenus prefatis canonicis commonendo et etiam comminando, si opus fuerit, sollicite scribas, ut si ita est, subtractos  fructus ei cum integritate restituant, et eum super eiusdem prebende fructibus nullatenus de cetero inquietare presumant. Quod si nec moniti, nec comminatione territi facere forte uoluerint, tantum de illis redditibus, quos quidam predictorum canonicorum in archiepiscopatu tuo colligere debent, accipias, quantum ipsi Letoldo de prebenda sua per eos constiterit iniuste fuisse sublatum.

Data Turonis, XuI Kal. Decembris.



CXI. Ad Henricum Remensem archiepiscopum.---De litteris ad Attrebatensem episcopum, ut consulat anime sue. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dilectum filium nostrum abbatem ad nostram a te presentiam destinatum prompta suscepimus caritate, illum et uultum pariter et animum exhibentes, quem nos exhibere decuit uiro religioso a fratre nobis tam uenerabili delegato. Quod igitur ex parte tua uiua uoce nobis exposuit, et tuarum nichilominus tenor litterarum expressit, protinus sumus in eo quod decuit efficaciter prosecuti; scribentes  scilicet illi fratri nostro  Atrebatensi episcopo, ut quoniam infirmitate grauatus, ad propriam administrationem noscitur insufficiens, anime sue consulere, et Ecclesie studeat commodius prouidere. Super eo autem quod de commonitione canonicorum ad electionem celebrandam nobis fuit ex tui parte suggestum, non tam subito duximus procedendum, minime dignum existimantes, ut illo adhuc uiuente et in commissa sibi Ecclesia ministrante, de alterius debeat electione tractari. Cum autem de ipsius nobis abrenuntiatione constiterit, in eo negotio iuxta tue discretionis consilium, auctore Domino, efficaciter procedemus. Ad hec de honesta uisitatione magnifice deuotionis tue, gratias tibi uberes exhibemus, fraternitatem tuam per  apostolica scripta rogantes, monentes et exhortantes in Domino, quatenus sicut bene consueuisti, circa commodum et profectum Ecclesie Dei, ac nostrum uigilanter intendas, et rumores Teutonicos solerter inquirens, eos nobis sepius studeas declarare.

Datum Turonis, Iu Kal. Decembris.



CXII. Ad Ludouicum Francorum regem.---Admonet de celebratione concilii. Alia quedam. 
[MANSI, Concil., XXI, 1017.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum  regi salutem et apostolicam benedictionem.

Dilectos filios nostros Barbadorum et militem qui cum eo uenit ad presentiam nostram a tua celsitudine destinatos, debita curauimus benignitate recipere, eisque super his que nobis ex tua parte proposuerunt sufficienter studuimus ad singula respondere. Quare autem super his litteras serenitati tue non transmiserimus, predicti magnificentie tue nuntii uiua tibi uoce poterunt intimare. Preterea, licet per uenerabilem fratrem nostrum Mauricium Parisiensem episcopum tam de celebratione concilii, quam de nostro ad partes illas aduentu tibi nos significasse credamus, dubitantes tamen ne forte ad notitiam tuam nondum plenarie ipsius episcopi relatione peruenerit, illud eisdem iniunximus  tue Serenitatis auribus referendum. Quod ergo ipsi exinde tue sublimitati retulerint, de proposito nostro procedere minime poteris dubitare.

Datum Turonis, uI Idus Decembris.



CXIII. Ad Henricum Remensem archiepiscopum.---De remotione abbatum Sancte Marie et Sancti Wlmari et de canonicorum secularium intrusione. 
[MARTEN., Ampl. Collect., II, 680.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dum interna consideratione pensamus quam inique, quam enormiter  M. filius comitis Flandrensis dilectos filios nostros Sancte Marie  et Sancti Wlmari abbates cum fratribus ab ecclesiis suis remouit, et canonicos seculares in eadem intrusit, graui dolore super miseria illorum compungimur,  et sepius coarctamur. Ceterum quoniam predictus M. et canonici, nostra sepenumero auctoritate commoniti, ut a tanta nequitia desisterent, addentes peiora prioribus, sue malitie uirus minime deposuerunt, uenerabilis frater noster Morinensis episcopus in eos sententiam excommunicationis propter hoc canonice promulgauit. Quam utique sententiam nos ratam habentes, fraternitati tue per apostolica scripta mandamus, quatenus quia quibus non communicat Romanus pontifex, nec tuam decet fraternitatem communicare, sicut scriptum est, quibus non communicat iste Clemens, nec tu communices: prefatum M. et canonicos sicut excommunicatos, et peruersos ecclesiarum  inuasores attentius deuites, et facias per totum archiepiscopatum tuum studiosius deuitari, predictis quoque abbatibus, ut ecclesias suas recuperare ualeant, consilium tuum pariter et auxilium efficaciter studeas impertiri.

Datum Turon., Iu Id. Decemb.



CXIu. Ad eumdem.---De Mattheo comite Bolonie, qui monialem duxerat et duos abbates de ecclesiis regularibus eiecerat. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Plena et manifesta ueritate nosse te credimus, qualiter  M., filius dilecti filii nostri nobilis uiri comitis Flandrensis, in anime sue periculum monialem Deo dicatam, et in abbatissam benedictam, sibi nefarie penitus et illicite copulauit, qui cum de  tanta iniquitate Deo, quem offenderat, satisfacere debuisset, peccato peccatum accumulans, duos abbates de Bolonia, et fratres eorum, uiros regulares et Deum timentes ex ecclesiis suis uiolenter eiecit, et aliis quibusdam uiris in eas dissolutis intrusis, predictos regulares nequiter exsulare compellit. Unde cum tu ad partes illas accedens, iniquitatem istam diligenter corrigere debuisses, hoc sicut dicitur, incorrectum et inemendatum ex impotentia potius, uelut credimus, quam ex industria dimisisti. Quia igitur nos in eo sumus loco, disponente Domino, constituti, ut et praua corrigere, et ea studeamus que sunt placita Domino solidare, fraternitatem tuam per apostolica scripta monemus attentius atque mandamus, quatenus predictum  comitem studeas diligentius commonere, ut illum in nequitia ista nulla ratione confoueat, sed eum, quantum in se est, quantocius super hoc corrigere non postponat: ita quod clericis illis excommunicatis eiectis, predicti religiosi ad ecclesias suas libere redire ualeant, et ibi Domino pacifice deseruire, alioquin timendum sibi erit, ne in eum et totam terram suam diuina ultione grauiter uindicetur, et sancta Dei Ecclesia diutius hoc dissimulare non possit.

Datum Turon., Xu Kal. Ianuar.



CXu. Ad eumdem.---De negotio W. pro prebenda Caslatensis ecclesie. 
[MARTEN. Ampl. Collect. II., col. 682.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Latoris presentium W. etate pariter et laboris, quem pro prebenda Caslatensis ecclesie sustinuit, diuturnitate commoti, cum eidem in prebenda ipsa, pro eo quod sibi a dilectis filiis nostris Henrico et Odd. sancte Romane Ecclesie cardinalibus, tunc apostolice sedis legatis abiudicata fuisse dignoscitur, non possemus salua conscientia prouidere, preposito, decano et uniuerso capitulo eiusdem Ecclesie dedimus in mandatis, ut eidem puero pro tantis laboribus et expensis aliquam recompensationem,  de qua possit dignam consolationem recipere, studeant misericorditer prouidere, unde fraternitati tue per apostolica scripta mandamus, quatenus si forte illi hoc facere supersederint, tu nulla ratione dimittas, quin eos ad id faciendum, nostra fultus auctoritate compellas.

Datum Turonis, XIII Kal. Ianuarii.



CXuI. Ad eumdem.---De episcopo Aurelianensi. 
[Ibid.]


ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Corporali quondam presentia et uidisse te pariter et agnouisse recolimus, et etiam postea ex relatione dilecti filii nostri Henrici abbatis, qui apud te moratur, cui nos id tibi referendum iniunximus, plenius te intellexisse pensamus, quomodo carissimus in Christo filius noster Ludouicus illustris Francorum rex pro illo  Aurelianensi episcopo instanter apud nos intercesserit, et pro  eodem tam uiua uoce quam frequentibus etiam nuntiis preces nobis curauerit replicare. Cui siquidem nos ad exemplar patrum et predecessorum nostrorum, qui eum semper interna caritate diligere, et desideria eius ac preces admittere curauerunt, et propensius exaudire, in omnibus decreuimus, que cum Deo possumus et honestate deferre: cum fratrum nostrorum consilium habeat, ut ei etiam in aliquibus que nos grauare noscantur, assensum debeamus minime difficilem impertiri. Super hoc autem consilium et uoluntatem tuam hactenus nos exspectasse cognoscas, ut sicut te contra eumdem Aurelianensem feruenter exarsisse, tanquam si in te specialiter peccasset,  agnouimus; ita quoque an cum eo dispensatiue ac merito sit in diebus istis ad tanti principis tam sollicitas preces agendum, conscientie tue iudicium apertius uideamus. Presentium igitur significatione tue super his duximus discretionis industriam requirendam, ut quod in consilii tui uerset arcano celeriter nobis fraternitatis tue litteris exprimatur. uidetur autem nobis ut et tu ad hoc debeas animum tuum et uoluntatem inducere, cum ad deferendum in hac parte predicto regi, ceterorum uideantur studia concordare. Preterea nosse te uolumus, quod si absque graui difficultate fieri possit, presentiam tuam transacto proximo natali festo habere desideramus.

Dat. Turonis, XIII Kal. Ian.



CXuII. Ad Ludouicum uII Francorum regem.---Ut P. miles, qui Hierosolymam ire optabat, possessiones suas uendere possit sine consensu coniugis. 
[MANSI, Concil., XXI, 996.]


ALEXANDER episcopus, seruus seruorum Dei, carissimo  in Christo filio LUDOuICO illustri Francorum regi, salutem et apostolicam benedictionem.

Illos tuam decet magnificentiam pia protectione defendere pariter et fouere, qui tollentes crucem, sancta et uenerabilia loca, que Dominus corporali presentia illustrauit, uisitare disponunt; et ibi contra inimicos crucis Christi Domini militare. ueniens autem ad nostri apostolatus presentiam P. miles lator presentium, uotum suum nobis proposuit, et se uelle Hierosolymam ire constanter asseruit. uerum quia uxore sua circa eum se turpiter et inhoneste habente, et se ob perpetrati sceleris culpam ab eo absentante, iste paternam hereditatem sine ipsius conniuentia nec uendere potest, nec pignori obligare, dispositum iter nullatenus ualet  adimplere. Sed quoniam uxor torum maritalem, sicut dicitur, per adulterium commaculauit, dummodo iste uelit continenter uiuere, ad eam non cogitur ulla ratione redire; serenitatem tuam per apostolica scripta rogamus, et exhortamur in Domino, quatenus, si ita est, diuini amoris intuitu liberum ei facias, ut ipsi possessiones suas uendere cui uoluerit licitum sit, uel pignori obligare; et his quibus uendiderit, seu pignori obligauerit, nulla patiaris super hoc iniuriam uel molestiam indebite irrogari.

Datum Turonis, X Kal. Ianuar.



CXuIII. Ad Henricum Remensem archiepiscopum.---De Burgensibus hereticis et in fide deprauatis. 
[MARTEN., Ampl. Collect., II, 683.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Burgenses illos hereticos et in doctrina fidei deprauatos, contra quos proprias litteras tua fraternitas ad nostram presentiam destinauit, dure satis, sicut dignum uidebatur, recepimus, et eam illis asperitatem ostendimus, quam uiris talibus a nobis congruit exhiberi. Scire autem debet tue discretionis prudentia, quia cautius et minus malum est,  nocentes et condemnandos absoluere, quam uitam innocentium seueritate ecclesiastica condemnare; et melius uiros ecclesiasticos plus etiam quam deceat esse remissos, quam in corrigendis uitiis supra modum existere et apparere seueros, testante utique Scriptura, que ait: Noli nimium esse iustus, et alibi: Qui multum emungit, elicit sanguinem. Nos autem tibi, sicut carissimo filio nostro, tam in his quam in omnibus aliis, in quibuscunque secundum Deum possumus deferre uolentes, et personam tuam propensius honorare, quod exinde de consilio fratrum nostrorum debemus statuere, fraternitati tue in proximo, auxiliante Domino, rescribemus.

Datum Turon., X Kal. Ianuar.



CXIX. Stephani episcopi Meldensis iura confirmat. 
[DU PLESSIS, Histoire de l'Egl. de Meaux, II, Preuu., p. 51.]


ALEXANDER episcopus, seruus seruorum Dei, uenerabili fratri STEPHANO, Meldensi episcopo, ipsiusque successoribus canonice substituendis in perpetuum.

In eminenti apostolice sedis speculo, disponente Domino, constituti, etc. . . . . Proinde, carissime in Christo frater Stephane, Meldensi Ecclesie, cuius a Deo cura tibi commissa est, salubriter prouidentes, ad exemplar sancte recordationis Patris et predecessoris nostri Honorii pape, statuimus ut omnes  tam clerici quam laici in uilla Resbacensi et Iotrensi commorantes, Meldensi Ecclesie iure parochiali subiaceant, et ea que de eis ad ius parochiale pertinent, tibi tuisque successoribus libera et illibata permaneant. Decernimus etiam ut abbas Resbacensis, et Iotrensis abbatissa, canonicam tibi tuisque successoribus obedientiam persoluant. Benedictio quoque eorum, sicut per tuos antecessores hactenus celebrata constitit, sic per te tuosque successores deinceps exhibeatur. Promotiones etiam monachorum ad ecclesiasticos ordines per Meldensem administrentur episcopum, si uidelicet gratis eos et sine prauitate uoluerit exhibere, et gratiam apostolice sedis habuerit. Si quis autem ausu temerario, etc. . . . .

 Datum Turonis, anno Dom. 1162.



CXX. Ad Ioannem Maclouiensem episcopum.---S. Maclouii ecclesiam, sedem olim episcopalem, ipsi ab Eugenio III et Anastasio Iu restitutam confirmat.
[D. BOUQUET, Recueil des historiens. t. Xu, p. 791.]

ALEXANDER episcopus, seruus seruorum Dei, uenerabili fratri IOANNI S. Maclouii episcopo, eiusque successoribus, etc.

Sicut equum est, etc. Felicis memorie Lucius papa, antecessor noster, aduersus monachos Maioris Monasterii fraternitatis tue querela suscepta, quod ecclesiam S. Maclouii de Insula, que temporibus antecessorum tuorum episcopalis sedes exstiterat,  illicite detinerent, illos ad apostolice sedis iudicium euocauit, plenarie super hoc petitioni tue respondere paratos. Quo interim ex diuine uoluntatis arbitrio casibus humane fragilitatis exempto, beate recordationis Eugenius, qui, disponente Domino, in apostolatus ministerium ei successit, tam te quam illis in auditorio sedis apostolice constitutis, causam ipsam diligenter audiuit, et utriusque partis rationes ex plenaria inuestigatione cognouit. Cumque ad probandum quod eadem ecclesia sedes fuisset episcopalis, tres legitimos testes in presentia sua produceres, antedicti monachi duos ex ipsis non esse legitimos obiecerunt, et id se dixerunt in illis partibus legitime probaturos. Unde licet a supranominato antecessore nostro papa Lucio ad  hoc uocati fuissent, ut ad respondendum tibi uenirent sufficienter instructi, ne tamen de illato sibi preiudicio possent rationabiliter murmurare, prenominatus antecessor noster papa Eugenius ad discretionem uenerabilis fratris nostri Gaufridi Burdegalensis archiepiscopi, Gaufridi Carnotensis, et Lamberti Engolismensis episcoporum, utramque partem censuit remittendam; et per sua scripta eis mandauit ut si tu, presente altera parte, nisi forte se contumaciter absentaret, eamdem ecclesiam fuisse sedem episcopalem duobus siue tribus posses testibus legitime comprobare, testes ipsos, omni appellatione remota, susciperent, et te de ipsa ecclesia cum uniuersis possessionibus quas illo tempore possidebat quo monachis data fuit, auctoritate  apostolica inuestirent. Qui, sicut ex litteris eorum euidenter apparuit, utramque partem certo termino ante se Petragoras euocarunt. Ad diem uero locumque prefixum tam tu quam Garnerius abbas maioris monasterii conuenistis. Tu autem ibi prefixum terminum postulante [prestolante] antefatus abbas nec etiam una die uoluit exspectare, et nec per se, nec per nuncios suos, ullam excusationem canonicam pretendit; sed, nullo pro se ibidem responsali dimisso, se, uelut qui de cause sue merito diffidebat, contumaciter absentauit. Supranominati uero fratres nostri, cum in mandatis a sede apostolica recepissent ut hoc infra duos menses exsecutioni mandarent, ne precepti uiderentur apostolici  transgressores, cognito per religiosos uiros publicam famam esse in illis partibus, quod eadem ecclesia sedes episcopalis antiquitus exstitisset, de multis testibus quos tecum adduxeras, et qui a te antea fuerant sepe nominato abbati et monachis eius exhibiti, tres presbyteros diligenter examinatos, religiosorum prudentumque uirorum consilio adhibito, susceperunt: qui, tactis sacrosanctis euangeliis, iurauerunt se audiuisse et uidisse prenominatam ecclesiam S. Maclouii, de qua contentio erat, exstitisse sedem episcopalem. Susceptis itaque testibus et iuratis, iidem fratres nostri te de ecclesia S. Maclouii, cum uniuersis possessionibus quas tunc habebat quando monachis data fuit, iuxta supra dicti antecessoris nostri mandatum  inuestiuerunt. Unde idem antecessor noster, re audita et cognita, perpetuum in hac causa silentium monachis illis imposuit et inuestituram ipsam, et quidquid exinde ab antedictis fratribus nostris actum fuerat, auctoritate apostolica confirmauit.

Ei autem predecessore nostro Anastasio papa in apostolatus officium subrogato, prefati monachi ad apostolicam sedem accedentes, super hoc aduersus te duxerunt querimoniam innouandam, et te fecerunt ad eiusdem predecessoris nostri Anastasii audientiam laborare. Tam uero te, quam illis in ipsius auditorio constitutis, licet perpetuum eis fuisset silentium impositum, tam tua quam eorum scripta exhiberi sibi mandauit. Quibus utique cum  fratribus auditis et intellectis, scripta eorum in hac parte nichil firmitatis censuit obtinere; ac de fratrum uoluntate atque consilio ad exemplar sepedicti Eugenii pape, perpetuum silentium illis imponens, omnemque facultatem eis uel eorum successoribus auferens te uel successores tuos recidiuo super hoc litigio fatigandi, prescriptam sententiam auctoritate apostolica confirmauit, et firmam eam et illibatam omni tempore permanere decreuit. Eamdem igitur sententiam memoratus pape Anastasius muniens, constituit ut ordo canonicus qui per studium tuum et ex sepedicti Eugenii pape consilio secundum B. Augustini regulam et obseruantiam fratrum S. uictoris illic, auctore Domino, institutum esse dignoscitur, perpetuis ibidem temporibus  inuiolabiliter obseruetur. Episcopus autem qui pro tempore ibidem fuerit ordinandus, a fratribus ipsius ecclesie de sua, uel de alia regulari congregatione sue professionis, iuxta sanctiones canonicas eligatur; nec quisquam in eodem Maclouiensi episcopatu, qualibet subreptionis astutia seu uiolentia, nisi regularis canonicus archidiaconus statuatur. Nos quoque ad exemplar predictorum antecessorum nostrorum, eadem que et ipsi suis priuilegiis roborarunt, tibi tuisque successoribus auctoritate apostolica confirmamus. Preterea quascunque possessiones, etc.



ANNO 1163.



CXXI. Priuilegium pro monasterio S. Marie et S. Botulfi Thornegensi. 
[Monastic. Anglic., I, 249.]


ALEXANDER episcopus seruus seruorum Dei dilectis filiis HEREBERTO abbati ecclesie S. Marie et Sancti Botulphi Thorney eiusque fratribus tam presentibus quam futuris religiosam uitam professis, in perpetuum.

Iustis religiosorum desideriis consentire et rationalibus eorum petitionibus clementer annuere, apostolice sedis, cui largiente Domino deseruimus, auctoritas et fraterne caritatis unitas nos hortatur.  Quocirca, dilecti in Domino filii, uestris iustis postulationibus clementer annuimus, et prefatam Ecclesiam in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus: statuentes, ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis. Insulam uidelicet Thorney, in qua ipsum monasterium situm est, cum nemore, et marisco, et omnibus appendiciis  suis. Ecclesiam de Wytlesey; ecclesiam de Stangrund; ecclesiam de Iakesley; ecclesiam de Wodeston; ecclesiam de Addon; ecclesiam de Newton; ecclesiam de Stibinton; ecclesiam de Twywell; ecclesiam de Bollenhorst et ecclesiam de Gibelden, cum una hida terre et decimis eiusdem uille et omnibus oblationibus. Ecclesiam Sancti Georgii de Fhetford; duas ecclesias de Deping; ecclesiam de Fiel; quidquid iuris in ecclesia de Wenge habetis. In comitatu Cantabrigie, Wytteseyam, et omnes illas rationabiles consuetudines quas habebat Eliensis ecclesia in hundredis suis de Wycheforde de terra et de hominibus Thornensibus. Ecclesiam de Witlesey, exceptis propriis regalibus consuetudinibus, que super terram illam euenerint, quas Herueus  primus Eliensis episcopus, cum assensu capituli sui, ecclesie uestre in eleemosynam rationabiliter contulit, in die dedicationis eiusdem ecclesie.

In comitatu Huntingdonie, Neuton, Wodeston, Iakesley, et mercatum eiusdem uille cum Soka et Saka, et Fol, et Feam, et Infangenthef, et omnibus eiusdem pertinentibus consuetudinibus, medietatem stagni quod Wytlesmere dicitur, Stangrund, Farsheued, Haddon, Sibeston, duas hidas et dimidiam; et in Stibington u uirgatas pertinentes ad Sibeston. et decimam unius caruce in Sibeston. In Stibington decimam Rogerii. In uilla que dicitur Couinton uI hidas. In prato de Stanton XXuIII acras  de diuersis hominibus; in Coppedethorn, XIu acras ei terre et pratum eidem terre pertinens; in uilla que dicitur Huntendon duas domos et terras, in quibus ipse domus sunt; ius quod habetis in ecclesia Omnium Sanctorum de mercato eiusdem uille; decimam Widonis filii Goscelini in Cestreton. In Fulkeworth, duas uirgatas terre et dimidiam, et aliam terram in eadem uilla uIII solidos annuatim reddentem. De dono Andree Reuelli Xu acras quas dedit in eleemosynam pro se et omnibus parentibus suis uiuis et mortuis.

In comitatu Hampton, Fwywell, duas hidas et molendinum; terram in Luffewyk. Item dimidiam uirgatam terre et decem acras de Inland in predicta uilla, unam hidam in rande cum redditu eius,  scilicet XII s.; dimidiam hidam in Charwalton; terram de Pippewell, de dono Willielmi de Albeni Brittonis, et in Stoke unam carucatam terre de dominico eiusdem uille cum tofta et prato et tota communitate in bosco et plano et pascuis. De dono Alberici de Fwywell, duas garbas decimarum sex carucarum trium uillarum, scilicet Islep, Drayton, Adinton.

In comitatu de Warrewick, Salcbrigg cum appendiciis suis; unam uirgatam terre in Wolfhamcote, et molendinum de Ricton. Seruitium Edrici de Fleckenho cum sua terra, scilicet u iugera in campo et in uilla tres croftas et dimidiam.

In comitatu Bedfordie; duas hidas et dimidia in Bollenhorst; in Wildene duas uirgatas terre  cum hominibus qui illas tenent. In Bedeford unam domum et terram ei pertinentem. Item in Norfoleia, in uilla que dicitur Tuameres, unam terrulam reddentem quinque solidos. Item medietatem uille que dicitur Wenge et dimidium molendini eiusdem uille. Insuper uillanum unum, nomine Normannum cum terra sua, scilicet una uirgata in predicta uilla. Item X solidos de redditu molendini de Feseburge, cum dimidio augmentationis quantum creuerit. Piscationem de Welle, de Elme, de Fillinga, de Frillinga, item terram de Stanfort; item heremitorium de Frokenholt; terram quam habetis in Etune; terram quam habetis in Fid. Ex dono comitis de Clara, redditum centum solidorum sub iureiurando promissum. Ex  dono Hugonis filii Radulfi de Wildenbef unam uirgatam terre et libertatem quam beatus Adelwoldus episcopus, fundator predicti cenobii, fauente rege Edgaro et sancto Dunstano Dorobernie archiepiscopo, Oswaldo Eboracensi archiepiscopo, et omnibus aliis episcopis, abbatibus et baronibus totius Anglie, eidem loco concessit, et scripto proprio confirmauit.

Sane noualium uestrorum, que propriis manibus aut sumptibus colitis, siue de nutrimentis uestrorum animalium nullus omnino a uobis decimas exigere presumat. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptione uel uiolentia preponatur, nisi quem fratres communi assensu,  uel fratrum pars consilii sanioris secundum Dei timorem et beati Benedicti regulam prouiderint eligendum.

Decreuimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablata retinere, minuere aut aliquibus uexationibus fatigare, sed omnia integre conseruentur, eorum pro quorum gubernatione et sustentatione concessa sunt usibus omnimodis profutura; salua nimirum apostolice sedis auctoritate, et diecesanorum episcoporum canonica iustitia. Si qua igitur in futurum ecclesiastica secularisue persona hanc nostre constitutionis paginam sciens contra eam temere  uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui careat dignitate, reamque se diuino iudicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiiciatur. Cunctis autem eidem loco iura seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant. Amen.

Datum Turoni, per manum Hermanni sancte Romane Ecclesie subdiaconi et notarii, u Idus Ianuarii, indictione XI, Incarnationis Dominice  anno 1162; pontificatus uero Alexandri pape tertii, anno quarto.



CXXII. Ad Ludouicum regem Francorum.---De his qui in partibus Flandrie heresis arguebantur. 
[MARTEN., Ampl. Collect., II, 684.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Litteras super negotio illorum qui in Flandrie partibus heresis arguuntur, a tua nobis celsitudine destinatas, debita benignitate suscepimus, et earum tenore diligenter inspecto, id excellentie tue duximus intimandum, quod cum quidam ex illis cum  pluribus litteris nostro se conspectui presentassent, asserentes se penitus totius heretice prauitatis immunes, eos ad iudicium uenerabilis fratris nostri Henrici Remensis archiepiscopi, cum nostris uoluimus litteris destinare. Illis tamen ad eum ire nolentibus, duo ex ipsis absque litteris recesserunt, et apud nos usque modo remanserunt: nolentes aliqua ratione reuerti, sed potius a nobis iusto iudicio iudicari. Nos tamen quibus in proposito semper et uoluntate consistit, consilium tuum in omnibus que cum Deo ac iustitia possumus exsequi, nulla ratione illos uoluimus audire, nec aliquatenus audiemus, donec super hoc tam tuum quam predicti archiepiscopi, atque aliorum religiosorum  uirorum consilium plenius habeamus. uoluntatis enim et propositi nostri est in omnibus prout diximus consilium tue sublimitatis admittere, honori et exaltationi tue studiosa sollicitudine uigilanter intendere, teque sicut carissimum filium et precipuum prius dominum Ecclesie defensorem exaudire propensius et in omnibus honorare.

Datum Turon., III Id. Ianuar.



CXXIII. Ad Henricum Remensem archiepiscopum.---De Drogone canonico Sancti Timothei. 
[Ibid., 685.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo,  salutem et apostolicam benedictionem.

ueniens ad presentiam nostram Drogo diaconus et canonicus ecclesie sanctorum martyrum  Timothei et Apollinaris, in auditorio nostro querelam deposuit, quod Milo clericus de Largeriaco, et seruientes uxoris Bald. militis cum consilio eiusdem Milonis, de equo ipsum uiolenter deposuerunt, et ipsi iidem seruientes, et Herueus presbyter, post appellationem ad nos factam, fructum cuiusdam terre sue de Musione, et equum cui noscitur insedisse, ausu temerario abstulerunt, qui de iniuria  illata satisfacere et ablata restituere contradicunt. Quia igitur tante presumptionis excessum relinquere nec debemus, nec possumus incorrectum, fraternitati tue per apostolica scripta mandamus, quatenus si ita est, eos qui predictum clericum de equo deposuerunt, tandiu excommunicatos denunties, quousque ablata restituant, et de tanto satisfacturi excessu, nostro se conspectui representent. Alios uero qui post appellationem ad nos factam predictos fructus auferre presumpserunt, districte conuenias, ut aut cum integritate ablata uniuersa restituant, aut plenariam iustitiam eidem exhibeant. Quod si facere forte contempserint, ad id exsequendum eos ecclesiastica censura constringas.

 Datum Turonis, II Idus Ianuarii.



CXXIu. Ad Ludouicum regem Francorum.---Ut pauperem quemdam protegat. 
[MANSI, Concil., XXI, 1004.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Consueuit semper egregie clementia pietatis oppressorum et pauperum misereri, et circa eorum miseriam pro affectu animi commoueri, sciens scriptum esse: Beatus qui intelligit super egenum et pauperem . Ea igitur consideratione inducti, et huius pauperis M. presentium latoris  lacrymabili prece deuicti, qui molestias et iniurias super possessionibus suis a quibusdam hominibus tuis potentioribus se queritur sustinere, regiam excellentiam et consuetam pietatem tuam rogamus attentius, quatenus pro amore Dei et obtentu iustitie, et nostro interuentu, eum ab aduersariis suis, a quibus se opprimi asserit et grauari, ita regia protectione defendas et immunem ab eorum facias lesione, quod ab eo qui, cum diues esset, ad liberandum nos nostram subiit paupertatem, eternum inde debeas premium exspectare.

Datum Turonis, XIu Kal. Februarii.



CXXu. Ad abbatem de Castro-Nantonis.---Ut in ecclesia S. Saluatoris uictorinos sinat pacifice annualia possidere. 
[MARTEN., Ampl. Collect., uI, 232.]


ALEXANDER episcopus, seruus seruorum Dei, dilecto filio abbati de Castro-Landonis  , S. et A. B.

Iniuncti nobis officii auctoritas nos hortatur uniuersis Dei fidelibus et presertim uiris religiosis in iustitia sua diligenter intendere, et eis que sua sunt illibata penitus et integra conseruare. Unde dilectioni tue per apostolica scripta mandamus,  quatenus annuatia que dilecti filii nostri abbas et fratres S. uictoris Parisiensis in ecclesia S. Saluatoris iam ex longo tempore canonice possedisse noscuntur, quiete eos permittas et pacifice possidere, donec cum eis super his componas. uel si de iustitia tua confidas, in presentia electi ab utraque parte iudicis, uel etiam in adiutorio nostro legitima cum eis examinatione contendas.

Datum Turonis  , XI Kal. Februarii.



CXXuI. Ad [Guidonem] electum Catalaunensem.---Pro causa ecclesie Sancti Remigii et G. de Ioinuilla. 
[MARTEN., Ampl. Collect., II, 685.]

ALEXANDER episcopus, seruus seruorum Dei, dilecto  fratri G., Catalaunensi electo, salutem et apostolicam benedictionem.

Dilecti filii nostri abbas et fratres ecclesie Sancti Remigii Remensis sua nobis insinuatione monstrarunt, quod Gaufridus de Ionuilla, parochianus tuus, uillam que dicitur Curcellis eis contra iustitiam abstulit, et reddere contradicit. Unde quoniam eidem ecclesie in iure suo deesse nec possumus, nec debemus, discretioni tue per apostolica scripta mandamus, quatenus predictum Gaufridum infra uiginti dies, post harum susceptionem, cum omni diligentia studeas conuenire, ut uel ipsam uillam memoratis abbati et fratribus sine difficultate restituat, uel in presentia tua plenam eis iustitiam non  differat exhibere. Si uero neutrum horum facere forte noluerit, ecclesiastica eum censura cerceas.

Data Parisius, Iu Idus Februarii.



CXXuII. Ad Henricum Remensem archiepiscopum.---Pro ecclesia Sancti Remigii super quadam terra. 
[Ibid., 686.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Dilecti filii nostri abbas et fratres ecclesie beati Remigii Remensis nobis querimoniam presentarunt, asserentes quod Witterus de Sarnai, parochianus tuus, quamdam terram eis abstulit, et reddere  contradicit. Unde quoniam eidem ecclesie in iure suo deesse non possumus, nec debemus, discretioni tue per apostolica scripta mandamus, quatenus predictum W. infra uiginti dies, post harum susceptionem, cum omni diligentia studeas conuenire, ut uel predictam terram memorato abbati et fratribus sine difficultate restituat, uel in presentia tua iustitiam eis non differat exhibere. Si uero neutrum horum facere forte uoluerit, ecclesiastica eum censura cerceas. Nihilominus etiam discretioni tue mandamus, ut comitem de Grandiprato, qui XXX solidos singulis annis predictis fratribus, sicut nobis dicitur, auferre presumit,  moneas diligentius et studiose conuenias, ut eamdem pecuniam eis restituat, et de cetero ab ipsius substractione pecunie desistat, uel plenitudinem eis iustitie in presentia tua exhibeat: alioquin de ipso districtam iustitiam non differas exercere.

Data Parisius, III Idus Febr.



CXXuIII. Ad eumdem.---De M. Catalaunensium feneratore. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Constitutus in nostra presentia O. lator presentium sua nobis conquestione monstrauit quod M., Catalaunensis ad immoderatum fenus soluendum contra Noui et ueteris Testamenti prohibitionem, ipsum nequiter cogit, ut cum sortem sibi duplicatam fere reddiderit, adhuc aliquid aliud prestolatur, et ad soluendum ipsum contra iustitiam fatigare presumit. Quia igitur tante presumptionis audaciam inrequisitam pretermittere non possumus nec debemus, fraternitati tue per apostolica scripta mandamus, quatenus eum, si ita est, appellatione remota, districte compescas, ut de cetero super hoc istum non audeat infestare.

Datum Paris., XI Kal. Mart.



CXXIX. Ad eumdem.---Pro P. Lapillo 
[Ibid., 687.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Lator presentium P. Lapillus nomine, in apostolice sedis presentia constitutus, aduersus P. Catalaunensem socerum suum querelam constituit, asserens quod, dum Ierosolymis esset, idem socer eius fructus possessionum suarum irrationabiliter abstulit, eosque contra uoluntatem patris sui, cui propria bona seruanda commiserat, illicite occupare presumpsit. Hic tandem rediens cum eodem,  sicut asserit, socero suo transegit ut sex libras et dimidiam Catalaunensis monete, et alias quasdam res ei pro perceptis fructibus compensaret. Cumque illum super pacti exsecutione requireret, et ipse pactum illud intercessisse negaret, atque propter hoc M. frater eius, qui causam ipsam agendam susceperat, ante presentiam tuam iustitiam exhibiturus existeret, sicut ex eisdem litteris tuis nobis innotuit, causa subterfugiende sententie ad nostram audientiam appellauit, sed appellationem ipsam exsequi pretermisit. Quia igitur eidem P. in iustitia sua deesse non possumus nec debemus, causam ipsam discretioni tue committimus audiendam, et  appellatione cessante, fine debito terminandam. Ideoque fraternitati tue per apostolica scripta mandamus, quatenus utramque partem ante tuam presentiam conuoces, et rationibus hinc inde auditis diligenter et cognitis, eamdem causam, iustitia mediante, decidas.

Data Parisius, XI Kal. Mart.



CXXX. Priuilegium pro monasterio Fontis-Ebraldi. 
[NIQUET, Hist. de l'ordre de Fonteurauld, p. 415.]

ALEXANDER episcopus, seruus seruorum Dei, uenerabilibus uniuersis episcopis, in quorum episcopatibus monasteria Fontis-Ebraldi constituta sunt, salutem et apostolicam benedictionem.

 Decet nos admodum et oportet uniuersorum Dei fidelium commodis diligenter intendere, et presertim personis religiosis, in his que ad Deum sunt, omni compellimur sollicitudine prouidere. Ne igitur dilecte in Christo filie nostre, sorores Fontis-Ebraldi, diuturna exspectatione festiuitatum apostolorum, consecrationis suarum uirginum sacramento frustrentur, uniuersitati uestre per apostolica scripta mandamus, quatenus quoties alicui uestrum eiusdem ordinis abbatisse, uel uicaria eius, pro huiusmodi sacramento suscipiendo sorores suas presentauerint, nullatenus apostolice festiuitatis occasione dimittat; quin sororibus illis que alias digne fuerint, si alicuius apostoli festiuitas  non occurrerit, quibuslibet dominicis diebus munus consecrationis impendet.

Datum Parisiis, III Kal. Martii.



CXXXI. Uniuerso clero et populo in regno Teutonico scribit se schismatis oppugnandi causa Eberhardum Salzburgensem archiepiscopum legatum constituisse. 
[HANSIZII, Germania sacra, t. II, p, 273.]

ALEXANDER episcopus, seruus seruorum Dei, uenerabilibus fratribus episcopis et dilectis abbatibus, prepositis, aliisque ecclesiarum prelatis et uniuerso clero ac populo in regno Teutonico constitutis, in unitate Ecclesie permanentibus salutem et  apostolicam benedictionem.

In apostolice sedis specula, disponente Domino, constituti ad uniuersum corpus Ecclesie ita debemus aciem nostre considerationis extendere, ut de his, quos nos ipsi non possumus corporaliter uisitare, per alios, de quibus plenam fiduciam habeamus, curam et sollicitudinem gerere comprobemur. Inde est, quod de uobis, tanquam deuotis filiis, et specialibus membris Ecclesie, et de salute uestra,  paterne affectionis debito solliciti existentes, uenerabilem fratrem nostrum Eberhardum Salzburgensem archiepiscopum, uirum utique religione, scientia et honestate preclarum legatum in regno Teutonico statuentes, cum ad presens per nos, uel per aliquos a nostro latere destinatos, uobis intendere non possimus, uices nostras in presentiarum ei duximus committendas, ita quidem, quod ibidem, auctoritate nostra, utens legationis officio, illos, qui schismatis sunt prauitate polluti, reuocandi ad unitatem Ecclesie et deuotionem nostram plenam habeat potestatem; liceat quoque ei, tanquam apostolice sedis legato, uos ad suam presentiam conuocare, et emergentes causas discutere, easque sine debito terminare. Per apostolica  itaque scripta uniuersitati uestre mandamus, quatenus ei sicut apostolice sedis legato, debitam reuerentiam et obedientiam impendatis, atque ab eo uocati, ipsius presentiam adeatis et ea que ipse ad honorem Dei et sancte Romane Ecclesie duxerit statuenda, suscipiatis firmiter et seruetis.

Datum Parisiis, Kalendas Martii.



CXXXII. Ad Ludouicum uII, Francorum regem.---Rosam auream ad ipsum mittit. 
[MANSI Concil., XXI, 1031.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum  regi, salutem et apostolicam benedictionem.

Romanorum pontificum institutione noscitur processisse, quod media Quadragesima, ea Dominica qua cantatur Letare Hierusalem, consueuerunt ipsi florem aureum  , non gratia temporalis elationis, propriis manibus annua semper reuolutione gestare: ea utique in facto huiusmodi designantes, que tam ad decorem Ecclesie, quam ad fidelium noscitur instructionem spectare. Unde et cum nos eorumdem antecessorum nostrorum uestigia subsequentes, similem florem eo die, in quo constitutum est, nuper in manibus gestaremus, non inuenimus cui tam digne, sicut excellentie tue florem huiusmodi deberemus offerre, quem et deuotione  circa Ecclesiam Dei, et nos ipsos, et dignitatis honore cognoscimus preeminere. Quia uero floris huius significantiam tuam celsitudinem credimus tanto libentius nostra uelle expositione cognoscere, quanto te constat corde et opere, diuinis obsequiis, et piis actibus feruentius inherere: prudentia regie serenitatis agnoscat, quod flos iste Christum regem exprimit ac designat, qui de se ipso loquitur dicens: Ego flos campi, et lilium conuallium  . Aurum namque regem non immerito dicitur denotare, cum ad hoc designandum a Magis figuraliter oblatum fuerit Saluatori, ut per hoc Rex regum, et Dominus dominantium monstraretur. Rabor autem quo aurum coloratum est et suffusum, passionem significat Redemptoris, de quo utique scriptum legitur: Qui est iste, qui uenit de Edom, tinctis uestibus de Bosra?  Et iterum: Quare rubrum est indumentum tuum, et uestimenta tua sicut calcantium in torculari?  Odor autem huius floris, resurrectionis eius gloriam prefigurat, ut sicut ipse primogenitus mortuorum ex multis fratribus, et resurgens a mortuis, iam non possit mortis uinculis detineri: qua et mortem nostram moriendo destruxit, et uitam  resurgendo in immortalitatis gloriam reparauit. Sane huiusmodi anfractus et climata omnium scelerum feditate concreta, tantus odor Dominice resurrectionis aspersit, ut nulla pars orbis alienam se ab odore isto sentiat, uel expertem: sed omnes se gaudeant odore hoc suauissimo spirituales nequitias in celestibus iam uicisse. Porro, sic ad ipsius Christi resurrectionem figuraliter denotandam sancte ille mulieres ad sepulcrum aromata detulerunt, suauitate redolentium unguentorum gloriam presignantes: que utique terrorem inferis, celis gaudium, terris intulit sanctitatem. Hec sunt, fili in Christo carissime, que in flore isto noueris figurari, ut tanto acceptior  apud te et gratior habeatur, quanto eum trifaria expositione significari, affectuosius diligere, et sincerius colere didicisti. Petimus autem et totis affectibus exoptamus, ut ille flos aureus, qui omnes reges et principes antecedit, imo per quem reges regnant, et prudentes describunt iustitiam, terrenum tibi regnum diuturno tempore sua ineffabili pietate conseruet, et eternum in illa felici retributione iustorum misericorditer largiatur.



CXXXIII. Ad eumdem.---Interdictum a Remensi archiepiscopo latum relaxari a pontifice rex petierat. Pontifex non omnino excusat, sed honestius putat ab archiepiscopo ipso relaxari. 
[MANSI, Concil. XXI., p. 1002.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Excellentie tue litteris debita benignitate susceptis, preces quas per eas regia celsitudo nobis porrexit, clementer admittimus, utpote qui in proposito semper et uoluntate habemus, preces tuas libenter admittere, teque in illis, quantumcunque cum Deo possumus, exaudire. Illud tamen honestius super eo negotio uisum esse cognoscas, ut uenerabili fratri nostro H. Remensi archiepiscopo deprecatorias litteras, sicut ex rescripto earum  uidere poteris, mitteremus, rogantes ut interuentu nostro, et tui honoris obtentu, interdictum illud relaxet, donec causa illa in curia eius, uel etiam . . . . . Beluacensis episcopi, finem debitum sortiatur. Quod si ipse idem interdictum relaxare noluerit, et id non multum graue sibi fore nobis responderit, nos in eodem negotio iuxta preces tue sollicitudinis procedemus. Aliter enim minus honestum esset, ut sententiam a tanto uiro canonice promulgatam sine eius conscientia facile solueremus. Si uero usque adeo de ipso fratre nostro [f. deest non] confidis, et negotium ipsum plurimum in animo tuo sedet, poteris iterum nobis tuam uoluntatem rescribere, et nos desiderium tuum curabimus auctore Domino efficaciter adimplere.

 Datum Paris., uII Idus Martii.



CXXXIu. Ad Henricum Remensem archiepiscopum.---Pro ciuitate Beluacensi, ut absoluatur a sententia. 
[MARTEN., Ampl. Collect., II, 687.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Charissimus in Christo filius noster Ludouicus illustris Francorum rex, frater tuus, suis nobis litteris sollicite supplicauit, ut ciuitatem Beluacensem a sententia interdicti, quam in eam pro controuersia  que inter duas mulieres, pro domo quadam noscitur agitari, tua discretio promulgauit, preciperemus absolui. Nos autem fraternitati tue potissimum deferentes, absque conscientia tua in eodem negotio non duximus procedendum. Rogamus ergo caritatem tuam, et exhortamur in Domino, ut sententiam illam interuentu nostro, et predicti filii nostri regis obtentu, remittas, donec eadem controuersia in tuo uel episcopi Beluacensis iudicio finem debitum sortiatur. Quod si tu eamdem sententiam relaxare nolueris, et non multum graue tuleris, si nos ad eam remittendam secundum quod ipse rex desiderat, processerimus, propriis nobis litteris id studeas intimare.

Datum Parisius, uII Idus Martii.



CXXXu. Priuilegium pro monasterio Sauigniensi. 
[MARTEN., Ampl. Collect., I, 859.]


ALEXANDER episcopus, seruus seruorum Dei, dilecto filio WILLELMO Sauigniensi abbati, eiusque successoribus regularem uitam professis in perpetuum.

Quoties a nobis illud petitur quod religioni et honestati noscitur conuenire, animo nos decet libenti concedere, et petentium desideriis congruum suffragium impertiri. Eapropter, dilecte in Domino fili Willelme abbas, ad exemplar sancte recordationis patris et predecessoris nostri Eugenii pape, tuis iustis postulationibus clementer annuimus, et  Sauigniense monasterium cui, Deo auctore, preesse dignosceris, sub B. Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus qui secundum Dei timorem et B. Benedicti Regulam atque institutiones Cisterciensium fratrum tam in prefato monasterio, quam in his que sub ipsius potestate et disciplina consistunt, institutus esse dignoscitur, futuris temporibus inuiolabiliter conseruetur, et ut abbatie que ad ius tui monasterii pertinere noscuntur, in tua tuorumque successorum obedientia et subiectione permaneant. Quarum nomina duximus exprimenda. Abbatiam de Furnesia, abbatiam de Bufert, abbatiam de Biluwas, abbatiam de Noth, abbatiam de Careia, abbatiam  de Strafort, abbatiam de Cogherhala, abbatiam de Basingwer, abbatiam de Cumbremare, abbatiam de Behelande, abbatiam de Suineshenad, abbatiam de Cadrei, et abbatiam insule de Man. Has itaque abbatias cum omnibus earum pertinentiis, tibi tuisque successoribus in perpetuum confirmamus. Decernimus ergo. . . . . . .

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Gualterus Albanensis episcopus.
    Ego Hyacinthus diac. card. S. M. in Cosmidin.
    Ego Odo diac. card. Sancti Nicolai in Carcere Tulliano.
     Ego Ardicio diac. card. Sancti Theodori.
    Ego Boso diac. card. Sanctorum Cosme et Damiani.
    Ego Cynthius diac. card. Sancti Adriani.
    Ego Ioannes diac. card. S. M. in Porticu.
    Ego Manfredus diac. card. S. Georgii ad uelum aureum.
    Ego Hubaldus presb. card. S. Crucis in Ierusalem.
    Ego Hericus presbyter card. Sancte Anastasie.
    Ego Albertus presb. card. S. Laur. in Lucina.
    Ego Guil. S. Petri ad uincula presb. card.


Datum Parisiis per manum Hermanni, S. Rom. Eccl. subd. et notarii, Iu Idus Martii, indict. X  Incarn. Dominice anno 1162, pontif. uero domni Alexandri pape III anno Iu.



CXXXuI. Priuilegium pro monasterio Sancte Marie Retortensi. 
[HUGO, Annal. Proem., II, Pr., p. 428.]

ALEXANDER episcopus, seruus seruorum Dei, dilectis filiis SANCTIO abbati monasterii Beate Marie de Retorta, eiusque fratribus tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, ne forte alicuius temeritatis incursus, aut eos a proposito reuocet, aut robur  sacre religionis infringat. Eapropter,  dilecti in Domino filii, uestris postulationibus clementer annuimus et monasterium de Retorta in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum largitione regum uel principum, oblatione fidelium seu aliis iustis modis, Deo prestante, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Quidquid habetis in ecclesia S. Ioannis de Sardon, in uilla uacrin; quidquid possidetis in ualleblis; quidquid possidetis in Collar;  quidquid possidetis in Pennafiel; quidquid possidetis in Trospinedo; quidquid possidetis in Zorita; quidquid possidetis in S. Cecilia, et quidquid possidetis in S. Petro de Monte cum omnibus pertinentiis suis. Sepulturam illius loci liberam esse concedimus, ut eorum qui se illic sepeliri deliberauerint, deuotioni et extreme uoluntati, nisi excommunicati uel interdicti fuerint, nullus obsistat, salua tamen iustitia matricis Ecclesie. Decernimus ergo ut nulli omnino hominum liceat prefatum monasterium temere perturbare aut eius possessiones auferre uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum pro quorum gubernatione ac sustentatione concessa sunt, usibus omnimodis  profutura, salua nimirum apostolice sedis auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui careat dignitate, reamque diuino iudicio existere de perpetrata iniquitate cognoscat; et a sacratissimo corpore et sanguine Dei et Domini nostri Iesu Christi Redemptoris aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum  bone actionis percipiant, et apud districtum iudicem premia eterne pacis inueniant. Amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernoldus Portuensis episcopus.
    Ego Gualterius Albanensis episcopus.
    Ego Hubaldus presb. card. tituli Sancte Crucis in Ierusalem.
    Ego Henricus presb. card. tit. SS. Nerei et Achillei.
    Ego Ioannes presb. card. S. Angeli.
    Ego Albertus presb. card. tit. S. Laurentii in Lucina.
    Ego Hyacinthus diac. card. B. Marie in Cosmedin.
     Ego Oddo diac. card. S. Nicolai in carcere Tulliano.
    Ego Ardicio diac. card. S. Theodori.
    Ego Boso diac. card. SS. Cosme et Damiani.
    Ego Cinthius diac. card. S. Adriani.
    Ego Ioannes diac. card. S. Marie in Porticu.
    Ego Manfredus diac. card. S. Georgii ad uelum Aureum.


Datum Parisiis per manum Hermanni sancte Romane Ecclesie subdiaconi et notarii, uI Idus Martii, indict. XII, Incarnat. Dominice 1162, pontificatus uero domni Alexandri pape III, anno Iu.



CXXXuII. Ad Henricum Remensem archiepiscopum.---Pro quadam muliere, ut dos ei restituatur. 
[MARTEN., Ampl. Collect., II, 688.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex insinuatione M. mulieris presentium latricis accepimus, quod cum S. archidiaconus, Walterium de Luico interdicti sententia innodasset, pro eo quod donationem propter nuptias, quam uir suus ei fecerat, ipsi abstulerat, Ambianensis episcopus, ipsum interdictum ante satisfactionem exhibitam relaxauit. Unde quoniam ex iniuncto nobis officio, uniuersis Christi fidelibus et presertim uiduis et orphanis in sua iustitia existimus debitores, fraternitati tue  per apostolica scripta mandamus, quatenus predictum Walterium cum omni studeas diligentia conuenire, ut uel donationem ab eo iniuste detentam prefate mulieri cum integritate restituat, uel plenam exinde iustitiam ei non differat exhibere. Quod si facere forte contempserit, in eamdem interdicti sententiam prefatum Walterium sub celeritate reducas, nec eum ante dignam satisfactionem absolui permittas.

Data Parisius, u Idus Martii.



CXXXuIII. Ad eumdem.---De ecclesia de Rechem cuidam restituenda. 
[Ibid.]

ALEXANDER episcopus, seruus seruorum Dei, uenerabili  fratri Henrico Remensium archiepiscopo, salutem et apostolicam benedictionem.

Lator presentium iam secundo ad nos ueniens, sua nobis conquestione monstrauit, quod cum per Sim. Tornacensem  quondam episcopum, de ecclesia de Rechem inuestitus canonice fuerit, et eam in diebus suis et Anselmi  successoris sui quiete pacificeque possederit; G. [Geraldus] Tornacensis episcopus, qui nunc preest, occasione quarumdam  litterarum, que a patre et predecessore nostro pie recordationis papa Eugenio processerunt, in quibus uidelicet continebatur ut donationes ecclesiasticarum rerum a predicto Simone episcopo facte in irritum ducerentur, ipsum eadem ecclesia nimis irrationabiliter spoliauit. Unde prefato G. episcopo dedimus in mandatis, ut si uerum est quod asseritur, et non esset aliud quod ipsum deberet rationabiliter impedire, eam sibi, nichil illis litteris preiudicantibus, sine molestatione aliqua restitueret: quod quia ipse nondum effectui mancipauit, fraternitati tue per apostolica scripta mandamus, quatenus, si ita est, et aliud prout superius diximus ipsum rationabiliter non impediat, tu sibi eamdem ecclesiam, litteris et eiusdem antecessoris  nostri nichil preiudicantibus, non differas restituere: sciens quod iam dictus predecessor noster non de huiusmodi canonicis possessionibus intellexerat, sed de illis, que in damnum Ecclesie ab eodem episcopo fuerant et fraudem sacrorum canonum impetrate. Si uero prefatus episcopus aliam contra eum causam pretendit, ipsum ad tuam presentiam per se, uel per sufficientem responsalem uenire facias, et causam ipsam audias et eam debito fine decides.

Datum Parisius, II Idus Martii.



CXXXIX. Henrico, Anglorum regi, omnes archiepiscopos et episcopos ad concilium missuro, gratias agit; sed »statuit ut propter hoc ei aut posteris eius nullum detrimentum uel incommodum debeat prouenire, neque, occasione ista, noua consuetudo in regnum eius possit induci, uel ipsius regni dignitas aliquatenus minorari.« 
[RYMER, Federa, I, 44.]





CXL. Ad Henricum Remensem archiepiscopum.---Pro Roberto et Gill. presbytero. 
[MARTEN., Ampl. Collect., II, 689.]

ALEXANDER episcopus, seruus seruorum Dei, uenerabili fratri HENRICO Remensem archiepiscopo, salutem et apostolicam benedictionem.

Dilectus filius noster O. Sancti Nicolai in Carcere  Tulliano diaconus cardinalis nobis exposuit, quod cum olim in partibus illis legationis officio fungeretur, pro controuersia illa quam Gill. sacerdos cum Roberto de Curten. habere dignoscitur, eumdem sacerdotem tertio ad suam presentiam euocauit, sed ille ipsius se conspectui noluit presentare. Quia uero idem Robertus diebus istis ad presentiam nostram accessit, asserens se libenter uelle cum eo sub nostro examine iudicio stare, fraternitati tue per apostolica scripta mandamus,  quatenus prefatum sacerdotem moneas diligentius atque compellas, ut in octauis Pasche pro eodem negotio nostro se conspectui representet, alioquin nos pretermittere non poterimus quin in causa ipsa secundum iustitiam procedamus.

Data Parisius, Xu Kal. Aprilis.



CXLI. Ad Gilbertum episcopum Herefordiensem.---Rogatu Henrici Anglorum regis et Thome Cantuar. concedit ut Ecclesiam Londinensem regendam suscipiat. »Si tamen Londinensis Ecclesia hoc unanimiter postulauerit.« 
[Gilberti Foliot Epist., ed. GILES, I, 192].

ALEXANDER episcopus seruus seruorum Dei, uenerabili fratri G. Herefordiensi episcopo, salutem et  apostolicam benedictionem.

Ex litteris karissimi in Christo filii nostri Henrici illustris Anglorum regis, et uenerabilis fratris nostri T[home] Cantuariensis archiepiscopi, atque ex relatione dilecti filii nostri R. Londoniensis archidiaconi accepimus, quod idem rex desiderat plurimum et requirit, ut tu ad Londoniensem Ecclesiam transferaris, ut in eadem ecclesia curam geras et sollicitudinem pastoralem. Hac utique causa et necessitate nobis ab eodem rege proposita, quod Londonie ciuitas regalis sedes sit, et ipse rex diuturniorem ibidem consueuerit et longiorem moram habere, et ibi frequentes baronum ac procerum de toto regno soleant esse conuentus. Quanto autem  predicta regia ciuitas inter alias regni ciuitates magis est nobilis et famosa, tanto ecclesiam ipsam ab honestiori, et tam in diuino quam in humano iure prudentiori prefatus rex regi desiderat et postulat gubernari. Nam cum ipse consilium tibi de anime sue salute commiserit, te cum sibi necesse est desiderat habere presentem. Unde nos ei tanquam carissimo filio nostro per omnia et in omnibus in quibus secundum Deum possumus deseruire uolentes, et religionem, honestatem et litteraturam tuam diligentius attendentes, uoto et proposito ipsius regis in hac parte, si tamen Londoniensis Ecclesia hoc unanimiter postulauerit, duximus annuendum, fraternitati tue per apostolica scripta mandantes, quatenus iuxta commonitionem predicti fratris nostri  archiepiscopi, ad suscipiendam curam et regimen ipsius ecclesie, omni occasione et excusatione postposita, confidenter accedas, ei tam in spiritualibus quam in temporalibus utiliter auxiliante Domino prouisurus. Licet namque illius te nouerimus religionis et honestatis existere, ut libentius ministrares in minimis, quam famosis et magnis ecclesiis premineres, non dubites tamen onus assumere, quod ex diuine dispensationis arbitrio noscitur prouenire. Cum enim translationes personarum de una ad aliam ecclesiam absque euidenti et manifesta causa fieri sacrorum canonum inhibeant sanctiones, nos certas necessitates et causas a principe nobis propositas, et ipsius principis uotum et desiderium attendentes, translationem ipsam concedimus  inspectis quidem utilitatibus, quas per studium tuum prefate Londoniensi Ecclesie confidimus ex diuina gratia prouenturas.

Data Parisiis, XIu Kalendas Aprilis.



CXLII. Capitulo Londinensi significat se Henrico Anglorum regi permisisse ut [Gilbertus] episcopus Herefordensis, Ecclesie Londinensi preponeretur, »si tamen, inquit, uos eumdem episcopum unanimiter postulaueritis.« 
[TWISDEN, Historie Anglicane Script., I, 534.]

ALEXANDER episcopus, seruus seruorum Dei, uenerabili capitulo Lundoniensi, salutem et apostolicam benedictionem.

Ex litteris karissimi filii nostri Henrici illustris  Anglorum regis et uenerabilis fratris nostri Thome Cantuariensis archiepiscopi, atque ex relatione dilecti filii nostri Radulphi ecclesie uestre archidiaconi accepimus, quod idem rex desiderat plurimum et requirit, quod uenerabilis frater noster Herefordensis episcopus ad uestram ecclesiam transferatur, ut in eodem ecclesia curam gerat et sollicitudinem pastoralem. Hac utique causa et necessitate nobis ab eodem rege proposita quod Lundoniensis ciuitas regalis sedes sit et ipse rex diuturniorem ibidem consueuerit et longiorem moram habere, et ibi frequentes baronum ac procerum de toto regno soleant esse conuentus. Quanto autem predicta regia ciuitas inter alias regni ciuitates magis est nobilis et  famosa, tanto ecclesiam ipsam ab honestiori et tam in diuino quam in humano iure prudentiori prefatus rex regi desiderat et postulat gubernari. Nam cum ipse memorata fratri nostro consilium de anime sue salute commiserat, eum cum sibi necesse est desiderat habere presentem. Unde nos ei tanquam carissimo filio nostro per omnia et in omnibus in quibus secundum Deum possumus deferre uolentes, et eiusdem fratris nostri episcopi religionem honestatem, et litteraturam diligentius attendentes, uoto et proposito ipsius regis in hac parte, si tamen uos eumdem episcopum unanimiter postulaueritis, duximus annuendum.



CXLIII. Ad Ludouicum uII Francorum regem.---In uastatores Ecclesie Briuatensis. 
[MANSI, Concil. XXI, 1000.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Ad tue sublimitatis notitiam accepimus peruenisse quomodo comites Aluernie ac uicecomes de Polenniaco uillam Briuatensem, que tua esse dignoscitur, irreuerenter aggressi, ipsam Briuatensem ecclesiam, que ad ius B. Petri ac nostrum specialiter pertinet ac tutelam, depopulari non cessant; et domum decani nequiter obsidentes, eam machinis quoad possunt expugnant. Unde nos tantam audaciam relinquere non uolentes aliquatenus incorrectam,  iuxta officii nostri debitum, tam eos quam prepositum et abbatem Briuatensem, qui eos induxerunt, per nostras satagimus litteras ab huius iniquitatis ausu damnabili reuocare: in proposito et uoluntate habentes, ut nisi secundum nostra monita resipuerint, quantum ad officium nostrum pertinet, tam in eos, quam in terras eorum grauiter uindicemus. Unde magnificentiam tuam rogamus, monemus, et exhortamur in Domino, quatenus tu ipse ad id corrigendum utiliter accingaris: et nisi resipuerint, ad uindicandum in eos studeas omnimodis et labores.

Datum Paris., XIII. Kal. Aprilis.



CXLIu. Ad Henricum Remensem archiepiscopum.---Pro comite Namurcensi ut uxor, sua ad eum redeat. 
[MARTEN. Collect., II, 690.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dilectus filius noster nobilis uir comes Namurcensis suis nobis litteris intimauit, quod uxor eius, quam longo tempore quiete et cum Ecclesie pace tenuerat, ab eo sine rationabili causa recessit, et de loco ad locum fugiens, ad eum penitus uenire contemnit. Cumque propter hoc Cameracensis episcopus de mandato Remensis Ecclesie excommunicationis in eam sententiam protulisset, eadem sententia pro eo quod iugiter illa de loco ad locum  transfertur, non satis firmiter obseruatur. Unde fraternitati tue per apostolica scripta mandamus, quatenus, si ita est, eamdem mulierem moneas diligentius, et inducas ut infra triginta dies ad uirum suum post commonitionem tuam, omni occasione postposita, redeat; et postea, si quam rationabilem causam estimat superesse, pro qua cum eo non debeat remanere, ad presentiam tuam ueniat, et causam suam in tuo conspectu proponat. Tu uero eamdem causam audias, et debito fine decidas. Si uero a te legitime commonita, ad uirum suum redire contempserit, eam excommunicatam denunties, et usque ad condignam satisfactionem, per totam prouinciam tuam sicut excommunicatam facias attentius  ab omnibus euitari.

Data Parisius, XII Kal. Aprilis.



CXLu. Priuilegium pro parthenone S. Spiritus Paraclitensi. 
[Opp. Abelardi, p. 354.]

ALEXANDER episcopus, seruus seruorum Dei, dilectis in Christo filiabus HELOISSAE abbatisse, ceterisque sororibus in oratorio sancti Spiritus, quod in pago Trecensi situm est, diuino famulatui mancipatis, etc. [Ad nobis, etc., ut in priuilegio Eugegenii III , usque ad] loca uero de Triagnello, Leaualle, Neoforto, Sancti Flauiti, quemadmodum uobis rationabiliter concessa sunt, cum uniuersis appendiciis  suis auctoritate uobis apostolica confirmamus, etc.

Datum Parisius, per manum Hermanni sancte Romane Ecclesie subdiaconi et notarii, uIII Id. Aprilis, ind. X, Incarnationis Dominice anno 1163, pontificatus uero domni Alexandri pape III, anno Iu.



CXLuI. Ad Stephanum abbatem Mortuimaris.---Huius monasterii priuilegia confirmat. . 
[Neustria pia, p. 780.]

Quoties illud a nobis petitur, etc.

Datum Parisiis, per manum Hermanni S. R. E. subdiaconi et notarii, II Idus April., ind. X, Incarnationis Dominice an. 1163, pontificatus nostri  anno Iu.



CXLuII. Secunda dedicatio basilice S. Germani a Pratis per Alexandrum papam III. 
[Gall. Christ. nou., uII, 71.]

Anno ab Incarnatione Domini 1163. Alexander papa III, Parisiensem ciuitatem ingressus per aliquod tempus ibidem moras fecit, dumque in eadem urbe moraretur, ego Hugo III, Dei gratia abbas S. Germani Parisiensis, accedens ad eius presentiam humiliter exoraui eum, quatenus ecclesiam Beati Germani nouo schemate reparatam, quia necdum consecrata est, dignitate consecrationis insignire  dignaretur; at idem reuerentissimus papa Alexander precibus nostris gratanter annuens, undecimo Kal. Maii ad predictam ecclesiam uenit magna pontificum et cardinalium frequentia comitatus. Quorum unus fuit Mauricius Parisiensis episcopus. Quem monachi eiusdem ecclesie uidentes, et ob eius presentiam nimium perturbati, dixerunt se nullatenus passuros quod consecratio ecclesie fieret, dum predictus Mauricius episcopus presens adesset. Unde dominus papa, audita et cognita monachorum perturbatione, conuocauit ad se dominum Iacinthum diaconum cardinalem Sancte Marie in Cosmedin, et dominum Othonem diaconum cardinalem Sancti Nicolai de Carcere Tulliano, dominum  quoque Willelmus presbyterum cardinalem S. Petri ad uincula. Quibus accersitis precipit ut supradictum Mauricium episcopua ciruenientes, monachorum commotionem diligenter notificarent, et ex ipsius mandato eidem preciperent quod ab ecclesia discederet, alioquin monachi consecrationem fieri omnimodis refutarent; at ille, audito domini pape mandato, cum omni ornatu et uestimentis que secum detulerat, ab ecclesia recessit. Post cuius abcessum dominus Hubaudus Ostiensis, Bernardus Portuensis, Galtherius Albanensis, Iohannes Signiensis, Geraudus Caturcensis, Almaricus Siluanectensis episcopi: et de Hispania Ioannes Toletanus archiepiscopus, et Hispaniarum primas, Fellandus Asturicensis, Iohannes Legionensis, Stephanus  Zamorensis, Iohannes Lucensis, Assuerus Cauriensis, Petrus Migdonensis episcopi, precipiente domino papa ecclesiam de foris in circuitu ter, et de intus similiter circum lustrantes, et aqua benedicta, sicut mos est, aspergentes, eam honorificentissime, prout decebat, dedicauerunt. Deinde dominus papa Alexander maius altare in honore sancte Crucis et sanctorum martyrum Stephani atque uincentii solemniter consecrauit, et in medio crucem de oleo sancto imposuit, circumstantibus ad quatuor cornua eiusdem altaris quatuor de supradictis pontificibus, quorum unusquisque crucem de oleo sancto in loco suo similiter imposuerunt. Dominus autem papa reliquias intra altare posuit, et accepto instrumento, quod uulgo truella uocatur, easdem  cemento intro sigillauit. Quo peracto, dominus Hubaudus Ostiensis episcopus, et tres episcopi pariter, altare matutinale in honore sanctissimi confessoris Germani consecrauerunt. Interim Dominus papa Alexander ad pratum, quod est iuxta monasterii muros, cum solemni processione procedens, ad populum sermonem fecit, et coram omnibus astantibus publice protestatus est, quod ecclesia Sancti Germani de Pratis de proprio iure beati Petri existens, nulli archiepiscopo uel episcopo, nisi summo pontifici sancte Romane Ecclesie subiaceat.

His interfuerunt cardinales, quorum subscripta sunt nomina.

Hubaudus presbyter cardinalis tituli sancte Crucis  in Hierusalem.

Henricus presbyter cardinalis tituli Sanctorum Nerei et Achillei.

Ioannes presbyter cardinalis tituli sancte Anastasie.

Albericus presbyter cardinalis tituli Sancti Laurentii in Lucina.

Guillelmus presbyter cardinalis tituli Sancti Petri ad uincula.

Iacinthus diaconus cardinalis Sancte Marie in Cosmedin.

Oddo diaconus cardinalis Sancti Nicolai in carcere Tulliano.

Arditio diaconus cardinalis Sancti Theodori.

 Boso diaconus cardinalis sanctorum Cosme et Damiani.

Cinthius diaconus cardinalis S. Adriani. u. Agrippe.

Petrus diaconus cardinalis S. Eustachii iuxta templum.

Manfredus diaconus cardinalis S. Georgii ad uelum Aureum.

Ego Hugo abbas S. Germani de Pratis tertius, testificor hanc consecrationem meo instinctu sic peractam fuisse, et ideo ad certitudinem presentium et futurorum eamdem scripto commendaui, et sigillo meo corroboraui.

Scellées d'un scel de cire sur double queue.



CXLuIII. Priuilegium pro ecclesia S. Marie Heriuallensi. 
[Gal. Christ., nou., uII, col. 273.]


ALEXANDER episcopus seruus seruorum Dei, dilectis filiis RADULPHO priori ecclesie B. Marie de Heriualle, eiusque fratribus, tam presentibus quam futuris, regularem uitam professis in perpetuum, etc.

Eapropter, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio, sub B. Petri et nostra protectione suscipimus, et presentis scripti priuilegio communimus, statuentes, ut quaslibet possessiones, quecunque bona  eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis Deo propitio poterit adipisci, firma uobis, uestrisque successoribus et illibata permaneant, in quibus hec propriis duximus exprimenda uocabulis; ex dono uidelicet Rainaldi Clarimontis, et Matthei comitis Bellimontis, Heriuallem et nemus, ac planum eidem loco circumadiacens, quantum uos et successores uestri suis sumptibus et animalibus excolere poterunt, ab omni seculari exactione liberum penitus et absolutum; ex dono Odonis Apri, duos sextarios frumenti annuatim in molendino Forti, et quod in eodem molendino fratres huius loci statim post primum molitorem,  et quantum ad fratrum sufficientiam oportuerit, semper absque molitura molant; ex dono Rainaldi comitis tres sextarios frumenti, et tres mixture in molendino Coya; ex dono Ascelini militis unum sextarium frumenti de domo eius de Fossis annuatim, quicumque eam possederit; ex dono Giraldi de Atrio unam minam annone de allodio de Compens, qualiscumque annona ibi creuerit, etc.

    Ego Alexander catholice Ecclesie episcopus.
    Hubaldus cardinalis tit. S. Crucis in Hierusalem.
    Albertus card. S. Laurentii in Lucina.
    Guillelmus tituli S. Petri ad uincula presbyter  cardinalis, etc.


Datum Parisiis per manum Hermanni sancte Romane Ecclesie subdiaconi et notarii, X Kalendas Maii, indictione X, anno 1163, pontificatus Alexandri anno Iu.



CXLIX. Ad Henricum Remensem archiepiscopum.---De negotio episcopi Atrebatensis. 
[MARTEN., Collect., II, 1010.]

ALEXANDER, etc.

Sicut nuper fraternitati tue tam uiua uoce quam litteris exposuimus, uenerabili fratri nostro [Godescalco] Atrebatensi episcopo episcopalis dignitatis sollicitudinem deponenti, tria altaria, uidelicet de  Monci, de Remcort et de Mirelmont, ad necessariam uite sustentationem concedere et auctoritate apostolica curauimus confirmare. Unde uolumus penitus et tue fraternitati mandamus quatenus id quantum in te est firmiter facias et inuiolabiliter obseruari.

Datum Parisius, IX kal. Maii.



CL. Ecclesie S. Genouefe Parisiensis bona et iura confirmat. 
[Gall. Christ. nou., uII, 241.]

ALEXANDER episcopus, seruus seruorum Dei, dilecto filio ALBERTO abbati ecclesie S. Genouefe  que secus Parisios sita est, eiusque successoribus canonice substituendis in perpetuum.

Dominus sapientia fundauit terram, ipse super maria fundauit eam, super flumina preparauit illam; hinc est quod Ecclesie dispositio quam terre nomine Propbeta commemorat, nullis hostium incursibus, nulla temporum diuturnitate conuellitur, firmum enim Domini fundamentum stat et sine penitentia sunt dona et uocatio Dei. Hac fundatione, hoc dono sancta Romana et apostolica Ecclesia sic uniuersis per orbem terrarum ecclesiis preeminet, ut potestate diuina, non terrena solum sed et celestia iudicet atque disponat. Huius nimirum potestatis locum licet immeriti uicemque tenentes, sic ecclesiastica cogimur negotia dispensare,  ut Dei ubique honor et hominum salus et Ecclesie dignitas prouideatur. Hoc itaque rationis debito prouocatus, predecessor noster sancte recordationis Eugenius papa predictam S. Genouefe ecclesiam, in qua olim clerici seculares enormiter et minus honeste fuerant conuersati, ad reformandum in ea statum honestatis et religionis Odoni predecessori tuo regendam disponendamque commisit, et scripti sui priuilegio communiuit. Unde nos ad exemplar predecessoris nostri eamdem concessionem  ratam et firmam habemus, et eam presentis scripti pagina confirmamus. In primis siquidem statuentes ut ordo canonicus, qui secundum Deum et B. Augustini Regulam per prefatum antecessorem nostrum et studium karissimi filii nostri Ludouici Francorum regis noscitur institutus, perpetuis ibidem temporibus inuiolabiliter conseruetur. Preterea quascunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis Deo propitio poterit adipisci, firma tibi tuisque successoribus in perpetuum et illibata permaneant, in quibus hec propriis duximus exprimenda uocabulis.

 Burgum Sancte Genouefe  a domo Bartholomei usque ad pontem S. Medardi, et usque ad stratam regiam  iuxta ecclesiam S. Stephani  cum omnibus iustitiis et liberalibus. uillam sancti Medardi et ecclesiam cum omnibus iustitiis eiusdem uille. Rungiacum  cum omni iustitia que ad ipsum pertinet. Spinolium  cum ecclesia et omnibus pertinentis et iustitiis eiusdem uille. Apud Drauernum  possessiones quas ibi habetis cum pertinentiis suis. Apud S. Germanum super Scolam  possessiones cum pertinentiis suis. Iauciniacum  cum omnibus iustitiis suis et ecclesiam eiusdem uille. Apud Magniacum  terras et nemora cum omnibus iustitiis. Apud Ebeliacum  terras et capitalia. Apud Treiectum  capitalia  tam uirorum, quam mulierum. Apud Charmentrium  possessiones et capitalia uirorum et mulierum. Item uiros et mulieres quos Meldis habetis, Lysiaci  Mareoli  et in omni circum adiacente territorio. Apud Firmitatem  Milonis, de Turre u solidos et obolum et decimas et capitalia multorum uirorum et mulierum in uicinia illa, et ecclesiam Sancti uedasti. Marisiacum  cum ecclesia Sancte Genouefe, nemoribus, pratis et omnibus pertinentiis eiusdem uille. Apud Palaciolum   et Ebarliacum  terras et capitalia, decimas et campipartes. Apud Atheias  decimas et de unaquaque domo obolum. Apud Balneolum  et Fontanetum, terras et nemora et prata, molendinum Beueris  . Apud uanuas  ecclesiam, terras, uineas et capitalia cum omni iustitia que ad terras uestras pertinet. Sosyacum  et ecclesiam eiusdem uille. Triarnum  cum nemore et terra adiacente. Capellam Galie  cum porprisio suo, stagno, molendino. Decima apud Malum-nidum  et u arpenni uinee apud Marliacum  et stagnum quod Bartholomeus pilosus uobis in eleemosynam dedit. Nannetodorum  cum ecclesia eiusdem uille, possessionibus et capitalibus multorum. Apud Autolium  terras, uineas  et capitalia et totam iustitiam terre quam ibi habetis. Rodoniacum  cum ecclesia eiusdem uille, capitalibus, iustitiis et omnibus pertinentiis suis. Apud Canauerias  terras, uineas et capitalia. Borretum  et aquam eiusdem uille cum omnibus pertinentiis suis. Apud Tertiam  terram et sensus, decimas et campipartes. Apud Bernum  terram cum decimis et campipartibus et iustitiis. Apud Borrencum  trans aquam, terras et prata, campipartes, census et capitalia. Prebendam unam in ecclesia beate Marie Parisiensis. Parisiis intra ciuitatem et extra, domos, census et capitalia multorum. Apud Yuriacum  et uitriacum terras, uineas, census et capitalia. Apud uillam  Iudeorum  terras, decimas et campipartes. Apud castrum Miledunum in monte S. Petri decimas annone et uini; item u solidos quos monachi S. Pharonis annuatim uobis reddunt de ecclesia  que est apud Treiectum. Apud Corbolium Iu solidos de ecclesia sancti Exuperii. De sub Castro forti molendinum de Bucelini uilla  . Apud Curiam Petre  et Iouiniacum  terras, prata, census et nemora. Parisiis sub paruo ponte molendinum unum. Census et decimas de quadam terra apud Pontem petrinum  . Apud Telletum  iuxta castrum de Lauduno terras, capitalia et census. Apud Sanctum Nonnum  terras, decimas et campipartes. Apud Sosyacum  iuxta Corbolium terras et census. Apud Boscum regis  terras et redditus.

Libertatem quoque siue auctoritatem a predecessoribus nostris Romanis pontificibus eidem ecclesie indultam atque immunitatem a Francorum  regibus loco ipsi concessam, et eorum scriptis firmatam, uobis auctoritate apostolica pariter confirmamus. Nec alicui Francorum regi seu principi Parisiensem urbem tenenti liceat eamdem ecclesiam cuiqnam in beneficium tradere uel aliquo commutationis genere a regio patrocinio alienare, ut semper in canonicali religione per Dei gratiam persistentes eiusdem ecclesie canonici cum patrocinio regio etiam sedis apostolice tuitione congaudeant. Claustrum uestrum in ea quam hactenus habuit libertate seruetur.

Prohibemus quoque ut nulli post factam in eodem loco professionem absque abbatis sui licentia liceat de claustro discedere, discedentem uero nullus audeat  retinere. Constituimus etiam ut nulli archiepiscopo uel episcopo nisi tantum Romano pontifici ecclesia ipsa subiaceat. Chrisma uero, oleum sanctum, consecrationes altarium seu basilicarum, ordinationes  clericorum qui ad sacros ordines fuerint promouendi, a quocumque malueritis, suscipietis episcopo, si quidem catholicus fuerit et gratiam atque communionem apostolice sedis habuerit. Obeunte uero te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et B. Augustini Regulam prouiderint eligendum. Et quia uolumus laboribus et expensis, ecclesie uestre prompta benignitate succurrentes consulere, constituimus electus uester ad quemcumque catholicum episcopum uoluerit, benedictionis gratiam consecuturus accedat, uel si maluerit iuxta quod in  aliis priuilegiis uestris continetur, liberum sit ei ad Romanum pontificem, ut ab eo munus benedictionis accipiat, accedere. Decernimus ergo ut nulli omnino hominum, etc.

    Ego Alexander Catholice Ecclesie episcopus.
    Ego Bernardus Portuensis et S. Rufine episcopus.
    Ego Gualterus Albanensis episcopus.
    Ego Hubaldus presbyter cardinalis S. Crucis in Ierusalem.
    Ego Henricus presbyter card. tit. SS. Nerei et Achillei.
    Ego Iohannes presbyter cardinalis tituli S. Anastasie.
     Ego Albertus presbyter card. tit. S. Laurentii in Lucina.
    Ego Guillelmus presbyter card. S. Petri ad uincula.
    Ego Hyacinthus diac. card. S. Marie in Cosmedin.
    Ego Odo diaconus cardinalis S, Nicolai in Carcere.
    Ego Arditio diaconus cardinalis Sancti Theodori.
    Ego Cinthius diaconus card. S. Georgii ad uelum Aureum.


Datum Paris. per manum Hermanni sancte Romane Ecclesie subdiaconi et notarii, uIII Kal. Maii, Incarnationis Dominice anno 1163, pontificatus  uero domini Alexandri pape III anno Iu.



CLI. Priuilegium pro ecclesia Gerberodensi. 
[PILLET, Hist. de Gerberoy, Pr., p. 332.]

ALEXANDER episcopus, seruus seruorum Dei, dilectis filiis canonicis Ecclesie Gerboredi, tam presentibus quam futuris  intrantibus, in perpetuum.

Quoties illud a nobis petitur quod religioni et honestate conuenire dignoscitur, animo nos decet libenti concedere et petentium desideriis congruum impertiri consensum. Eapropter dilecti in Domino filii, iustis postulationibus clementer annuimus, et prefatam ecclesiam in qua diuino mancipati estis  obsequio, sub B. Petri, et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: ecclesiam de Rotumgio cum decima magna et minuta, et omnibus eius appendiciis; ecclesiam de Hausseio et de Curcellis, ecclesiam de Hericourt; altare de Lodosiis; medietatem decime de Collengnies; decimam de Tuileto; tertiam partem de sancti Dionysii  curte, ecclesias de uuambasio, de Capella, de Sullis, de Sancto Sanctone, et de Sancto Audeno. Iustitiam quam habetis in atrio apud Sonions, et apud Acceium et apud uillam que dicitur Uns, apud Senentes, et apud uuardes; in uilla Braii et apud Curleium; decimam quoque conductus pedagii, transitus apud Sonions et Uns, et fossam ferrariam in Sabiniis. Ad hec libertatem illam quam bone memorie uuido quondam Beluacensis episcopus canonicis uobis et ecclesie uestre concessit, et scripti sui pagina confirmauit, nosne a statu suo temerario alicuius incursu, processu temporis moueatur, auctoritate apostolica confirmamus.

Presenti etiam decreto statuimus ut nullus unquam  habeat in ecclesia uestra prebendam nisi is qui ei per suam presentiam uoluerit deseruire. Capellanum itidem uice domini, qui pro tempore fuerit, nisi ab officio capellanie omnino destiterit, capellam aut prebendam ecclesie uestre, simul cum capellania illa prohibemus habere. Adiicimus preterea et auctoritate apostolica interdicimus ut prebende uestre non diuidantur, sed in sua omni tempore integritate permaneant.

Decreuimus ergo ut nulli omnino hominum liceat supradictam ecclesiam temere perturbare, aut eius possessiones auferre, uel ablatas retinere, minuere, seu aliquibus uexationibus fatigare, sed illibata omnia et integra conseruentur eorum pro quorum gubernatione et sustentatione concessa  sunt, usibus omni modis profutura. Prohibemus quoque ut nullus unquam audeat ecclesie uestre aut capellanis ipsius nouas uel indebitas exactiones imponere, uel personas uestras aliquibus illicitis preceptionibus et seruitiis aggrauare, salua apostolice sedis auctoritate, et diecesani episcopi canonica iustitia. Ad indicium autem percepte huius ab Ecclesia Romana protectionis, unum bisantium nobis, nostrisque successoribus annis singulis persoluetis.

Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit secundo tertioue commonita, si non satisfactione congrua emendauerit, potestatis honorisque sui dignitate  careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Alexander Catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Gualterus Albanensis episcopus.
    Ergo Hubaldus presbyter cardinalis tit. Sancte  Crucis in Ierusalem.
    Ego Henricus presbyter cardinalis tit. Sanctorum Nerei et Achillei.
    Ego Ioannes presbyter cardinalis tit. Sancte Anastasie.
    Ego Albertus presbyter cardinalis tit. Sancti Laurentii in Lucina.
    Ego Guillelmus presbyter cardinalis tit. S. Petri ad uincula.
    Ego Hyacinthus diaconus cardinalis S. Marie in Cosmedin.
    Ego Odo diaconus cardinalis S. Nicolai in carcere Tulliano.
    Ego Ardicio diaconus cardinalis Sancti Theodori.
     Ego Cinthius diac. cardinalis Sancti Adriani.
    Ego Manfredus diac. card. Santi Georgii ad uelum Aureum.


Datum Parisiis per manum Hermanni S. Romane Ecclesie subdiaconi et notarii, uII Kalend. Maii, indictione XI, Incarnationis Dominice anno 1163, pontificatus uero domni Alexandri pape tertii anno quarto.



CLII Priuilegium pro ecclesia S. Petri Duacensi. 
[MIRAEUS, Opp. Diplom., III, 51.]

ALEXANDER episcopus, seruus seruorum Dei, dilecto filio HUGONIS prepositi ecclesie S. Petri Duacensis,  eiusque fratribus tam presentibus quam futuris canonice intrantibus in perpetuum.

Sicut iniusta petentibus nullus est tribuendus assensus, ita et iusta postulantium non est differenda petitio. Eapropter dilecti in Domino filii, uestris iustis postulationibus clementer annuimus et prefatam S. Petri ecclesiam, in qua diuino mancipati estis obsequio, sub B. Petri et nostra protectione suscipimus, et presentis scripti patrocinio communimus; statuentes ut quascunque possessiones, quecunque bona eadem ecclesia in presentiarum iuste et canonice possidet aut in futurum concessione pontificum, largitione regum uel principum, oblatione fidelium, seu aliis iustis modis prestante Domino, poterit adipisci, firma uobis uestrisque  successoribus et illibata permaneant; in quibus hec propriis duximus exprimenda uocabulis.

Ex dono Roberti quondam Atrebatensis episcopi, altare de Marcha-Gotranni, ad usus canonicorum inibi Deo seruientium; saluo in omnibus iure episcopi et ministrorum eius. Ex dono eiusdem altare Sancte Rictrudis de Wasers, cum dotibus suis, ad usus eorumdem canonicorum, ita liberum et absolutum, sicut ipse uobis concessit; saluis in omnibus reditibus episcopi, et consuetudinibus archidiaconi et ministrorum eius. Presbytero uero loci illius defuncto, siue rationabiliter inde remoto, uestram erit alium prouidere idoneum presbyterum, et Atrabatensi episcopo presentare, cui professionem faciat et obedientiam promittat. Omnes decimas  parochie uestre et omnes oblationes quas Gerardus Cameracensis quondam episcopus ad usus canonicorum ecclesie uestre concessit dum adhuc Cameracensis et Atrebatensis episcopatus coniuncti essent; ea scilicet conditione, ut ipsam ecclesiam uestram et res eius nulla unquam regat laica persona; sed solummodo eam prouideat prepositus, qui clericus sit, et in prebendis locandis curam agens, et in ceteris rebus ipsius ecclesie ordinandis. Liberam quoque, et ab omnibus obsoniis omnisque censuali respectu absolutam, prefatam ecclesiam manere uolumus, sicut idem episcopus statuit: salua tantum sicut in aliis abbatiis, Atrebatensis episcopi iustitia.

 Ex dono memorati Roberti Atrebatensis quondam episcopi, altaria et ecclesias Sancti Martini de Sin, et Sancti Remigii de Marca cum dotibus et appendiciis suis ad usus canonicorum ibidem Deo seruientium , ita libera iure perpetuo possidenda, sicut ea uobis rationabiliter ipse concessit, saluis in omnibus cathedraticis redditibus episcopi, et consuetudinibus archidiaconi et ministrorum eius. Presbytero uero de quolibet loco predicto defuncto, siue rationabiliter inde remoto alium idoneum presbyterum Atrebatensi episcopo presentetis, cui professionem faciat et obedientiam promittat; et sic in populo Dei curam gerendam de manu episcopi gratis accipiat.

 Aliqui tamen uestrum singulis annis Atrabatensi synodo studeant interesse; nisi forte beneuolentia episcopi fuerint relaxati.

Duas capellas Beate Marie in suburbio Duacensi liberas et absolutas, sicut ecclesia uestra hactenus noscitur rationabiliter possedisse.

De prebendis quoque mutandis, que de bonis Roberti prepositi, Simonis et Girardi, in ecclesia uestra sunt rationabiliter institute, quorumlibet laicorum assensus contra ipsius Ecclesie consuetudinem nullatenus admittatur.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed  illibata omnia et integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia.

Si qua igitur in futurum ecclesiastica secularisue persona hanc nostre constitutionis paginam sciens, contra eam temere tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem  eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem, premia eterne pacis inueniant. Amen, amen.

    Ego Alexander Catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Gualterius Albanensis episcopus.
    Ego Hubaldus presbyter cardinalis titulo Sancte Crucis et Ierusalem.
    Ego Henricus presbyter cardinalis tit. SS. Nerei et Achillei.
    Ego Ioannes presbyter cardinalis tit. Sancte Anastasie.
     Ego Albertus presbyter cardinalis Sancti Laurentii in Lucina.
    Ego Guillelmus titulo S. Petri ad uincula presbyter cardinalis.
    Ego Hyacinthus, diaconus cardinalis S. Marie in Cosmedin.
    Ego Ado, diaconus cardinalis S. Nicolai in Carcere Tulliano.
    Ego Ardicio, diaconus cardinalis Sancti Theodori.
    Ego Boso diaconus cardinalis Sanctorum Cosme et Damiani.
    Ego Cinthius diac. card. Sancti Adriani.
    Ego Ioannes diaconus cardinalis S. Marie in Porticu.
     Ego Manfredus, diaconus cardinalis S. Georgii ad uelum Aureum.


Datum Carnoti per manum Hermanni sancte Romane Ecclesie subdiaconi et notarii, III Kal. Mai, indictione XI; Incarnationis Dominice anno 1163, pontificatus uero domni Alexandri pape III, anno Iu.



CLIII. Priuilegium pro Ecclesia Legionensi. 
[FLOREZ, Esp. sagrada, XXXu, 421.]

ALEXANDER episcopus, seruus seruorum Dei, uenerabili fratri IOANNI Legionensi episcopo, eiusque successoribus canonice instituendis in perpetuum.

Ad sedem apostolicam quasi ad caput et matrem  omnium in grauioribus negotiis recurrendum ecclesiastica sanxit auctoritas. Ipsa enim materne caritatis uisceribus nouit oppressis filiis subuenire, et sic sua defendere, ut curet aliis etiam competentia iura seruare. Tuas igitur et Ecclesie tue preces, uenerabilis in Christo frater Ioannes, Legionensis episcope, debita benignitate suscipimus, ut liberalitatis ius antiquorum iam temporum diuturnitate possessum, eidem Legionensi Ecclesie conseruemus. Ipsa quippe cum inter ceteras Hispanie ciuitates clara, locuplesque polluerit, nulli unquam legitur subiacuisse metropoli. Hanc igitur ipsius ingenuitatem iuxta petitionem tuam ratam, et integram, et ita stabilem permanere decreti presentis assertione censemus, ut si quam forte huic  libertati contrariam institutionem apud apostolice sedis occupationes quelibet potuit extorsisse subreptio, nullum per hanc eidem libertati preiudicium ingeratur. Libertatis enim bonum omnimoda legum prouisione munitum est, ut nullis pateat occasione pessundandum. Unde nos predecessorum nostrorum bone memorie Paschalis, et Adriani PP. uestigiis inherentes, auctoritate apostolica statuimus, ut tu, et tui deinceps successores nulli unquam metropolitano debeatis, nisi tantum Romano pontifici subiacere, et omnes qui tibi in eadem sede successerint, per manus Romani pontificis tanquam speciales Romane sedis suffraganei consecrentur. Preterea quascunque possessiones, quecunque bona eadem Ecclesia in presentiarum iuste  et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma tibi tuisque successoribus, et per uos eidem Ecclesie illibata permaneant. In quibus hec propriis duximus exprimenda uocabulis.

Intra fines Gallecie archidiaconatum qui continet tria castella, turres, dancus, cancellata, ualcarcer, Nauia; quidquid iuris habes in ecclesiis ad monasterium Sancti Facundi pertinentibus; quidquid iuris Legionensis Ecclesia habere dignoscitur in ecclesia S. Isidori, et in ecclesiis ad ipsum pertinentibus. Intra episcopatum Asturicensem, uilla  que dicitur Canzanucos cum ecclesiis suis; intra episcopatum Palentinum, uilla que dicitur Bobada, et uilla que dicitur Abarca cum ecclesiis suis, et ecclesias de Capella; intra episcopatum Ouetensem, uilla que dicitur Ouelgas cum ecclesia; ecclesiam Sancti Martini de Fonte de Febro, et ecclesiam Sancti Iacobi; quidquid iuris habes in ecclesia Sancti Petri de Asloncia, in ecclesia S. Michelis de Escalada, et in ecclesia monasterii de uega; monasterium S. Claudii in propria hereditate Legionensis Ecclesie fundatum; castrum de Coronio cum omnibus pertinentiis suis; uilla que uocatur uilla Muzaref cum fodro ad eam pertinente. Ad hec ea que felicis memorie Adelfonsus illustris Hispaniarum rex, et Berengaria uxor eius cum  filiis, et Santia germana sua pro peccatorum suorum remissione Ecclesie Legionensi deuotionis intuitu obtulit, uel etiam recognouit, nos ad instar predecessorum nostrorum felicis memorie PP. Eugenii et Adriani, tibi, tuisque successoribus, et per uos eidem Ecclesie auctoritate apostolica confirmamus: decimas uidelicet ad Legionensem episcopatum pertinentes in omnibus uillis, que intra eiusdem episcopatus terminos continentur, et que ad honorem S. Pelagii spectare noscuntur, et infantagi honore fuerunt; preterea uillas in quibus Ecclesie iste fundate sunt, ecclesia scilicet S. Michelis de Escalada, et S. Petri de Aslonza, et ecclesia de uega, et exceptis monasteriis, que sunt in Legionensi ciuitate, uidelicet ecclesia S. Saluatoris, que  est extra murum, et aliis intra murum existentibus, et uilla de Fresno, que est in ualle de Uncina, et uilla S. Geruasii. Census quoque, uel consuetudines quas sedes Legionensis a prefatis recipere consueuit ecclesiis, eidem sedi ab ipsis more solito persoluantur. Que nimirum omnia uestris usibus in posterum profutura seruentur, ut ea iure debeatis in posterum possidere, et nuntios proprios ad decimas recipiendas in uillis singulis habeatis.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur uestris, et aliorum, pro quorum gubernatione et sustentatione concessa sunt,  usibus omnimodis profecta, salua in omnibus sedis Apostolice auctoritate. Si qua igitur in futurum ecclesiastica, secularisue persona hanc nostre constitutionis paginam sciens contra eam temere uenire tentauerit, secundo, tertioue commonita, si non satisfactione congrua emendauerit, potestatis, honorisque sui dignitate careat, reamque se de diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud  districtum iudicem premia eterne pacis inueniant. Amen, amen.


DEMONSTRA MIHI uIAS TUAS, DOMINE. 

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis Sancte Rufine episcopus.
    Ego Gualterius Albanensis episcopus.
    Ego . . . , presbyter cardinalis tituli Sancte Crucis in Ierusalem.
    Ego . . . , presbyter cardinalis tituli Sanctorum Nerei et Aquilei.
    Ego Albertus, presbyter cardinalis tituli S. Laurentii in Lucina.
     Ego Hyacintus, diac. cardinalis S. Marie in Cosmedin.
    Ego Ardicio, diaconus cardinalis Sancti Theodori.
    Ego Petrus, diaconus cardinalis Sancti Eustachii iuxta Templum Agrippe.


Datum Turonis per manum Hermanni Sancte Romane Ecclesie subdiaconi, et notarii XuII Kal. Iunii, indictione XI, Incarnationis Dominice anno 1163, pontificatus uero domni Alexandri pape III anno quarto.



CLIu. Priuilegium pro ecclesia S. Ioannis Ambianensis. 
[HUGO, Annal. Prem., I, 694.]


ALEXANDER episcopus, seruus seruorum Dei, dilectis filiis EUSTACHIO abbati ecclesie S. Ioannis super Seylam posite, eiusque fratribus, tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur  sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio et predecessoris nostri sancte recordationis Eugenii pape uestigiis inherentes, sub B. Petri et nostra  protectione suscipimus, et presentis scripti priuilegio communimus. In primis siquidem statuentes ut ordo cononicus, qui secundum Deum et B. Augustini Regulam et institutionem Premonstratensis ordinis, in eodem loco noscitur institutus, perpetuis ibidem temporibus inuiolabiliter obseruetur. Preterea quoscunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, liberalitate regum, largitione principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

 Altare de Marcel cum decima et appendiciis eius, et terra dotali; curtem de Marcel liberam cum pascuis eiusdem territorii; decimam uobis canonice concessam apud Walbercurt; altare S. Firmini, altare S. Germani, campum S. Germani cum terragio et decima, curtem de Bertricurt, in qua conuerse uestre habitant cum cimeterio et tota decima, sicut rationabiliter uobis est concessum, quartam partem territorii Longi-prati, et dimidium Maresci, et eiusdem quarte partis dominium, molendinum, quod uobis, contulerunt domini de Pinchonio, et curtem eiusdem molendini, usuarium Maresci. Hernencurtis, cursum Seyle a predicto molendino descendentis usque ad abbatiam et fratrum officinas ciuitatis Ambianensis pascua,  domos et terra Radulphi qui non ridet, cum appendiciis earum, curtem de Ollaincurt, liberam cum suis agriculturis et usibus nemoris, totam decimam de Wattincurt cum suis appendiciis et terris, quas Giraldus de Petracloa, et Gualterius, et eorum participes uobis dederunt; campum Uhuorum et campum S. Petri de Brihercurt, campum et curtile S. Petri de Gaudiaco, tertiam partem decime de Hornast cum terragio et decima; decimam de Ultzabaiz, sextam partem decime de Argouia cum duobus campis et prato quod est ibidem inter terram et riuulum; quinque campos terre allodii in territorio Longi Prati cum terragio et decima; terras et decimas quas habetis apud Nointel, et sex uini modios singulis annis uobis persoluendos,  molendinum de Eures, molendinum de Prato; molendinum censuale ex concessione Flauiacensis capituli; curtem de Septemuilla, et totam decimam eiusdem territorii cum pascuis et usibus nemoris; sextam partem totius Septemuille, quam contulit uobis Iugelramnus Rufus cum duodecima parte eiusdem territorii, quam concessit uobis Aquicinensis ecclesia; curtem in uiconia sitam, que uallis Domorum dicitur, ab omni exactione liberam cum suis pascuis et usibus nemoris et decima, et undecim carucatarum terre agriculturam in eodem territorio cum tota decima, curtem que uallis Guidonis dicitur, liberam, cum terris quas possidetis in uiconia et in territorio de Mairia cum  terris, decimis, pascuis et usibus nemoris; campum Stephani et campum de Maharauesne; sextam partem decime de S. Amando; annuales census terrarum et domos, quas in diuersis locis habetis; septuaginta et sex iugera terre supra Somenam cum terragio; pascua Argouie libera cum octaua parte maresci Argouie, quam concessit uobis Radulphus de Haidincurt; curtem de Sauieres liberam et eiusdem terre agriculturam cum pascuis et usibus nemoris et tertia parte decime, que pertinet ad altare cum alia tertia parte eiusdem decime; terram, quam uobis concessit Bernardus de Baratangla in territorio de Baratangla; terram etiam quam contulit uobis Arnulphus Ferez et Ernoldus de Artois in territorio de Drihercurt; terram quoque  et nemus de Hernencurt cum terragio et decima. Sane noualium uestrorum que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere.

Decernimus ergo ut nulli omnino hominum liceat prefatam ecclesiam temere perturbare, aut possessiones eius auferre, uel ablatas retinere, minuere, seu aliis quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate et diecesani episcopi canonica iustitia. Si  qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat reamque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen.

    Ego Alexander Catholice Ecclesie episcopus.
     Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Hubaldus presb. card. tit. S. Crucis in Ierusalem.
    Ego Henricus presb. card. tit. S S. Nerei et Achillei.
    Ego Ioannes presb. card. tit. S. Anastasie.
    Ego Albertus presb. card. tit. S. Laurentii in Lucina.
    Ego Iacobus diac. card. S. Marie in Cosmedin.
    Ego Ioannes diac. card. S. Marie in Porticu.


Datum Turonibus per manum Hermanni Sancte Romane Ecclesie subdiaconi et notarii, uIII Kal.  Iunii, indictione XI, Incarnationis Dominice anno 1163, pontificatus uero domni Alexandri pape III anno Iu.



CLu. Ad Henricum Remensem archiepiscopum.---Pro causa que uertitur inter ecclesiam S. Remigii et Deruensem, super quadam decima. 
[MARTEN., Ampl. Collect., II, 691.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex conquestione abbatis et fratrum Sancti Remigii nuper accepimus quod cum causa que est inter ipsos et abbatem Deruensem  super quadam  decima de Franpas noscitur agitari, in presentia tua et Samsonis, predecessoris tui, olim fuisset diutius uentilata, et super eadem causa sepius fuisset ad nostram audientiam appellatum; memoratus abbas nec appellationem exsequi, nec iustitiam aliquatenus uoluit exhibere. Unde quoniam ex iniuncto nobis apostolatus officio uniuersis Dei fidelibus in sua iustitia existimus debitores, fraternitati tue per apostolica scripta mandamus, quatenus infra XXX. dies, postquam fueris requisitus, utramque partem ante tuam presentiam euoces, et rationibus hinc inde auditis et plenius cognitis eamdem causam, remota appellatione, iustitia mediante, decidas.  Ad hoc quoniam sicut ex supradictorum abbatis et fratrum querela percepimus, canonici Grandis-Prati, corpus filii comitis eiusdem loci, qui ab utero matris ecclesie ipsorum fratrum, sicut asserunt, fuerat olim oblatus, eis per uiolentiam et contra iustitiam surripuerunt, nichilominus tue discretioni mandamus, quod prefatos canonicos diligenter moneas, et districte compellas, ut uel ablatum corpus memoratis fratribus sine ulla contradictione restituant, uel cum eis pacifice super hoc amicabiliterque componant, aut in presentia tua sibi exhibeant iustitie complementum.

Data Turonis, uII Kal. Iunii.



CLuI. Priuilegium pro monasterio S. Fidis Horshamensi. 
[Monastic. Anglic., I, 416.]


ALEXANDER episcopus, seruus seruorum Dei, dilectis filiis BERNARDO priori monasterii Sancte Fidis de Rosham eiusque fratribus, tam presentibus quam futuris regularem uitam professis, in perpetuum.

Religiosam uitam eligentibus apostolicum conuenit adesse presidium ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Quocirca, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, sub beati  Petri et nostra protectione suscipimus, et presentis scripti patrocinio communimus; statuentes ut quascunque possessiones, quecunque bona, idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant: in quibus hec propriis duximus exprimenda uocabulis.

uillam de Northam cum hominibus, terris, nemoribus, pascuis, et pertinentiis suis, quemadmodum Robertus filius Walteri, et filii eius, uobis dederunt; et hospitale eiusdem uille, quod habetis a fratribus hospitalis Ierusalem, cum nemore et  omnibus pertinentiis suis; terram de Kudda hanc cum omnibus pertinentiis suis quam Sibilla uxor prefati Roberti uobis dedit; ecclesiam de Horsforda, et ecclesiam de Bor. In Lundoniis ecclesiam Sancte Margarete cum omnibus terris quas in eadem uilla Robertus filius Walteri uobis in eleemosynam dedit; decimas quoque de Abretuna, de Sibetuna, de Gulwerstunia, de Colerbo, de Relmigaham, de Colostunia, de Flemewrda, de Wdetuna, de Semera, de Tikebzon, de Thersham, de Slortei, de Cranesforda, de Benges, de Stramnigaham, de Ludaham, de Dalingaho, de Stantuna, de Sarlingaham, de Sutburna, de Adelingetuna, de Ghor, de Stilibi, de Stocos, de Hoa, de Sothesham, de Wituella, et terram de Odetuna, et omnes terras  et domos, que uobis in Norwico, et Gernamuta in eleemosyna rationabiliter sunt concessa; molendinum de Baldrusella, et tredecim solidos in Kareseia, et in Buccheshala; molendinum Dalraforda, terram quam Simon Pecchi uobis in eleemosynam dedit, terram Radulfi de Berueswerda, terram quam uobis dedit Willielmus de Chorzo in Bischele, terras quoque quas Willielmus Bardulfus uobis dedit in Srecaham, et in Spicafurda, terram quam Baldwinus filius Guidonis uobis dedit in Buchingaham, terram quam Hugo de Duillers uobis dedit in Kalaxaforda, terram de Nunterston quam Richardus filius Gaufridi uobis dedit, et salinas quas Willielmus Strabo uobis dedit in Kimnaham, redditum quem Radulfus filius Baldwini uobis dedit, et  terram de Rendringlat, quam Willielmus de Bisnei uobis dedit.

Decernimus ergo ut nulli omnino hominum liceat supradictum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura; salua sedis apostolice auctoritate et diecesani episcopi canonica iustitia.

Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo  tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iura sua seruantibus, sit pax Domini nostri Iesu Christi quatenus et hic fructum bone actionis percipiant et apud districtum iudicem premia eterne pacis inueniant. Amen.

    Ego Alexander catholice Ecclesie episcopus.
    Ego Ubaldus Ostiensis episcopus.
    Ego Bernardus Portuensis et Sancte Rufine episcopus.
     Ego Gualterus Albonensis episcopus.
    Ego Ubaldus presbyter cardinalis tit. Sancte Crucis in Hierusalem.
    Ego Henricus presb. card. tit. Sanctorum Nerei et Achillei.
    Ego Ioannes presb. card. tit. S. Anastasie.
    Ego Guillelmus presb. card. tit. S. Petri ad uincula.
    Ego Hyacinthus Sancte Marie in Cosmedin diac. card.
    Ego Otto diacon. card. Sancti Nicolai in Carcere Tulliano.
    Ego Ardicio diac. card. S. Theodori.


Datum Turonibus, per manum Hermanni Sancte  Romane Ecclesie subdiaconi et notarii, uII Kalend. Iunii, indictione XI, Incarnationis Dominice anno 1163, pontificatus uero domni Alexandri pape III anno Iu.



CLuII Priuilegium pro monasterio S. Bertini Sithiensi. 
[Collection des cartulaires, III, 333.]

ALEXANDER episcopus, seruus seruorum Dei, dilecto filio GOTHESCALCO, abbati Sancti Bertini, eiusque successoribus regulariter substituendis in perpetuum.

Iustitie et rationis ordo suadet, etc., ut in priuilegio Innocentii pape suprascripto, fo 240 uo et  seq.  . Signatum cum circulo, in cuius circuitu scribitur: uIAS TUAS, DOMINE, DEMONSTRA MIHI, et in medio dicti circuli, SANCTUS PETRUS. SANCTUS PAULUS. ALEXANDER PAPA III, cum subscriptione que sequitur:

    Ego Alexander, catholice Ecclesie episcopus.
    Ego Hubaldus, Ostiensis episcopus, etc.


Datum Turonis, per manum Hermanni, sancte Romane Ecclesie subdiaconi et notarii, septimo Kal. Iunii, indictione undecima, Incarnationis Dominice anno 1163, pontificatus uero domni Alexandri pape tertii anno quarto.



CLuIII. Abbatisse et monialibus de Bourborch precipit ne monasterii S. Bertini Sithiensis parochianos in sepulturam recipiant. 
[uide Iperii Chron. S. Bertini ap. MARTEN. Thesaur., III, 654.]





CLIX. Priuilegium pro ecclesia S. Marie Sniapensi. 
[RYMER, Federa, I, 23.]

ALEXANDER episcopus, seruus seruorum Dei, dilectis filiis W. priori, et fratribus ecclesie Sancte Marie de Sniapes, salutem et apostoliam benedictionem.

Iustis petentium desideriis dignum est nos facilem prebere consensum, et uota que a rationis  tramite non discordant, effectu sunt prosequente complenda. Eapropter, dilecti in Domino filii, uestris iustis postulationibus grato concurrentes assensu, ecclesiam de Fressentum, et ecclesiam de Bedingefeld, cum pertinentiis earum, et Brastanhe, quas in presentiarum iuste et canonice possidetis, aut in futurum iustis modis, Deo propitio poteritis adipisci, uobis et per uos, Ecclesie uestre auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contraire.

Si quis autem hoc attentare presumpserit, indignationem  omnipotentis Dei, et beatorum Petri et Pauli apostolorum eius se nouerit incursurum.

Datum Turon. uII Kal. Iunii.



CLX. Dominico, monasterii S. Facundi Sahagunensis abbati, »potestatem ligandi atque soluendi in uilla S. Facundi« et mitre usum concedit. 
[ESCALONA, Hist. de Sahagun., p. 541, teste IAFFÉ, Regesta Rom. Pont., p. 692.]




CLXI. Ad Hugonem abbatem S. Germani Parisiensis.---Decernit proclamationem Mauritii Parisiensis episcopi factam in concilio Turonensi contra immunitatem abbatie S. Germani non esse admittendam, nec iuri nec libertati illius officere. 
[D. BOUQUET, Recueil, Xu, 796.]


ALEXANDER episcopus, seruus seruorum Dei, dilecto filio HUGONI abbati S. Germani Parisiensis, salutem et apostolicam benedictionem.

Dum uenerabilis frater noster Mauritius Parisiensis episcopus et tu pariter in Turonensi concilio in nostra presentia essetis constituti, predictus episcopus in concilio consurgens, ius quoddam in ecclesia tua ad se proposuit rationabiliter pertinere. Nos autem attendentes quomodo eadem ecclesia sub iure et proprietate beati Petri ab antiquo retro temporibus quiete pacificeque perstiterit, noluimus ullatenus episcopi proclamationem admittere, nisi ostenderet aliquem eam de nostris predecessoribus  admisisse. Quod quia non fecit, nec eum id facere posse pensamus, per presentia scripta decernimus, ut illa ipsius episcopi proclamatio nullam interruptionem nullumque possit iuri et libertati eiusdem ecclesie preiudicium in posterum generare.

Datum Turonis, Kal. Iunii.



CLXII. Ad Henricum Remensem archiepiscopum.---Pro Ric. de Corberio. 
[MARTEN., Collect., II, 692.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo,  salutem et apostolicam benedictionem.

Peruenit ad audientiam nostram quod cum Ric. de Corberio, qui dum in habitu fratrum militie Templi superno Regi aliquanto tempore militauit, ad Cisterciensium fratrum uel aliam districtam religionem transire decreuerit, et idipsum firmiter in presentia nostra promiserit, nunc quodam modo ab hac intentione retrahitur, et pium illud propositum remorari uidetur. Unde fraternitati tue per apostolica scripta mandamus, quatenus eumdem R. moneas diligentius, et compellas habitum predicte religionis assumere, ut uotum suum ualeat laudabiliter adimplere. Quod si hinc usque ad proximum  festum beati Ioannis facere forte contempserit, tu eum ecclesiastica censura compellas.

Data Turonis, III Nonas Iunii.



CLXIII. Priuilegium pro monasterio S. Saluii Florentini. 
[LAMI, Eccles. Florent. Monum. II, 1233.]

ALEXANDER episcopus, seruus seruorum Dei, dilectis filiis PAULO abbati monasterii S. Saluii eiusque fratribus tam presentibus quam futuris regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur,  quod absit! sacre religionis infringat. Ea propter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum iustis modis, prestante Domino, poterit adipisci, firma uobis uestrisque successoribus et illibata permaneant. Predecessorum uero nostrorum felicis memorie Urbani, Gregorii, et Innocentii Romanorum pontificum uestigiis inherentes statuimus ut nulli archiepiscopo uel episcopo,  aut alicui prelato ecclesiastico uel seculari, excepta uallumbrosana congregatione aliquod, super ecclesia uestra dominium liceat obtinere, sicut ab iisdem predecessoribus nostris fuisse noscitur institutum. Preterea sicut capella S. Nicolai de Casa Arsa ad uestrum ius pertinens, ab omni iugo totius dominationis episcopi et plebani hactenus immunis noscitur exstitisse, ita et de cetero eam immunem decernimus permanere.

Illud etiam ius quod in hospitali de Capraria hactenus habuistis uobis nichilominus confirmamus. Liceat quoque uobis clericos et laicos e seculo fugientes liberos et absolutos in monasterio uestro recipere et eos sine contradictione aliqua retinere; chrisma uero oleum sanctum, consecrationes altarium,  ordinationes clericorum, qui ad sacros ordines erunt promouendi a diecesano suscipietis episcopo, siquidem Catholicus fuerit, et gratiam atque communionem apostolice sedis habuerit, et ea gratis et absque prauitate uobis uoluerit exhibere; alioquin ad quemcunque malueritis recurratis antistitem, qui nostra fultus auctoritate uobis quod postulatur indulgeat. Sepulturam quoque ipsius loci liberam esse concedimus ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti fuerint, nullus obsistat; salua tamen canonica iustitia illarum ecclesiarum a quibus mortuorum corpora assumuntur. Sane laborum uestrorum quos propriis manibus aut sumptibus colitis, siue de nutrimentis  uestrorum animalium, nullus a uobis decimas presumat exigere.

Decernimus ergo ut nulli omnino hominum liceat supradictum monasterium temere perturbare, aut eius possessiones auferre, uel ablatas retinere, minuere, seu quibuslibet exactionibus fatigare, sed illibata omnia et integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, hanc contra eam uenire tentauerit, secundo tertione commonita, nisi presumptionem suam congrua satisfactione correxerit, potestatis honorisque sui dignitate careat, reamque  se diuino iudicio existere de perpetrata iniquitate cognoscat, et a sacratissimo corpore ac sanguine Dei, et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander Catholice Ecclesie episcopus ss.
    Ego Hubaldus Ostiensis episcopus ss.
    Ego Bernardus Portuensis et S. Rufine episcopus ss.
    Ego Gualterius Albanensis episcopus ss.
     Ego Hubaldus presbyter cardinalis tit. S. Crucis in Hierusalem ss.
    Ego Henricus presbyter cardinalis sanctorum Nerei et Achillei ss.
    Ego Ioannes presbyter cardinalis tit. S. Anastasie ss.
    Ego Guillelmus presbyter cardinalis tit. Sancti Petri ad uincula ss.
    Ego Hyacinthus diaconus cardinalis Sancte Marie in Cosmedin ss.
    Ego Oddo diaconus cardinalis Sancti Nicolai in Carcere Tulliano ss.
    Ego Ardicio diaconus cardinalis S. Theodori ss.
    Ego Boso diaconus cardinalis Sanctorum Cosme et Damiani ss.
     Ego Cinthius diaconus cardinalis S. Adriani ss.
    Ego Petrus diaconus cardinalis Sancti Eustachii iuxta templum Agrippe ss.
    Ego Ioannes diaconus cardinalis Sancte Marie in Porticu ss.
    Ego Manfredus diaconus cardinalis S. Georgii ad uelum Aureum ss.


Datum Turonis per manum Hermanni Sancte Romane Ecclesie subdiaconi et notarii, Nonis Iuniis, indictione XI, Incarnationis Dominice anno 1163, pontificatus uero domni Alexandri pape III, anno quarto.


uIAS TUAS, DOMINE, DEMONSTRA MIHI. 



CLXIu. Priuilegium pro monasterio S. Marie Sherbornensi. 
[Monastic. Anglic., I, 425.]


ALEXANDER episcopus, seruus seruorum Dei, dilecto filio CLEMENTI abbati beate Marie, de Shyrborne, eiusque fratribus tam presentibus quam futuris regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet aut robur  sacre religionis infringat. Eapropter, dilecti in Domino filii, uestris iustis postulationibus  clementer annuimus, et prefatum monasterium, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, statuentes ut quecunque bona, quascunque possessiones idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Ecclesiam scilicet parochialem Sancte Marie de Shyrborne, quam idem abbas tenet in prebendam  a Sarisburiensi Ecclesia, cum capellis, terris, decimis, et adiacentiis suis, terras, hospites et domos censuales in eadem uilla Shyrborne; Stapelbugg cum ecclesia eiusdem uille, capellis, terris, et omnibus adiacentiis suis; Westonam cum omnibus pertinentiis suis; Hortonam cum ecclesia eiusdem uille, et capella de Onolton eidem ecclesie adiacenti, cum terris, decimis et omnibus pertinentiis suis; capellam Sancte Trinitatis de Watham, et domos censuales in eadem uilla cum terris decimis et omnibus pertinentiis suis; ecclesiam Sancte Marie de Wymborne et domos censuales in eadem uilla; partem terre et capellam quam habetis in Monerio de Kingeston; ecclesiam Sancte Marie Magdalene sitam iuxta castrum Shyrborne cum  capellis Sancti Michelis et Sancti Probi, et omnibus pertinentiis suis; molendinum in uilla Shyrborne iuxta capellam Sancti Andree, et uiuarium proximum eidem molendino, et decimis omnium uiuariorum tam de anguillis quam de ceteris piscibus, et decimam uini de uinea eiusdem uilla Shyrborne; manerium de Woborne cum capella eiusdem uille, et terris decimis et omnibus pertinentiis suis, Comptonam, et aliam Comptonam cum capellis, decimis et omnibus pertinentiis suis; manerium de Ehorneford cum capella, terris, decimis et omnibus pertinentiis suis; manerium de Bradford cum ecclesia eiusdem uille et capellis, terris, decimis et omnibus pertinentiis suis; Wycam et Loscumbe cum omnibus pertinentiis suis; Dalthestoke cum  ecclesia eiusdem uille, et capellis, terris, decimis et omnibus pertinentiis suis; Corundunam et Rhistherstoke cum omnibus pertinentiis suis; Corescumbam et ecclesiam eiusdem uille cum capellis, terris, decimis et omnibus pertinentiis suis; Lym cum ecclesia eiusdem uille, et capellis, terris, decimis et omnibus pertinentiis suis; Setonam cum ecclesia eiusdem uille cum capellis, terris, decimis, salinis, et omnibus pertinentiis suis; Lythele ham cum ecclesia eiusdem uille et terris, decimis et omnibus pertinentiis suis; Bromlegam et Stiwtke cum omnibus pertinentiis suis, ecclesiam Sancte Marie de Cadweli cum capellis, terris, decimis et omnibus pertinentiis suis; ecclesiam Sancti Ismelis de Pennalt cum terris, decimis et omnibus pertinentiis  suis; ecclesiam Sancti Eltwyci de Penbyay cum terris, decimis et omnibus pertinentiis suis.

Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam prouiderint eligendum. Sepulturam quoque illius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia parochialium ecclesiarum a quibus mortuorum  corpora assumentur.

Decernimus ergo ut nulli omnino hominum liceat prefatum monasterium temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed illibata et integra omnia conseruentur eorum pro quorum gubernatione ac sustentatione concessa sunt, usibus omnimodis profutura; salua sedis apostolice auctoritate et diecesani episcopi canonica iustitia.

Si qua ergo in futurum ecclesiastica, secularisuepersona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis  honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Turonibus per manum Hermanni sancte Romane Ecclesie subdiaconi et notarii, Non. Iunii, indictione XI Incarnationis Dominice 1163, pontificatus domni Alexandri pape III anno Iu.



CLXu. Ad Henricum Remensem archiepiscopum.---Exhortatio ad procurationes Romane curie faciendas. 
[MARTEN., Coll., II, 692.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Discretionis tue prudentiam non credimus ignorare qualiter circumpositi tibi fratres nostri archiepiscopi et episcopi et abbates nobis et curie nostre hactenus in procurationibus necessariis prouiderunt. Unde quoniam de te precipuam inter ceteros spem fiduciamque tenemus, fraternitati tue  per apostolica scripta mandamus, et commonemus attentius, quatenus suffraganeos tuos episcopos, et uniuersos abbates per tuam prouinciam constitutos, ad honestas procurationes nobis et fratribus nostris faciendas, prompta sollicitudine exhortari studeas, ut eas hinc ad primum festum beati Iacobi honeste possimus utilerque recipere, ut deuotionem tuam merito debeamus in Domino commendare.

Datum Turonis, Nonis Iunii.



CLXuI. Ad eumdem et eius suffraganeos.---Exhortatio ad procurationes paue et fratribus suis faciendas. 
[Ibid.]

 ALEXANDER episcopus, seruus seruorum Dei, uenerabilibus fratribus HENRICO Remensium archiepiscopo, eiusque suffraganeis episcopis, et dilectis filiis uniuersis abbatibus et prioribus per eius archiepiscopatum constitutis, salutem et apostolicam benedictionem.

Quanto de sinceritate et deuotione uestra maiorem in omnibus fiduciam gerimus, tanto uos ad ea que nobis et fratribus nostris expediunt, confidentius inuitamus. Quocirca uniuersitatem uestram per apostolica scripta rogamus, atque monemus, quatenus ad honestas procurationes nobis et eisdem fratribus nostris faciendas prompta sollicitudine curetis intendere, et eas nobis hinc usque ad proximum festum beati Iacobi, studeatis utiliter  destinare: ita quod nos exinde deuotionem uestram debeamus digne in Domino commendare. Quod si qui uestrorum, dilecti filii abbates et priores, id efficere forte neglexerint, sententiam quam prefatus archiepiscopus in uos propter hoc canonice promulgauerit, nos, auctore Domino, ratam habebimus.

Datum Turonis, Nonis Iunii.



CLXuII. Priuilegium pro ecclesia Genestonensi. 
[MORICE, Mém. pour seruir à l'hist. de Bret., I, col. 649.]

ALEXANDER episcopus, seruus seruorum Dei, dilectis filiis Clementi priori ecclesie de Genestonensia  et fratribus eius, tam presentibus quam futuris, canonice substituendis, in perpetuam memoriam.

Pie postulatio uoluntatis affectu debet prosequente compleri quatenus et deuotionis sinceritas laudabiliter enitescat et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, prefatam ecclesiam in qua diuino mancipati estis obsequio sub B. Petri et nostra protectione suscipimus, et presentis scripti priuilegio communimus; et in primis siquidem statuentes ut ordo canonicus qui secundum Deum et beati Augustini Regulam ibidem est et institutiones que a uenerabili fratre nostro Bernardo Nannetensi episcopo in  eadem ecclesia canonicorum Sancte Marie Magdalene assensu rationabiliter institute sunt, perpetuis temporibus conseruentur. Quascunque preterea possessiones, quecunque bona ex dono uel concessione eiusdem episcopi aliorumque fidelium in presentiarum iuste et canonice possidetis, aut in futurum concessione pontificum, largitione regum uel principum, oblatione fidelium seu aliis iustis modis Deo propitio poteritis adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Genestum in quo ecclesia uestra sita est cum pertinentiis suis ex dono Bernardi Nannetensis episcopi, ecclesiam de Montebert cum pertinentiis suis, ecclesiam Sancti Ioannis de Boisel  cum pertinentiis suis ex dono Mauritii Heruei et Willelmi Normandeli, quidquid iuris habetis in terra que dicitur Petra-Stulta ex dono Heruei Hoaut et filii sui Mauritii, medietatem domorum Landarum de Pomeria ex dono Rainaldi Matacrei; dimidium quarterium terre in masura et quidquid iuris ex dono eiusdem Rainaldi et Goueni de Paluel habetis in landis que sunt a Petra-Lata usque ad Genestosum; ex dono Pagani filii Aliscie quidquid iuris habebat in parochia de Rezaio; ex dono Matthie Heruei et Simonis Iudicelis locum Sancti Luciani cum pertinentiis suis; ex dono Rollandi clerici et filie sue Landescie terram et uineas quas habetis in parochia de portu Sancti Petri. Sane noualium  uestrorum que propriis manibus aut sumptibus colitis, siue de nutrimentis uestrorum animalium nullus a uobis decimas exigere presumat. Sepulturam quoque ipsius loci liberam esse concedimus, ut eorum deuotioni qui se illic sepeliri deliberauerint, nisi forte excommunicati uel interdicti sint, nullus obsistat, salua tamen canonica iustitia illarum ecclesiarum a quibus mortua corpora assumuntur.

Decernimus ergo ut nulli hominum liceat supradictam ecclesiam perturbare aut eius possessiones auferre, retinere, minuere, seu quibuslibet uexationibus fatigare, sed illibata eorum et integra conseruentur eorum pro quorum gubernatione et sustentatione concessa sunt usibus omnimodis profutura,  salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, potestatis honorisque sui dignitate careat, seque ream diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant.

Sic signatum Ego Alexander catholice Ecclesie  episcopus, etc.

Datum Turon. per manum Hermanni sancte Romane Ecclesie subdiaconi et notarii, uI Idus Iunii, indict. XII, Incarnationis Dominice anno 1163, pontificatus uero domni Alexandri III pape anno quarto.



CLXuIII. De Odone sacerdote ab episcopo Parisiensi uexato. 
[MANSI, Concil., XXI, 979.]

ALEXANDER episcopus, seruus seruorum Dei, uenerabili fratri [HUGONI] Suessionensi episcopo, salutem et apostolicam benedictionem.

Ex conquestione Odonis sacerdotis, latoris presentium, accepimus quod cum uenerabilis frater  noster Parisiensis episcopus  eum super quodam crimine conuenisset, et ipsum officio ac beneficio priuasset, ad facultates suas per se ac ministeriales suos durius extendit. Unde quoniam ei sepius ad nos clamanti uolumus in suo iure adesse, fraternitati tue per apostolica scripta mandamus quatenus memoratum episcopum diligenter conuenias, ut uel ablata uniuersa prefato sacerdoti restituat, uel cum eo super his pacifice amabiliterque componat, aut in tua presentia eidem exhibeat iustitie complementum. Et ideo cum exinde fueris requisitus, utramque partem, ante tuam presentiam conuoces, et rationibus hinc inde auditis diligenter et cognitis, eamdem causam appellatione  remota infra uiginti dies post harum susceptionem iustitia mediante decidas.

Datum Turonis, u Idus Iunii.



CLXIX. Ad Thomam Cantuariensem archiepiscopum.---De canonizatione S. Anselmi. 
[WARTON, Anglia sacra, II, 177.]

ALEXANDER episcopus, seruus seruorum Dei, uenerabili fratri nostro THOMAE Cantuarie archiepiscopo salutem et apostolicam benedictionem.

Constitutus olim in presentia nostra suppliciter nos et deuote rogasti ut illum sancte recordationis uirum, Anselmum uidelicet quondam Cantuarie archiepiscopum, cuius uitam et ueneranda miracula  nobis presentare curasti in concilio Turonensi, canonizare uellemus. Nos uero pro eo quod plures illuc conuenerant qui pro aliis sanctis uiris illud idem instanter expetebant, [quod] rogaueras duximus differendum. Nunc autem de honestate et prudentia tua plenam in omnibus fiduciam obtinentes, negotium istud tue cure tueque discretioni committimus; per apostolica tibi scripta mandantes, quatenus fratres episcopos nostros suffraganeos tuos et abbates atque alias religiosas personas in tua prouincia constitutas ante tuam presentiam conuoces, et coram eis omnibus predicti uiri sancti uita eius perlecta et miraculorum serie publice declarata, cum consilio et assensu conuenientium fratrum super illo canonizando, secundum quod in  consilio eorum inueneris, nostra fultus auctoritate procedas; sciens quod nos illud quod tu super hoc cum dictis fratribus prouideris statuendum, auctore Domino, ratum et firmum habebimus.

Datum Turon., quinto Idus Iunii.



CLXX. Priuilegium pro monasterio Sancti Martini Canigonensi. 
[AGUIRRE, Concil. Hisp., III, 375.]

ALEXANDER episcopus, seruus seruorum Dei, dilectis filiis RAIMUNDO abbati monasterii S. Martini Canigonensis eiusque fratribus tam presentibus quam futuris, regularem uitam professis, in perpetuum.

Quoties illud a nobis petitur quod rationi et honestati  conuenire dignoscitur, animo nos decet libenti concedere, et petentium desideriis congruum impertiri suffragium. Eapropter, dilecti in Domino filii, uestris iustis postulationibus annuimus et prefatum monasterium S. Martini Canigonensis quod utique iuris et proprietatis beati Petri existit ad exemplar predecessoris nostri felicis memorie Sergii pape, sub beati Petri et nostra protectione suscipimus et presentis scripti priuilegio communimus; in primis siquidem statuentes ut ordo monasticus, qui secundum Deum et beati Benedicti Regulam in eodem monasterio noscitur institutus, futuris temporibus inuiolabiter obseruetur.

Preterea quascunque possessiones, quecunque  bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus, et illibata permaneant, in quibus hec propriis duximus exprimenda uocabulis: locum quem Guifredus comes bone memorie uobis dedit, in quo ipsum monasterium situm est, cum decimis et primitiis, et omni libertate sua; uillam de uerneto, cum terminis et pertinentiis suis; uillam de Odolo cum terminis et pertinentiis suis, et quidquid Guifredus comes, uel alii Christi fideles in uilla et parochia de Marchexanes prefato monasterio contulerunt; ecclesiam S. uincentii de Elz, cum decimis, primitiis,  alodiis, et oblationibus suis; predia, possessiones et alodia in parochia Sancte Marie de Marceuol; predia, possessiones et alodia in parochia Sancte Eulalie de Arbosols; predia, possessiones et alodia in parochia Sancte Columbe de Triliano; predia, possessiones et alodia in parochia S. Stephani de Saorra; predia, possessiones et alodia in parochia S. Eulalie de Foliano; predia, possessiones et alodia in parochia Sancti Martini de Ascaro; predia, possessiones et alodia in parochia Sancti Iacobi de Anyer; predia, possessiones et alodia in parochia de Belloloco; predia, possessiones et alodia in parochia Sancti Cosme de Sagdaniano; predia, possessiones et alodia in parochia Sancti Marcelli de Flucano; alodia que habetis in Celrano Aureliano et  Guissano cum omnibus pertinentiis suis; predia que habetis in uilla de Eona et in parochia Sancti Stephani de Egued, in parochia Sancte Columbe de Auidano, in parochia Sancti Saturnini de Targuesona, in parochia Sancti uincentii de uilla-Alta, in parochia de Edorres, in parochia Sancti Gennesii de Ezerr, in parochia Sancte Leocadie de Darnacollecta, in parochia Sancti Iuliani de Estanar, et in uilla de Baianda, in parochia Sancti Martini de Ix, in parochia Sancti uincentii de Exaneda, in parochia Sancti Martini de Arao, in parochia Sancti Stephani de Euuils; ecclesiam Sancte Fidei de Taltorta, cum omnibus pertinentiis suis, et quidquid iuris habetis in parochia Sancti Petri de Alp,  in parochia Sancte Marie de Mosoll, in parochia Sancti Laurentii de Adas, et in parochia Sancti Saturnini de Faustiniano; decimas et primitias et iura que habetis in ecclesia Sancti Martini de Casafabra, et in eius parochia; alodia et possessiones in parochia Sancti Stephani de Illa, et in parochia de Pontiliano ecclesiam Sancti Romani cum omnibus pertinentiis suis; predia, possessiones et alodia in parochia Sancti Martini de Caneto, et in uilla Sancti Laurentii, in uilla Sancti Felicis, et in parochia de Corbera, et in parochia Sancte Eulalie de Millars; insuper quidquid iuris habetis in comitatu Bisuldunensi, Ceritaniensi, Confluentensi, Rossilionensi. Chrisma uero, oleum sanctum, consecrationes altarium seu basilicarum, ordinationes  monachorum uel clericorum qui ad sacros ordines fuerint promouendi, benedictionem abbatis et cetera ecclesiastica sacramenta, a diecesano suscipietis episcopo, si quidem Catholicus fuerit et gratiam sedis apostolice habuerit, et ea gratis et absque prauitate aliqua uobis uoluerit exhibere; alioquin liceat uobis quemcunque malueritis catholicum adire antistitem, qui nimirum nostra fultus auctoritate, quod postulatur indulgeat. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti fuerint, nullus obsistat, salua matricis ecclesie iustitia, aliarumque ecclesiarum a quibus mortuorum corpora assumuntur. Obeunte uero te, nunc  eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam, prouiderint eligendum. Ad hec, sicut predictus antecessor noster Sergius papa instituisse dignoscitur, ita et nos duximus statuendum, ut prefatum monasterium nulli nisi tantum Romano pontifici debeat esse subiectum. Ad indicium autem huius a sede apostolica percepte libertatis, unum morabatinum nobis nostrisque successoribus annis singulis persoluetis.

Decernimus ergo ut nulli omnino hominum liceat prefatum monasterium temere perturbare,  aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua in omnibus sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat. Cunctis autem eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis Sancte Rufine episcopus.
    Ego Gualterius Albanensis episcopus.
    Ego Hubaldus presbyt. card. tit. S. Crucis in Ierusalem.
    Ego Henricus presbyter card. tit. Sanctorum Nerei et Achillei.
     Ego Albertus diac. cardinalis tit. S. Laurentii in Lucina.
    Ego Iacinthus diaconus cardinalis S. Marie in Cosmedin.
    Ego Otto diaconus card. S. Nicolai in Carcere Tulliano.
    Ego Boso diaconus cardinalis Sanctorum Cosme et Damiani.


Datum Turonis per manum Hermanni sancte Romane Ecclesie subdiaconi et notarii, Iu Idus Iunii, indictione X, Incarnationis Dominice anno 1163, pontificatus uero domni Alexandri pape III anno Iu.



CLXXI. De comite Aruernie quem absoluit, cum id regi non ingratum putaret. Nihil enim se facturum unquam quod ipsi displicere possit. 
[MANSI, Concil., XXI, 1014.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Dum adhuc Parisiis presentes essemus, firmiter nos sublimitati tue proposuisse recolimus, quod nichil unquam uellemus scienter efficere quod contra honorem deberet regie celsitudinis prouenire. Unde licet nuper comitem Aruernie in nostra presentia positum absoluerimus, eam tamen super hoc cautelam habuimus, ut bene crederemus nos nostro et tuo pariter honori consulere, et etiam  Briuatensi Ecclesie utiliter prouidere. Non enim prius meruit a nobis absolui, quam tactis sacrosanctis Euangeliis corporale prestiterit sacramentum, quod tam super restituenda filia uiro suo, quam etiam super corrigenda iniuria Ecclesie Briuatensi illata nostrum deberet suscipere firmiter et seruare mandatum. Unde continuo sibi sub illius sacramenti districtione mandauimus, ut filiam suam uiro, cui eam abstulerat, redderet, et uniuersa bona Briuatensis Ecclesie, que uel ad eum uel ad homines eius deuouerant, resignaret. Accedit ad hec, quod prefatus comes non per se principaliter predictam Briuatensem Ecclesiam aggressum fuisse, sed in subsidium nepotis sui seruisse dicebat: quem  nos nec adhuc absoluimus, nec etiam deinceps, antequam plenarie satisfaciat, eum uel eius complices absoluemus. In ea enim sicut diximus, uoluntate, in eo sumus proposito solidati, ut super his, que grauia tibi cognoscimus, te inconsulto nullatenus procedamus. Quod si aliquando inscienter contra id aliquid faceremus, non pigebit nos congrua in melius discretione reducere que tanto principi nouerimus displicere.

Datum Turonis, Iu Idus Iunii.



CLXXII. Ad Petrum decanum et capitulum S. Aniani Aurelianensis.---Latam ab abbate S. Benedicti definitionem circa ecclesiam S. Germani, controuersam inter Aurelianensem episcopum et canonicos S. Aniani, confirmat. 
[D. BOUQUET, Recueil, Xu, 798.]


ALEXANDER episcopus, seruus seruorum Dei, dilectis filiis PETRO decano et uniuerso capitulo ecclesie Beati Aniani, salutem et apostolicam benedictionem.

Causam que inter uos et Aurelianensem episcopum  super exspoliatione ecclesie B. Germani, quam suis parochianis querebamini spoliatam, et presentatione sacerdotis eiusdem ecclesie uertebatur, bone memorie A[raldo] S. Benedicti abbati nos commisisse meminimus, et qualiter in eadem causa deberet procedere apostolicis litteris studuimus designare. uerum, sicut ex eiusdem abbatis tenore litterarum percepimus, testes uestros  recepit, et prefatam ecclesiam S. Germani suis parochianis, iuxta litterarum nostrarum formam, studuit reuestire, et ipsius etiam scripti serie plene cognouimus, quod et de libera substitutione sacerdotis in eadem ecclesia, iuxta mandatum apostolice sedis, testes recepit; et quod super utroque negotio ab eodem factum est, et dicta testium, litteris propriis et sigillo suo studuit communire. Nos itaque quod ab eodem abbate factum est ratum habentes, apostolicis litteris confirmamus, et quod in eius authentico litteris confirmamus, et quod in eius authentico scripto continetur, ratum et inconuulsum perpetuis temporibus decernimus permanere.

Datum Turon., III Id Iunii.

Datum Turonis, Iu Idus Iunii.



CLXXIII. Ad Stephanum Meldensem episcopum.---Contra Iosolium Resbacensem qui contra episcopi interdictum sacra procurauerat. 
[LAUNOII Opera, III, II, 408.]


ALEXANDER episcopus, seruus seruorum Dei, uenerabili fratri STEPHANO Meldensi episcopo salutem et apostolicam benedictionem.

Constitutis in presentia nostra te pariter et dilecto filio nostro B. Resbacensi abbate, causam, que inter uos super subiectione ac libertate monasterii Resbacensis, et super representatione capellani ecclesie S. Ioannis uertebatur, audiuimus, asserente te quod capellanus in ipsa ecclesia instituendus tibi representari deberet, ut a te curam susciperet  animarum.

Prefatus uero abbas institutionem illius capellani se liberam habere respondens, negauit penitus quod eius representatio ad te ullatenus pertineret. Cumque uarie hinc inde fuissent rationes in commune prolate, ex ipsius plenius confessione cognouimus, quod capellanus eiusdem in ecclesia illa a predecessore suo predecessori tuo representatus fuerit, et ab eo curam suscepisset animarum. Adiecit etiam seipsum Iosolium capellanum in eadem ecclesia substituendum tibi representasse. Quare cum tu habito respectu, quod super hoc cum archidiacono tuo prius deliberare uelles, admittere distulisses, abbas quasi propria libertate usus, eum in eadem ecclesia sua libertate instituit, ipseque ibi  post interdicti et excommunicationis sententiam in eum propter hoc a te rationabiliter promulgatam diuina fecit officia celebrare. Nos igitur ita, sicut diximus, te in possessione illius representationis fuisse de sua confessione tenentes, de communi omnium fratrum nostrorum consilio apostolice sedis auctoritate decernimus, ut prenuntiatus capellanus, pro eo quod contra interdictum tuum diuina celebrare presumpsit, neque in supradicta, neque in alia qualibet tui episcopatus ecclesia diuina officia presumat in posterum celebrare, nisi hoc de uoluntate tua possit misericorditer obtinere, saluo tamen iure monasterii sui, quod tam super ipsa capellani representatione, quam super aliis libertatibus suis contra te se probauerit possidere.



CLXXIu. Ad Ludouicum Francorum regem.---Ad eum mittit Meldensem episcopum cum mandatis. Monet se Bituricas proficisci. 
[MANSI, Concil., XXI, 1024.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Quoniam non semper iuxta desiderium nostrum tue sublimitatis habere presentiam possumus, ut tibi uiua uoce que uolumus exponamus, necessarium est ut aliquando uoluntatis nostre tenorem per aliquem fratrum nostrorum regie celsitudini curemus exprimere, et tuum super eo responsum  per certum nuntium uel litteras exspectare. Ad presens autem, quoniam nullum de fratribus nostris cardinalibus a nobis potuimus absque difficultate dimittere, per uenerabilem fratrem Meldensem episcopum, et dilectum filium nostrum P. S. Aniani Aurelianensis decanum, quedam tibi decreuimus intimare que et audire diligenter te uolumus, et super his per eumdem decanum regie serenitatis responsum pariter et consilium exoptamus. Ad hec excellentie tue uolumus innotescat quod nisi aliqua necessaria causa consilium nos mutare compellat, disposuimus in proximo Bituricas, Domino uolente, transire, et ibi aliquanto tempore permanere. Unde magnificentiam tuam per apostolica  scripta rogamus, monemus et exhortamur in Domino, quatenus homines illius loci diligenter admoneas ut liberum accessum uniuersis qui illuc cum necessariis uoluerint uenire, concedant, et nobis et curie nostre debitam reuerentiam et honorem impendant.

Datum Turonis, III Idus Iunii.



CLXXu. Priuilegium pro monasterio S. Marie uitensi. 
[HUGO, Annal. Prem., II, Pr., p. 695.]

ALEXANDER episcopus, seruus seruorum Dei, dilectis filiis DOMINICO abbati ecclesie B. Marie de uite, eiusque fratribus, tam presentibus quam  futuris, regularem uitam professis in Hispania.

Quoniam sine uere cultu religionis, nec caritatis unitas potest subsistere, nec Deo gratum exhiberi seruitium, oportet nos, quantum gratia diuina donauit, in uniuersis Ecclesiis gratam religionem Deo statuere, et institutam exacta diligentia conseruare. Eapropter, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio, S. Beati Petri et nostra protectione suscipimus, et presentis scripti priuilegio communimus, in primis siquidem statuentes ut ordo canonicus, qui in uestra ecclesia secundum Dei timorem et B. Augustini Regulam et Premonstratensium fratrum instituta, noscitur institutus, perpetuis ibidem  temporibus inuiolabiliter obseruetur. Preterea quascunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus illibata et permaneant, in quibus hec propriis duximus exprimenda uocabulis:

Ex dono uidelicet Aldefonsi illustris memorie regis Hispaniarum et concessione uenerabilis fratris nostri Ioannis Oxomensis episcopi, locum in quo abbatia ipsa fundata est cum omnibus pertinentiis suis; grangiam de Cubillas cum pertinentiis suis; grangiam que dicitur Aleoba, de Brazacurta, cum  pertinentiis suis; grangiam que dicitur Guma cum pertinentiis suis; domos quas habetis in Bibilla cum pertinentiis suis; domum quam habetis in Cabanas cum pertinentiis suis; monasterium B. Marie de Tortoles cum pertinentiis suis, ecclesiam Sancti Iuliani de Ulmo cum pertinentiis suis; ex dono Petri Ioannis, domum in Maderol; ex dono fratris Dominici, domum in Ayllon prope S. Martinum cum pertinentiis suis, grangiam in Talamonea, que dicitur Turris-Regis cum pertinentiis suis. Sane noualium uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas exigere presumat. Licet etiam uobis clericos siue laicos liberos et absolutos  de seculo fugientes, ad conuersionem suscipere et in uestro collegio retinere. Paci siquidem et tranquillitati uestre paterna sollicitudine prouidentes, auctoritate apostolica prohibemus, ut nullus infra clausuram locorum, siue grangiarum uestrarum, uiolentiam uel rapinam, aut furtum facere, seu hominem capere audeat; et si quis hoc temerario ausu presumpserit tanquam sacrilegus iudicetur, ecclesiastica ultione plectatur. Sepulturam quoque illius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia matris Ecclesie et parochialium ecclesiarum, a quibus mortuorum corpora assumuntur.

 Decernimus ergo ut nulli hominum liceat prefatam ecclesiam temere perturbare, aut eius possessiones auferre uel ablatas retinere, minuere, seu quibuslibet uexationibus fatigare; sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et  sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Gualterius Albanensis episcopus
    Ego Ubaldus presbyter cardin. tit. Sancte Crucis in Ierusalem.
    Ego Henricus presbyter cardinalis tit. Sancti Petri  ad uincula.
    Ego Hyacinthus diaconus card. S. Marie in Cosmedin.
    Ego Oddo diac. card. S. Nicolai in Carcere Tulliano.
    Ego Cinthius diac. card. S. Adriani.
    Ego Ioannes diaconus cardinalis S. Marie in Porticu


Datum Turonis per manum Hermanni, sancte Romane Ecclesie subdiaconi et notarii, secundo Idus Iunii, indictione XI, Incarnationis Dominice anno millesimo centesimo sexagesimo tertio, pontificatus uero domini Alexandri III pape anno quarto.



CLXXuI. Congregationem Placentinam, a Sigefrido quondam episcopo conditam, iusque eligendi archipresbyteri fratribus datum confirmat. 
[CAMPI, Storia di Piac., II, 359.]


ALEXANDER episcopus, seruus seruorum Dei, dilectis filiis archipresbytero Placentine congregationis, et uniuersis capellanis fratribus eiusdem congregationis tam presentibus quam futuris, in perpetuum.

Fidei et deuotionis, quam circa sacrosanctam Romanam Ecclesiam, et nos ipsos, presertim in schismatice persecutionis tempore habuisse noscimini, considerantes affectum, tanto libentius deuotas uniuersitatis uestre preces admittimus, quanto de sinceritatis uestre constantia nobis ibi uniuersali  Ecclesie maiora commoda prouenisse sentimus. Eapropter, dilecti in Domino filii, uestris iustis postulationibus grato concurrentes assensu, institutionem congregationis uestre a bone memorie Sigefredo Placentino quondam episcopo rationabiliter ordinatam et electionem archipresbyteri eiusdem congregationis de arbitrio fratrum utiliter institutam sicut a temporibus predicti episcopi usque nunc obseruatam dignoscitur, uobis uestrisque successoribus auctoritate apostolica confirmamus, et presentis scripti patrocinio communimus; statuentes, ut nulli omnino hominum liceat hanc paginam nostre confirmationis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et  beatorum Petri et Pauli apostolorum eius nouerit incursurum.

Datum Turon. decimo septimo Kal. Iulii.



CLXXuII. Ad [Pontium] Narbonensem, [Artaldum] Helenensem, et [Pontium] Carcassonensem antistites.---Arguit eos quod iniustis exactionibus Crassense monasterium uexent. 
[MARTEN., Thes. anecd., I, 463.]

ALEXANDER episcopus, seruus seruorum Dei, uenerabilibus fratribus Narbonensi archiepiscopo, Helenensi et Carcassonensi episcopis salutem et apostolicam benedictionem.

Relatum est auribus nostris quod uos ecclesias ad  ius Crassensis monasterii pertinentes, contra tenorem priuilegiorum Romane Ecclesie, indebitis exactionibus fatigatis. Chrisma quoque et oleum sanctum, et cetera ecclesiastica sacramenta, sine pretii interuentu, eidem monasterio concedere recusatis. Unde quoniam inhonestum est id et ab officio pontificali alienum, fraternitati uestre per apostolica scripta mandamus, quatenus, si ita est, ecclesias supradicti monasterii Crassensis nulla ratione ulterius indebite molestetis, nec pro chrismate uel aliis sacramentis ecclesiasticis aliquid ab eodem monasterio exigere presumatis.

Datum Turonis, Xu Kalendas Iulii.



CLXXuIII. Monasterii S. Facundi et Primitiui Sahagunensis protectionem suscipit possessionesque ac priuilegia confirmat. 
[ESCALONA, Hist. de Sahagun. teste IAFFÉ, Regesta Rom. pont., 693.]





CLXXIX. Ad Henricum Remensem archiepiscopum.---Pro absolutione cuiusdam. 
[MARTEN., Collect., II, 667.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum presentium lator a bone memorie predecessore  tuo, nulla, sicut asserit, causa rationabili existente, pro excommunicato haberetur, et si bene meminimus, tunc ad nostram presentiam uenienti litteras absolutionis dedimus. Cumque dilectus filius noster O., Sancti Nicolai in Carcere Tulliano diaconus cardinalis, tunc apostolice sedis legatus, absolutum eum ex nostris litteris cognouisset, et iam dicto predecessori tuo, sicut comperimus ex sua relatione, mandasset, ut ipsum auctoritate nostra absolutum nulla ratione haberet excommunicatum; tu, sicut predictus D. nobis asseruit, eum in eamdem sententiam conaris reducere. Quoniam igitur de discretione tua plenam in omnibus fiduciam obtinemus, nec decet probitatem tuam his que a nobis gesta sunt aliquatenus obuiare, fraternitatem  tuam per apostolica scripta rogamus, monemus atque mandamus, quatenus eamdem absolutionem a nobis factam ratam habeas, et ipsum ita cures paterna semper caritate diligere, quod et in hoc non offendatur Deus, et nos deuotionem tuam merito debeamus in Domino commendare.

Data apud Dolense  monasterium, uIII Kal. Iulii.



CLXXX. Priuilegium pro monasterio Gixalensi. 
[FLOREZ, Espana sagrada, XLu, 338.]

ALEXANDER episcopus, seruus seruorum Dei, dilectis  filiis BERENGARIO abbati Gixalen. cenobii, eiusque fratribus, tam presentibus quam futuris, regulariter substituendis in PP. M.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus annuimus, et Guixalen. cenobium, in quo diuino mancipati estis obsequio, predecessoris nostri felicis memorie Urbani pape uestigiis inherentes, sub beati Petri et nostra protectione suscipimus, et presentis scripti priuilegio communimus: statuentes ut quascunque possessiones, quecunque bona, idem monasterium in presentiarum iuste et canonice possidet, aut in futurum,  concessione pontificum, largitione regum uel principum, oblatione fidelium, seu aliis iustis modis Deo propitio poterit adipisci, firma uobis uestrisque successoribus et illibata permaneant; in quibus his propriis duximus exprimenda uocabulis.

Ecclesia Sancte Marie de Fenals. Alodium quod uocatur uilla de Magno, alodium de Catiano, siue de Peruls, alodium de Locustaria cum manso quod uocatur Prat, et omnibus pertinentiis suis; alodium de Penedos et de Spanedat, alodium de Rodegario, alodium uallis Aradi cum ipsa fexa que fuit Richelis comitisse, alodium quod est in parochia Sancti Martini de Romaniano; donationes quas Arnaulfus  episcopus Almoricus, Gaufredus, uitalis, et Bernardus filius prefati Gaufridi, in Ecclesiam nostram contulerunt cum uinolariis que tenuerunt per Sanctum Felicem: decimas et primitias uallis Aradi, et uille Mordanici, et de rupturis nouis que facte sunt in alodio Sancti Felicis, a die quo capta fuit Barchinon. usque ad tempora ista, sicut ex concessione Rogarii episcopi, et canonicorum Gerunden. Ecclesie uobis date sunt domus et possessiones, Barch. et in eius territorio, domos quas habetis in ciuitate Gerunde, alodia et possessiones de Quartiano, alodia et possessiones de Lofrid, decimas et primitias in uilla Oliuis, et in ualle Aradi,  decimas omnium piscium qui capti fuerint a Conarglum usque ad Sanctum Leoncium, alodium de Fanals, XuIII mansus cum eorum pertinentiis, alodium quod fuit Suniarii comitis, alterum alodium de Colonico, alodium quod fuit Bertrandi Arnalii, alodium de uilar, et de uersus, alodium quod est infra eamdem parochiam, alodium de uilla Romani, de ualle lubrica de Torredella, de Palacio Trusels de Lofrid, de Buada, de Fontanilies, de Aguils de Pedrinians de Pubal, de ual de Durqueres de uals et de Palacio Rauani.

Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars  consilii sanioris, secundum Dei timorem, et beati Benedicti Regulam prouiderint eligendum. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, et salua sedis apostolice auctoritate, et dieces. episcopi canonica iustitia.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque  sui careat dignitate, reamque se diuino iudicio de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine dictricte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

    Ego Alexander catholice Ecclesie episcopus SS. D.
    Ego Hubaldus presbyter cardinalis tit. Sancte Crucis in Ierusalem.
    Ego Hubaldus Ostiensis episcopus.
     Ego Iacintus diaconus cardinalis S. Marie in Cosmedin.
    Ego Bernardus Portuensis et S. Rufine episcopus.
    Ego Albertus presb. card. tit. Sancti Laurentii in Lucina.
    Ego Ardicio diaconus cardinalis S. Theodori.


Datum apud Dolens. monasterium, per manum Hermantii sancte Romane Ecclesie subdiaconi et notarii, uII Kal. Iulii, indictione XI, Incarnationis Dominice anno millesimo centesimo sexagesimo tertio, pontificatus uero domini Alexandri pape III anno quarto.



CLXXXI. Ad Henricum Remensem archiepiscopum.---Pro O. monacho. 
[MARTEN., Collect. II, 668.]


ALEXANDER episcopus, seruus seruorum Dei, HENRICO fratri suo Remensi archiepiscopo, salutem et apostolicam benedictionem.

Operibus pietatis intendere et humana fragilitate lapsis misericorditer prouidere, Domini Saluatoris exempla nos prouocant, et officium exigit caritatis. Inde est quod pro O. latore presentium, qui monasticam uitam in monasterio  uestro professus, de claustro eiusdem sui postea mobilitate discessit, discretionem uestram rogamus atque monemus,  quatenus ipsum pietatis obtentu, et pro reuerentia beati Petri ac nostre in monasterium uestrum, salua tamen monasterii ordinis disciplina recipiatis, nec eum in faucibus callidi hostis extra claustrum uagari ulterius permittatis.

Datum apud Dolense monasterium, u Non. Iulii.



CLXXXII. Ad eumdem.---Pro quibusdam ciuibus Atrebatensibus. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo,  salutem et apostolicam benedictionem.

Feruorem tue sincerissime deuotionis, circa sacrosanctam Romanam Ecclesiam, et specialiter circa personam nostram, iugiter effectu operis recognoscentes, desiderium gerimus et uoluntatem te sicut carissimum fratrem nostrum et principale membrum Ecclesie, totius dilectionis brachiis amplecti, et honori quoque et commodis tuis feruentius anhelare. Licet autem G. I. R. et quamdam mulierem cum eis R. nomine atque alios socios eorum Atrebatenses ciues, qui multo tempore nos et curiam nostram sunt secuti, iustitiam super diffamatione sua instantius offerentes, a nobis repellere modis omnibus intenderemus; quia tamen nobis summopere precauendum est, ne nocentes soluamus  et innoxios condemnemus, tue utique uolentes fraternitati deferre, factum ipsum, quousque consilio et deliberatione tua et Ecclesie tue atque fratrum nostrorum episcoporum de regno Francorum latius perfruamur, digne duximus prolongandum, eosdem ciues interim ad propria remittentes: ita quidem, ut cum a nobis uocati fuerint, ad nostram presentiam debeant accedere, et iudicium nostrum et Ecclesie sine ulla contradictione recipere et firmiter obseruare. Unde fraternitatem tuam diligentius sollicitamus, ut factum ipsum per illas personas quibus ipsorum ciuium uita et conuersatio innotuit plenius inquiras, et nobis studeas intimare,  ut nos tam tuo quam Ecclesie tue, et aliorum fratrum nostrorum episcoporum consilio et deliberatione usi pariter et instructi, in eodem negotio utiliter, auctore Domino, procedamus. Quoniam uero nolumus, nec est dignum, ut predicti ciues interius iacturam uel periculum quodlibet in personis aut in rebus suis ualeant sustinere, fraternitati tue mandamus, quatenus cum ciuibus suis mandando significes, ne in personas uel bona ipsorum detrimentum presumant aliquod uel grauamen inferre.

Datum apud Dolense monasterium, Nonis Iulii.



CLXXXIII. Monachos S. Maximini per monasteria diuisos aliosque in eorum locum substitutos nuntiat 
[MANSI, Concil., XXI, 1026.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Apostolice administrationis cura omnibus sacris locis prouidere compellimur, et presertim eis quibus intendere nos tue sublimitatis excellentia exhortatur. Huius igitur considerationis intuitu prouocati, monachos Sancti Maximini, quos uite turpioris conuersatio et sui abbatis interemptio infamabant, per diuersa monasteria diuisimus, et ad petitionem tuam instituere ibidem alios Domino  auctore curauimus. Quos tue sublimitati duximus commendandos, rogantes attentius, quatenus pro reuerentia beati Petri ac nostra eos manuteneas, diligas et honores, et eos in iustitia sua foueas, protegas et defendas, et A. prepositum de Mecho, et matrem eius et sororem districte compellas, ut frumentum et alia plura que apud eos Henricus, eiusdem monasterii monachus, deposuit, ei restituant, aut in presentia tua iustitie complementum exhibeant.

Datum apud Dolense monasterium, u Idus Iulii.



CLXXXIu. Ad Ludouicum Francorum regem.---Mittit nuntios cum mandatis de iis que ex imperatore CP. accepit. 
[MANSI, Concil., XXI, 1005.]


ALEXANDER, etc., carissimo in Christo filio LUDOuICO, etc.

Dum in mente reuoluimus et ad memoriam reuocamus qualiter causa Dei et amore iustitie, ob reuerentiam quoque beati Petri apostolorum principis, causam Ecclesie tanquam propriam assumpsisti, et eam, sicut rex catholicus et princeps Christianissimus, in augmentum et exaltationem ipsius pre aliis orbis principibus promouisti, in hanc intentionem et animi uoluntatem adducimur,  ut in qualibet causa eiusdem Ecclesie, que alicuius momenti sit, absque serenitatis tue consilio et auxilio, cum id habere ualemus, nullatenus procedamus; credentes, imo et certa ueritate tenentes, te non secus quam nos ipsos, uel quemlibet fratrum nostrorum, solius superni Conditoris obtentu, ad honorem et incrementum Ecclesie sollicitum ac feruentem existere, atque ad exaltationem ipsius intento studio laborare. Inde est quod receptis nuper litteris a nuntiis karissimi filii nostri . . . . . illustris Constantinopolitani imperatoris, qui ad Sanctum Aegidium applicuerunt, quas utique regie serenitati duximus transmittendas, in quibus siquidem continetur quod ex parte eiusdem imperatoris quedam dictu accommoda et ad utilitatem respicientia,  nobis tantum et Ecclesie tue deferunt proponenda: dilectos filios P. capellanum, et fratrem H. eleemosynarium nostrum, excellentie tue fideles admodum ac deuotos, regie celsitudini destinamus, per quos quedam super eodem negotio, que non duximus litteris committenda, tue serenitati proponimus, et super quibus tuum consilium exspectamus, rogantes attentius quatenus eos regia pietate suscipiens, benigne audias, et consilium tuum super his que tibi proposuerint, per eosdem litteris tuis aperias. Aliquos etiam a latere tuo cum predictis filiis nostris ad memoratos imperatoris nuntios, qui securum eis per terram tuam usque ad tuam et nostram presentiam debeant prestare ducatum, nostro interuentu transmittas.

 Datum apud Dolense monasterium, Idibus Iulii.



CLXXXu. Confirmatio de pace iurata inter Clun. Ecclesiam, et comitem Forensem, et barones de terra, et remissio penitentie unius anni illis qui seruauerint ipsam pacem. 
[Biblioth. Cluniac., Append., p. 157.]

ALEXANDER episcopus, seruus seruorum Dei, dilectis filiis nobilibus uiris, HUGONI de Belloloco et filiis eius, comiti Forensi, uicecomiti Matisconensi Io. GROSSO, HUGONI DE BERZ, HUGONI DE SCALCEO, et ceteris, qui Clun. Ecclesie pacem iuratam conseruauerint, salutem et apostolicam benedictionem.

Et presentis uite commodum, et eterne felicitatis  uobis cumulatis augmentum, si pacem diligenter colitis, et eam presertim cum sacris Ecclesiis tenetis inuiolabiliter et seruatis. Sicut enim impossibile comprobatur ut sine pace Deo aliquis placeat, ita non potest fieri quod pacis fructus in iis qui eam curauerint obseruare, uilescat, quin et hic eis emolumenta gratissima pariat, et premium in futurum eterne suauitatis acquirat. Quoniam igitur uobis utrumque inter felicia in trino [interno] affectu paterne caritatis optamus, nobilitatem uestram per apostolica scripta rogamus, monemus et exhortamur in Domino, atque in remissionem  uobis peccatorum iniungimus, quatenus id quod de Clun. Ecclesie pace fecistis, firmum penitus et immutabile teneatis, atque ad eamdem pacem fouendam et ampliandam intendatis: propensius et summopere laboretis, ut ex eo quod pro pacis bono feceritis, eterne quietis gaudia uolente Domino consequi ualeatis. Nos autem tam uobis quam successoribus aliis qui predicte Clun. Ecclesie et his que ad eam pertinent Ecclesiis atque personis ecclesiasticis continuam seruauerint pacem, de misericordia Dei et beatorum Petri et Pauli apostolorum eius meritis presumentes, annum unum illius penitentie, quam corde contrito et compuncto humiliter recepistis, sicut et iis qui petunt Hierosolymam, relaxamus.

 Datum apud Beroien. [leg. Dolense] monasterium, u Kal. Augusti.



CLXXXuI. Ad Cluniacenses.---Pro decano et clericis Beati Mauritii Turonensis. 
[MARTEN., Collect., II, 669.]

ALEXANDER episcopus, seruus seruorum Dei, dilectis filiis  S. abbati et fratribus Cluniacensibus, salutem et apostolicam benedictionem.

Significauerunt nobis dilecti filii nostri decanus, et canonici  Beati Mauritii Turonensis, quod inter uos et eos super quibusdam possessionibus apud Turnum super Maternam constitutis, quedam controuersia uertitur, quam uenerando fratri nostro  Henrico, Remensi archiepiscopo, committi a nobis postulant audiendam, et fine debito terminandam. Nos uero paci et quieti uestre paterna sollicitudine prouidentes, uniuersitati uestre consulimus et mandamus, quatenus ad pacifice cum eis componendum intendatis propensius, et summopere laboretis. Quod si cum ipsis componere non poteritis, proximo festo beati Luce, plenariam eis exhibituri ac recepturi iustitiam nostro uos conspectui presentetis, aut super his prefati archiepiscopi iudicium subeatis, et quod ipse exinde iudicauerit, suscipiatis sine appellationis obstaculo, et seruetis. Quodcunque autem horum potius elegeritis, eisdem canonicis infra XX dies post harum susceptionem uestris litteris intimetis, ut et ipsi ad id exsequendum instruere se  possint et utiliter preparare.

Data apud Dolense monasterium, XIII Kal. Aug.



CLXXXuII. Ad Henricum archiepiscopum Remensem.---De negotio Ecclesie Catalaunensis. 
[Ibid., col. 670.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex inspectione litterarum tuarum accepimus, quod tam tu quam Ecclesia tua et suffraganei Ecclesie  tue ad profectum et exaltationem Catalaunensis Ecclesie intenditis pariter et studiosius aspiratis; ad quod et nos ipsi ex nostri officii debito affectuosius intendimus, et operam tempore suo dabimus opportunam. In ipso uero negotio hactenus procedere distulimus, quia uoluntatem karissimi in Christo filii nostri Ludouici illustris Francorum regis, sicut plenius nouimus, in hoc facto tue uoluntati minime consonabat. Unde nos factum ipsum usque ad proximum festum beati Luce duximus prorogandum, ut infra illius temporis spatium uoluntatem ipsius regis in hoc possimus agnoscere, et ad utilitatem et profectum iam dicte Ecclesie commodius meditari. Tua siquidem intererit interim animum eiusdem regis inducere ad hoc  et uerbis suauibus mitigare. Confidere tamen te uolumus firmiter et sperare quod, cum tempus illud aduenerit, tam huic negotio quam aliis etiam que honori tuo expediant promptam diligentiam adhibere curabimus, et ea quantum cum iustitia et ratione poterimus ad utilem effectum cum honore tuo, auctore Domino, perducemus. Rogamus de cetero fraternitatem tuam, ut quia dilectus filius noster abbas  Sancti Bertini nobis honorifice satis et deuote seruiuit, et Ecclesia sua plurimum noscitur aggrauata, alteram de duabus procurationibus nostris, quas illi accepimus fuisse impositas, nostro interuentu remittas.

Datum apud Dolense monasterium, XI Kal. Augusti.



CLXXXuIII. Enumeratis singillatim Ecclesie Burgensis prediis, omnia confirmat, et eam esse specialem sedis apostolice suffraganeam decernit. 
[FLOREZ, Espana sagrada, XXuI, 475.]


ALEXANDER episcopus, seruus seruorum Dei, uenerabili fratri PETRO Burgensi episcopo eiusque successoribus canonice promouendis.

Cum ex iniuncto nobis a Deo apostolatus officio, quo cunctis Christi fidelibus auctore Domino preeminemus, singulorum paci et tranquillitati debeamus intendere, presertim pro illorum quiete oportet nos esse sollicitos qui pastorali dignitate sunt prediti,  et ad officium pontificale promoti, et qui speciali prerogatiua noscuntur ad ius Romane Ecclesie pertinere: nisi enim nos eorum utilitatibus intendentes, ipsorum dignitates et iura, in quantum, Deo permittente, possumus, integra conseruemus, et auctoritate apostolica eos ab iniquorum hominum incursibus defendamus, de illorum salute non uere poterunt esse solliciti qui sibi ad regendum Domino sunt disponente commissi. Eapropter, uenerabilis in Christo frater Petre, Burgensis episcope, tuis iustis postulationibus clementer annuimus, in qua auctore Deo preesse dignosceris, tibi tuisque successoribus auctoritate apostolica confirmamus, et presentis  scripti priuilegio communimus. Preterea quascunque possessiones, quecunque bona eadem Ecclesia in presentiarum iuste et rationabiliter possidet, aut in futurum concessione pontificum, largitione regum, uel principum, oblatione fidelium, seu aliis iustis modis Deo propitio poterit adipisci, firma tibi tuisque successoribus et per uos eidem Ecclesie illibata permaneant.

Statuimus preterea ut ea que infra hos terminos continentur, uidelicet a populationibus que sunt in Pyreneis montibus donec perueniatur ad mare Oceanum, et totis Asturiis usque ad fluuium Deba, qui descendit a supradictis Pyreneis montibus, et sicut discurrunt aque ad meridianam partem inter Mutaue et Rotundum usque ad pennam perforatam,  sequente ibi fluuio qui dicitur Pisorga, donec labitur in ribo Aslanz. Et alia etiam omnia que ad Ecclesie tue iurisdictionem pertinent, tam in Ecclesiis quam in aliis possessionibus, sicut eadem hodie iuste et canonice possides, firma tibi tuisque successoribus perpetuo iure consistant. In quibus hec propriis duximus exprimenda uocabulis.

Ecclesiam S. Petri de Berlangas, ecclesiam S. Marie de Castro Suriz cum omnibus earum pertinentiis, ecclesiam S. Adriani in uilla que dicitur Munio cum pertinentiis suis, ecclesiam S. Quirici, ecclesiam S. Michelis iuxta Agosin cum omnibus earum pertinentiis, ecclesiam S. Marie in Berbesica, ecclesiam S. Marie in ualleposita, ecclesiam S. Eulalie  de Muciefar, ecclesiam S. Euphemie de Cozuolos, ecclesiam S. Marie de Sasamon, ecclesiam S. Marie de Belforath cum omnibus earum pertinentiis, ecclesiam S. Bartholomei, ecclesiam S. Fausti, ecclesiam S. uincentii de Buezo, ecclesiam S. Marie de ualde Moro, ecclesiam S. Emiliani de Lara cum omnibus earum pertinentiis, ecclesiam S. Genesi de Gama, ecclesiam S. Michelis de Busto, ecclesiam S. Marie de Salas, ecclesiam S. Pelagii de Lucio, ecclesiam S. Martini de Cereso cum omnibus earum pertinentiis, ecclesiam S. Michelis de Fronducea, ecclesiam S. Laurentii, ecclesiam S. Stephani, ecclesiam S. Iacobi, ecclesiam S. Nicolai, ecclesiam S. Romani, ecclesiam S. Aegidii, ecclesiam S. Michelis, ecclesiam S. Petri, ecclesiam  S. Marie de Roccaboia, ecclesiam S. Agathe, ecclesiam S. Saturnini. Has undecim ecclesias in Burgensi ciuitate sitas cum omnibus earum pertinentiis, ecclesiam S. Christophori de uilla Didaco, ecclesiam S. Columbe de Olmielos, ecclesiam S. Marie de Prato, ecclesiam S. crucis de Ripa Hiberii cum earum pertinentiis, ecclesiam S. Leocadie de Egumia, ecclesiam S. Georgii de Torranzo, ecclesiam S. Marie de Muslera, ecclesiam S. Marie de Latas cum earum pertinentiis, ecclesiam S. Martini de Dauala, ecclesiam S. Torquati de Castella uetula, ecclesiam S. Martini de Porres, ecclesiam S. Michelis de Toues, ecclesiam S. Michelis  de Ponte Coruo, ecclesiam S. Ioannis de Cucullata, ecclesiam S. Marie de Riuio Cauie, ecclesiam Sancte Mametis de Barbadello cum omnibus earum pertinentiis, ecclesiam S. uincentii de uilla Gonzalua cum pertinentiis suis. Ius quod habes in monasteriis Oniensi, Caradigne, S. Petri de Aslanz, et S. Christophori de Euea, et in aliis monasteriis Burgensis episcopatus que ad tuam iurisdictionem pertinent. Ex dono bone memorie Sanctii, quondam illustris Hispaniarum regis, uillam que dicitur Quintana donnas, uillam Mericii et Basconcillos, et hereditatem que est in Platano ex dono pie recordationis regis Ildefonsi, decimam partem omnium reddituum quos Burgis habebat; hospitalem domum cum omnibus hereditatibus suis, uillam que dicitur  Arcos; uillam Isidori, uillam que dicitur Castellanos et Raue, uillam Otor, uillam Adiudam, et Ripiellam; et in Riuo de Cauia aliam Ripiellam cum suo alfoz, et terminis ac pertinentiis suis, hereditatem de uilla Armentarii, et aliam hereditatem de uillanoua; et uillam Orob cum suis terminis. Ex dono Sancie infantisse uillam que dicitur Cardenola, et quidquid Burgis habebat, domos, agros, uineas, hortos, molendinos, colazos. Ex dono Garsie, uillam que dicitur Paramo. Ex dono Petri Carrielli medietatem unius uille que dicitur Arraial. Ad exemplar quoque predecessoris nostri sancte recordationis Paschalis pape apostolica auctoritate statuimus, ut tam tu quam successores tui, nulli metropolitano  nisi Romano pontifici sint subiecti, et omnes qui tibi in eadem sede successerint, per manum Romani pontificis tanquam speciales Romane sedis suffraganei consecrentur.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere; minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura: salua nimirum sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem  suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore Dei ac sanguine Redemptoris Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Alexander catholice Ecclesie episcopus ss.
    Ego Hubaldus Ostiensis eps. ss.
    Ego Bernardus Portuensis et S. Rufine eps. ss.
    Ego Huualterius Albanensis eps. ss.
     Ego Hubaldus presbyter cardinalis tt. Sancte Crucis in Ierusalem ss.
    Ego Henricus presbyter cardinalis tt. Sanctorum Nerei et Achillei ss.
    Ego Ioannes presbyter cardinalis tt. Sancte Anastasie ss.
    Ego Albertus presbyter cardinalis tt. S. Laurentii in Lucina ss.
    Ego Guillelmus tt. S. Petri ad uincula presbyter cardinalis ss.
    Ego Oeldo diaconus cardinalis S. Nicolai in carcere Tulliano ss.
    Ego Ardicio diaconus cardinalis S. Theodori ss.
    Ego Boso diaconus cardinalis Sanctorum Cosme et Damiani ss.
     Ego Cinthyus diaconus cardinalis S. Adriani ss.
    Ego Petrus diaconus cardinalis S. Eustachii iuxta templum Agrippe ss.
    Ego Ioannes diaconus cardinalis S. Marie in Porticu ss.
    Ego Manfredus diaconus cardinalis S. Georgii ad uelum Aureum ss.


Datum apud Dolense monasterium, per manum Hermanni S. R. E. subdiaconi et notarii, X Kal. Augusti, indictione XI, Incarnationis Dominice anno 1163, pontificatus uero domini Alexandri pape III anno quarto.



CLXXXIX. Ad archiepiscopum Toletanum.---Ne iure primatus utatur in prouincia Tarraconensi. 
[MANSI, Concil., XXI, 1060.]


ALEXANDER episcopus, seruus seruorum Dei, uenerabili fratri Toletanensi archiepiscopo, salutem et apostolicam benedictionem.

Fraternitatis tue prudentiam credimus non latere quomodo Tarraconensis Ecclesia, archiepiscopo ipsius de medio Domino uocante sublato, pastoris sit nuper solatio destituta; que quoniam potius est fouenda quam in aliquo ad presens turbanda, fraternitati tue per apostolica scripta mandamus, quatenus in tota Tarraconensi prouincia, nec in ordinandis Ecclesiis, nec in electionibus uacantium Ecclesiarum faciendis auctoritatem tuam nullatenus  interponas, nec etiam ibi aliqua primatie iura attentes aliquatenus exercere, donec causa que inter Ecclesiam tuam et illam uertitur ad nostrum auditorium deferatur, et, auxiliante Domino, fine congruo terminetur.

Datum apud Dolense monasterium uII Kalend. Augusti.



CXC. Ad canonicos Pampilonenses.---De episcopo eligendo intra spatium duorum mensium. 
[Ibid.]

ALEXANDER episcopus, seruus seruorum Dei, dilectis filiis canonicis Pampilonensibus, salutem et apostolicam benedictionem.

Sacrosanctis Ecclesiis quanto ex defectu pastoris  grauiora solent aliquando detrimenta et pericula generari, tanto hi qui grata ex eis beneficia assidue consequuntur ad succurrendum ipsis in pastoris solatio studiosius debent satagere et totis affectibus laborare. Inde est quod per iterata scripta uniuersitati uestre precipiendo mandamus, quatenus infra duos menses post harum susceptionem, in aliquam personam idoneam, honestam et litteratam pariter conuenientes, eam uobis in pastorem et episcopum uestrum unanimiter eligatis, electam uero Tarraconensi Ecclesie, postquam fuerit ibi archiepiscopus, auxiliante Domino, substitutus, sicut moris est, humiliter presentare curetis, ita quod eadem Ecclesia optatum se gaudeat in proximo solatium pastoris recipere, et per ipsius prudentiam  tam spiritualiter quam temporaliter iucunditate suauissima respirare.

Datum ut supra.



CXCI. Priuilegiam pro monasterio S. Marie de Eleemosyna. 
[BERNIER, Hist. de Blois, Preuu., p. 20.]

ALEXANDER episcopus, seruus seruorum Dei, dilectis filiis PHILIPPO abbati monasterii B. Marie de Eleemosyna, eiusque fratribus tam presentibus quam futuris regularem uitam professis in perpetuam rei memoriam.

Religiosam uitam eligentibus apostolicum conuenit adesse presidium, ne forte alicuius temeritatis  incursus eos aut a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Deum et beati Benedicti Regulam atque institutionem Cistercensium fratrum in uestro monasterio noscitur institutus, perpetuis ibidem temporibus conseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum  uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Locum ipsum in quo abbatia sita est cum bosco adiacenti; grangiam putei Morelli, grangiam Eremberti, grangiam Montis-Calui, grangiam Ottinuille, grangiam uilleflori, grangiam de uiuonès cum terra de Roches; grangiam montis Maximini, terram Herbiliaci cum pratis, uineis, et omnibus earum pertinentiis: abbatiam de Gauerleia, abbatiam de Tinterna, abbatiam de Landesio, abbatiam de Begar.  Sane laborum uestrorum quos propriis manibus aut sumptibus colitis, siue de nutrimentis uestrorum animalium, nullus omnino clericus, siue laicus a uobis decimas presumat exigere. Paci quoque et tranquillitati uestre paterna sollicitudine prouidentes auctoritate apostolica prohibemus, ut infra clausuras locorum seu grangiarum uestrarum, nullus uiolentiam uel rapinam, siue furtum committere, uel combustionem facere, seu hominem capere uel interficere audeat; et si quis hoc attentare presumpserit, tanquam sacrilegus iudicetur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata  omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur, etc.  .

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Gualterius Albanensis episcopus.
    Ego Hubaldus presbyt. card. tituli Sancte Crucis in Ierusalem.
    Ego Henricus presbyter card. tit. Sanctorum Nerei et Achillei.
    Ego Ioannes presbyt. cardin. tit. Sancte Anastasie
     Ego Albertus presbyt. cardinalis tituli Sancti Laurentii in Lucina.
    Ego Guillelmus tituli Sancti Petri ad uincula, presb. cardin.
    Ego Hyacinthus diaconus cardinalis S. Marie in Cosmedin.
    Ego Oddo diaconus cardinalis S. Nicolai in Carcere Tulliano.
    Ego Ardicio diaconus cardinalis Sancti Theodori.
    Ego Boso diacon. cardin. Sanctorum Cosme et Damiani.
    Ego Cinthius diaconus cardinalis Sancti Adriani.
    Ego Petrus diac. card. S. Eustachii iuxta templum Agrippe.
     Ego Mainfredus diaconus cardin. Sancti Georgii ad uelum Aureum.


Datum apud Dolense monasterium per manum Hermanni sancte Romane Ecclesie subdiaconi et notarii, septimo Kal. Augusti, indict. II, Incarnationis Dominice anno 1163, pontificatus uero domni Alexandri III anno quarto.



CXCII. Ad Ludouicum Francorum regem.---Mittit W. monachum Morimundensem cum litteris Welfonis ducis. 
[MANSI, Concil., XXI, 1021.]

ALEXANDER episcopus, seruus seruorum Dei, carissimo  in Christo filio LUDOuICO illustri Francorum regi salutem et apostolicam benedictionem.

Dilectus filius noster W., Morimundensis monachus, presentium lator, quem olim pro Ecclesie negotiis in regnum Teutonicum in multo labore ac periculo destinauimus, ad nos per Dei gratiam sanus incolumisque reuersus, tam nobis quam excellentie tue litteras dilecti filii nostri nobilis uiri ducis Welfonis fidelissime reportauit. Unde nunc cum ad tue sublimitatis presentiam cum eisdem litteris destinantes, rogamus, monemus et exhortamur in Domino, quatenus eum et litteras ipsas pro reuerentia beati Petri ac nostra, et predicti ducis obtentu, regia benignitate recipias, et in eo quod ex relatione ipsius iuxta earumdem litterarum tenorem cognoueris, secundum quod uideris expedire  procedas.

Datum ap. Dolense monasterium, u Kal. Augusti.



CXCIII. Ad Henricum Remensem archiepiscopum.---Ut comitis Registetensis exactiones in ecclesiam Laudunensem compescat. 
[MARTEN., Collect., II, 672.]

ALEXANDER episcopus, seruus seruorum Dei, uenerabili fratri H. Remensi S. et A. B.

Ex transmissa nobis conquestione canonicorum ecclesie Laudunensis accepimus, quod nobilis uir Registetensis comes super possessionibus eiusdem Ecclesie in terra sua constitutis, Ecclesiam ipsam  non desinit exactionibus fatigare. Quoniam igitur ex iniuncto nobis officio prouidere compellimur, ne Ecclesie in suis rebus a personis quibuslibet indebita pregrauentur, fraternitati tue per apostolica scripta mandamus, quatenus prefatum comitem moneas diligentius, et si opus fuerit, districte compellas, in terris predicte Ecclesie exactiones indebitas nullatenus ponere, et eam in talibus de cetero minime molestare. Quia miles quidam prefati comitis, sicut dicitur, molendinum quoddam predicte Ecclesie destruxit, et annonas ipsius, sicut eorumdem canonicorum nobis est significatione monstratum, uiolenter accepit, nichilominus tue fraternitati mandamus quatenus, si ita est, militem  illum tam per te quam per iam dictum comitem diligenter studeas commonere atque compellere ut damnum quod prenominate Ecclesie in destructione molendini intulit resarciat, et ablatam annonam omni cum integritate restituat, uel eisdem exhibeat iustitie complementum. Quod si neutrum facere forte uoluerit, eum uinculo excommunicationis astringas.

Data Bituricis, Kalendis Aug.



CXCIu. Monasterii Floriacensis priuilegia confirmat. 
[Huius priuilegii mentio exstat apud SAUSSEY, Annal. Aurel., 201.]




CXCu. Ad Ludouicum Francorum regem.---Floriacense monasterium ipsi commendat. 
[MANSI, Concil., XXI, 1006.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Dilectum filium nostrum . . . abbatem Sancti Benedicti super Ligerim cum tue magnificentie litteris ad nos uenientem qua debuimus animi benignitate recepimus, et obtentu precum tuarum, quibus quantumcunque cum Deo possumus, promptam semper uolumus diligentiam adhibere, sueque religionis et honestatis intuitu ipsum affectiosius honorare curauimus, et in suis petitionibus efficaciter exaudire.  Eum itaque cum plenitudine amoris et gratie nostre ad propria redeuntem, regie serenitati propensius commendamus, per apostolica scripta monentes, rogantes, et exhortantes in Domino, quatenus amore diuine miserationis, et pro reuerentia beati Petri ac nostra, consideratione quoque religionis et probitatis ipsius, eumdem abbatem et fratres suos, et idem monasterium clementi semper benignitate respicias, diligas, manuteneas et honores, et tam eos quam iura ipsius monasterii a prauorum incursione regia protectione defendas, ita quod ab omnipotenti Domino premium eterne beatitudinis exinde recipias, et nos regie maiestati copiosas debeamus gratias exhibere.

 Datum Bituricis, uII Idus Augusti



CXCuI. Ad Henricum archiepiscopum Remensem.---De districtione ecclesiastica in Guidonem de Castellione pro Petro et Ric. 
[MARTEN., Collect., II, 673.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum Guido de Castellione Petrum et Ric., latores presentium, sicut ex eorum relatione accepimus, super crimine homicidii accusaret, et isti ad primum retro festum Pentecostes ad nostram audientiam appellassent, predictus Guido nec uenit, nec  responsalem pro se aliquem destinauit. Cumque fraternitati tue per nostras litteras mandauerimus ut Guidonem illum moneres diligentius, et districte compelleres quod eos pacifice et sine molestatione aliqua manere permitteret, uel in festo beati Petri responsurus pariter et acturus nostro se conspectui presentaret, ipse nec prefixo termino ad nos uenit, nec ab istorum adhuc uexatione desistit. Ideoque fraternitati tue per iterata scripta mandamus, quatenus eumdem Guidonem ab eorum de cetero infestatione omni cum districtione compescas, nec per te, nec per alios patiaris aliquod eis grauamen inferri.

Datum Bituric., uI Id. Augusti.



CXCuII. De nuntio imperatoris CP. qui secretum habet pontifici et regi simul presentibus aperiendum. 
[MANSI, Concil., XXI, 1013.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Cum ex multis aliis super deuotissima sinceritate a te nobis exhibita regiam excellentiam possimus et uelimus multipliciter commendare: in hoc etiam quod nuper ad petitionem nostram pro prestanda securitate nuntiis karissimi filii nostri [Manuelis] illustris Constantinopolitani imperatoris proprium nuntium destinasti, celsitudinem regie maiestatis  non immerito commendamus, et copiosas exinde magnificentie tue gratiarum actiones exsoluimus. Nouerit autem excellentia tua quod altero nuntiorum illorum, urgente inualetudine, apud S. Aegidium remorante, alter ad presentiam nostram accedit. Quia uero quoddam uerbum secretum nobis et tibi tantum habet proponere, sicut ex litteris nobis olim ab eisdem nuntiis destinatis, quas tibi transmisimus, agnoscere potuisti, uoluntatis illius est, si tue placitum fuerit maiestati, quod in aliquo loco presentes simus, ut uerbum illud a predicto nuntio pariter audiamus. Sane predictus nuntius tuus tibi plenius illius uoluntatem exponet. Nos uero, licet presentiam tuam tam pro hoc quam pro aliis  negotiis libenter habere uellemus, tamen tuum erit cum familiaribus et consiliariis tuis deliberare qualiter super hoc tibi sit procedendum, et quid in hoc facto honori et excellentie tue debeat conuenire et secundum quod honori tuo noueris expedire, procedes. Quidquid autem super hoc prouideris faciendum, tam nobis quam prefato nuntio litteris tuis studeas celeriter indicare.

Datum Bituricis XIII Kal. Septemb.



CXCuIII. Ad Henricum Remensem archiepiscopum.---Pro Gualterio diacono. 
[MARTEN., Collect. II, 673.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

ueniens ad apostolicam sedis clementiam Gualterius diaconus, lator presentium, lacrymabili nobis conquestione monstrauit quod canonici Ecclesie tue ipsum capellania de Maceio absque iudicio et iustitia spoliarunt, et eam cuidam presbytero minus canonice concesserunt. Cumque ipse ad nos Anagniam uenisset, nostras super hoc ad S.  bone memorie predecessorem tuum litteras reportauit, in quibus et firmiter mandasse credimus, ut uel capellaniam ipsam faceret predicto diacono restitui, uel plenam iustitiam exhiberi. Ceterum  quoniam illo de medio, Domino uocante, sublato, iste compellitur pro defectu sui iuris in presentia nostra replicare querelam, nos, eius inopia et iteratis clamoribus prouocati, ex iniuncto nobis officio fraternitati tue per apostolica scripta mandamus, quatenus predictos canonicos tuos diligenter commoneas, et districte compellas, ut capellaniam illam, sacerdote inde remoto, prefato diacono quiete pacificeque restituant, aut in tua presentia eidem exhibeant, appellatione remota, iustitie complementum.

Datum Bituricis, X Kal. Septembris.



CXCIX. Ad Henricum archiepiscopum Remensem.---Pro quodam milite, qui peccatis exigentibus in torneamento decessit. 
[Ibid., col. 674.]


ALEXANDER episcopus, seruus seruorum Dei, uenerabili fratri HENRICO, salutem et apostolicam benedictionem.

Litteras tuas debita benignitate suscepimus, in quibus pro quodam milite, qui, peccatis exigentibus, in torneamento decessit, ut sepulturam ei ecclesiasticam indulgeremus, te precibus uenerabilis fratris nostri Cantuariensis archiepiscopi motum, nos attente rogasse cognouimus. uerum licet in omnibus, quantumcunque cum Deo possumus, tam tibi quam ei uelimus deferre, et petitiones uestras  libentius exaudire; quia tamen a regibus, principibus et baronibus terre propter eamdem causam sepius affectuose rogati, nullum huiusmodi precibus assensum prebuimus, ne praua illa consuetudo ex hoc incrementum posset suscipere, non graue tibi sit uel molestum, quod preces tuas in hoc pretermisimus inexauditas.

Data Bituricis decimo Kalendas Septembris.



CC. Ad Ludouicum Francorum regem.---Significat alterum nuntiorum imperatoris CP. »illud secretum uerbum communiter ipsi et regi propositum« uoluisse. Se uero ut nuntius antea ad regem accederet decreuisse, »ne, inquit, ei occurrere uideretis.« 
[MANSI, Concil., XXI, 1007.]

 ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Sicut per seruientem tuum et etiam per litteras nostras nuper regie celsitudini denotauimus, alter nuntiorum karissimi in Christo filii nostri illustris Constantinopolitani imperatoris, qui nunc ad partes istas accedit, nos et te uellet habere presentes ut illud secretum uerbum communiter nobis proponeret, sicut ex mandato eiusdem imperatoris se asserit accepisse. Unde et uoluntatis ipsius erat ut te simul nobiscum apud Bituricas inueniret. Nos uero, considerantes quod honori tue celsitudinis expediret,  consilium nostrum super hoc tam per nuntium tuum quam per litteras nostras regie magnificentie exposuimus, proponentes honorificentius esse quod priusquam nos conueniremus in unum, prefatus imperatoris nuntius ad presentiam tue sublimitatis accederet, ne si forte ad nos hac occasione uenires, ei occurrere quodammodo uidereris. Ex quo uero ipse ad te uenerit, si consilii tui sit ut nos simul tecum debeamus super hoc habere sermonem, in unum poterimus ubi tibi uisum fuerit conuenire. Nos igitur cupientes in omnibus que cum Deo possumus tue maiestati deferre, uolumus ut priusquam ad nos iam dictus nuntius ueniat, ad presentiam regie serenitatis accedat. Unde excellentiam tuam per apostolica scripta rogamus attentius quatenus  eum ad tuam presentiam uenientem honeste recipias, et consueta benignitate pertractes, et uerba que tue proposuerit maiestati, ea qua debes deliberatione consideres et attendas. Si autem uisum tibi fuerit aliquid nobis esse significandum, poteris cum tibi placuerit indicare.

Datum Bituricis, uIII Kal. Semptembris



CCI. Ad Henricum Remensem archiepiscopum.---Pro Catalaunensis Ecclesie electo 
[MARTEN., Collect., II, 674.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Ex litteris tue fraternitatis accepimus, quod tu cum carissimo in Christo filio nostro Ludouico illustri Francorum rege, fratre tuo, taliter conuenisti, quod si causa  electionis, que in Catalaunensi est Ecclesia celebrata in presentia nostra, legitime cognoscatur, id eidem regi nec graue erit aliquatenus, nec molestum. Quod utique nos, licet aliunde nobis aliter suggeratur, gratum admodum acceptumque tenentes, et exaudiendi semper iustas petitiones tuas firmum propositum et uoluntatem habentes, id super hoc tibi duximus respondendum, quod in termino constituto cum utraque pars nostro se propter hoc conspectui presentabit, in eadem causa ad honorem Dei et predicti regis et tuum,  quantum cum iustitia poterimus, libentissime procedemus. Interim uero non est uisum nobis terminum ipsum restringere, nisi hoc utriusque partis beneplacito proueniret.

Datum Bituricis, u Kal. Septemb.



CCII. Ad Ludouicum Francorum regem.---De cenobio S. Maximini reformando  . 
[MANSI, Concil., XXI, 1019.]

ALEXANDER episcopus, seruus seruorum Dei, carissimo  in Christo filio LUDOuICO illustri Francorum regi, salutem et apostolicam benedictionem.

Ab excellentis serenitatis tue memoria non credimus excidisse quam deuota precum instantia tua nos clementia curauit inducere ut illud prodigiosum facinus quod monachi ecclesie Sancti Maximini de abbate suo, instigante diabolo, perpetrarunt, ultione dignissima punire, et eidem ecclesie studeremus de persona idonea utiliter prouidere. Unde nos precibus regie pietatis, et ex nostri officii debito, tantum excessum, prout uidimus expedire, sollicite punientes, eos quos huiusmodi scelus tetigerat, per uaria et diuersa monasteria retrudi fecimus, et mandauimus firmius custodiri. Et de regia demum bonitate confisi, uiros idoneos admodum et religiosos de honesta  et religiosa domo assumpsimus, et eos in prefata ecclesia ad religionen ibi auctore Domino reformandam instituere curauimus. Quos siquidem ita credimus utiles et conuenientes, quod ipsam ecclesiam, si regia pietas dignata fuerit ipsos fouere, et a prauorum incursu defendere, tam spiritualibus quam temporalibus incrementis ampliabunt, et ad maiora, concedente Domino, promouebunt. Inde est quod regiam serenitatem rogamus, monemus et exhortamur in Domino, atque in peccatorum remissionem tibi iniungimus, quatenus superne Prouidentie obtentu, et pro reuerentia beati Petri, et pro anime tue salute, supradictam ecclesiam, et fratres inibi ad Dei seruitium constitutos, clementiori oculo respicias, et a molestiis et iniuriis, quas illi  monachi fugitiui per propinquos et fautores suos eis infligunt, ipsam ecclesiam uiriliter liberare intendas. Specialiter tamen Her. de Cingiaco, et Rob. Berigerum, qui eosdem fratres uariis grauaminibus et uexationibus pulsant, potenter capi facias, et ad eadem loca retrusos acrius custodiri, ita quod de cetero nichil ualeant per se uel fautores suos contra eamdem ecclesiam machinari. Postulamus etiam celsitudinem tuam ut illos burgenses tuos, quibus possessiones sepe dicte ecclesie sunt pignori obligate, districte compellas ab exactione usurarum omnino desistere, et fructus perceptos, uel saltem percipiendos, deductis inde expensis, in sortem ulterius computare. Licet enim iuxta institutiones  sanctorum Patrum omnis usura et superabundantia exigi omnimodis prohibeantur, remissius tamen hi punientur qui minus huiusmodi lucris intendunt.

Datum Bituricis, Kal. Septembris.



CCIII. Ad Hugonem Suessionensem episcopum.---Eius deuotionem commendat, et gratiam omnem pollicetur. 
[Ibid., col. 980.]

ALEXANDER episcopus, seruus seruorum Dei, uenerabili  fratri H . . . . . Suessionensi episcopo, salutem et apostolicam benedictionem.

Uniuersos Ecclesie filios, et precipue fratres nostros episcopos, quos in fide catholica et deuotione sacrosancte Romane Ecclesie feruere cognoscimus, sincera nos in Domino conuenit caritate diligere, et ipsos tanto uberius confouere, quanto et constantia fidei, et bone opinionis odore abundantius redolere noscuntur. ueniens autem ad nos dilectus filius noster P., ecclesie Beati Aniani decanus, sicut iam sepius, ita et nunc, quod in fide catholica ferueas, et quod matri tue sacrosancte Romane Ecclesie sincera deuotione adhereas, nobis insinuare curauit. Quod quia et nos ipsa experientia operis iam olim didicisse meminimus, gratum  habemus admodum et acceptum. Inde utique est quod fraternitatem tuam sincera in Domino caritate diligimus, et collatam tibi dignitatem a Domino et honores conseruare cupimus, et augere. Ceterum super his que idem filius noster retulit, de hoc uidelicet quod circa carissimum in Christo filium nostrum, Ludouicum illustrem Francorum regem, habere dignosceris, sollicitudinem pariter nos habere noueris et cautelam. Nec quisquam, uolente Domino, ad hoc nos inducere poterit, quod collata tibi dignitas seu officium per nos minui debeat uel auferri; sed potius augere uolentes, consilium tibi et auxilium in quibus honeste poterimus, libenti animo curabimus impertiri, ut et deuotionis tue integritas meritum habeat, et recipiat premium  quod magnis sacerdotibus et iustitie cultoribus promissum est.

Datum Bituricis, Iu Nonas Septembris.



CCIu. Ad Gilbertum Londinensem episcopum.---Mandat hortetur Henricum, Anglorum regem, ut Ecclesiarum libertati intendat. 
[Epist. Gilberti Foliot ed. GILES, II, 85.]

ALEXANDER episcopus, seruus seruorum Dei, uenerabili fratri [G.] Londoniensi episcopo, salutem et apostolicam benedictionem.

Quanto maiorem in Ecclesia Dei locum nosceris obtinere, tanto amplius multorum oculi in te defixi  consistunt, quorumdam quidem ut detrahant, quorumdam uero ut tuis bonis actibus informentur. Unde et oportet prudentiam tuam ita caute et circumspecte in omnibus se habere, ut quisque in te inueniat quod debeat imitari, et ex quo proximorum uita proficere ualeat ad maiora. Charissimus siquidem filius noster Henricus, illustris Anglorum rex, honestatem, prudentiam et religionem tuam considerans, et attendens, a nobis multa precum instantia postulauit, ut in ea ciuitate que quasi caput regni est, et in qua ipse diuturniorem moram facere consueuit, pontificale officium gereres, et ibidem ad conferendum ei spirituale et temporale consilium permaneres. Interest igitur tua, ut eum qui talem de te spem fiduciamque concepit, ad  queque bona opera securius exhorteris, et ab his que anime sue periculum pariant, studeas deterrere.

Rogamus itaque fraternitatem tuam et commonemus in Domino, quatenus ei frequenti exhortatione proponas, ut consideret studiosius et reuoluat ad quam sublimia et excelsa eum prouidentia diuine miserationis erexit, quomodo regnum sibi per suam gratiam subiugauit, et qualiter eum de die in diem incrementis facit potioribus abundare. Ad cor autem et ad memoriam omnia hec reducens, in omnibus actibus suis Deum pre oculis habeat, ab illicitis abstinens semper ad meliora se prouehat, et eum sibi studeat habere placatum, sine quo nec regnum obtinere terrenum, nec acquirere  poterit sempiternum. Ceterum ad hoc conuenientius exsequendum, asseras ei firmiter et proponas, ut sacrosanctas Dei Ecclesias, pro quibus Dominus iehsu Christus in terris uisus est et cum hominibus conuersatus, in proprio corpore mortis sustinens passionem, sinceriori affectu diligat, manuteneat, atque ad earum libertatem diligentius quam consueuerit studeat et intendat. Nihilominus etiam tam archiepiscopos quam alios cepiscopos tuos, ut eumdem regem simul tecum ad hoc ipsum diligenter inducant, studeas conuenire. Cum enim per alia multa opera pietatis, placere possit in oculis Conditoris, id erit precipue per quod regnum sibi feliciter poterit ampliari, et ipse incrementa non modica tam spiritualiter quam temporaliter ab omnipotente  Domino exinde obtinebit. Huiusmodi autem commonitionem ita opportune et inopportune circa eum habere studeas, et ipsum ad hoc ita diligenter inducas, et eum tam in releuatione ecclesiarum quam in aliis, in quibus culpabilis inuenitur, se ipsum corrigere tuis admonitionibus sentiamus. Ad hec honeste et religiose persone, quantum in hoc tempore Ecclesie Dei necessarie utilesque consistant, et quantum sit eorum uita et incolumitas opportuna, tam nos quam omnes qui ratione utuntur facile recognoscunt.

Audiuimus autem et ueridica multorum relatione comperimus, quod tu carnem tuam ultra quam deceat et expediat attenuas et affligis, nec carnibus  uescens, nec stomachum uino reficiens ad salutem. Unde timendum est ne, dum iumento necessaria subtrahuntur, nimia debilitate succumbas, et Ecclesia Dei ex tuo, quod absit! defectu, graue sustineat detrimentum, de cuius conuersatione et uita non modica suscipit incrementa. Sane scire te credimus, qualiter in ueteri Testamento turtur in sacrificio non consueuit occidi, sed caput eius legitur ad pennulas retorqueri, significans quod uir iustus non debet parcitate ciborum carnem perimere, sed ei superflua subtrahendo, luxus et uitia resecare. Mortificatio enim carnis ad modicum utilis est, pietas uero ad omnia necessaria comprobatur. Monemus igitur fraternitatem tuam et exhortamur attentius, quatenus de cetero carni tue nequaquam  huiusmodi austeritatem indicas, sed iuxta commonitionem Apostoli, modico uino  et temperato utaris, et carnibus aliquando, cum uel medicinam acceperis, uel corporis infirmitate graueris, ita quod corpore non ultra debilitato quam deceat, seruitio conditoris ualeas robustius inherere et Ecclesie Dei, cui admodum necessarius es, te ipsum possis incolumem conseruare.

Data Biturici, II Nonas Septembris.



CCu. Ad Ramensem archiepiscopum.---Pro filio Fraiapanis nobilis uiri. 
[MARTEN., Collect., II, 675.]

ALEXANDER episcopus, seruus seruorum Dei, uenerabili  fratri HENRICO, Remensium archiepiscopo, salutem et apostolicam benedictionem.

De sinceritatis ac deuotionis tue constantia plenam fiduciam habentes, super his que uolumus effectui studiosius mancipari, prudentiam tuam securius sollicitamus. Nouerit siquidem tua discretio, quod dilectus filius noster, filius nobilis uiri Fraiapanis, de regno Teutonico, ubi cum parentibus suis commoratur, ad nos uenire disponit. Unde super hoc dilecto filio nostro  uirdunensi electo litteras nostras transmisimus, commonentes, ut eum usque ad regnum Francorum faceret secure deduci. Quem ei non nominauimus, uolentes ut secretum interim haberetur. Quocirca rogamus probitatem  tuam atque monemus, quatenus pro reuerentia beati Petri ac nostra, litteras ipsas ad eumdem electum per aliquem discretum uirum transmittas, et postea eumdem filium nostrum nobilem uirum ad nos facias honorifice ac secure perduci. Interim uero id penes te secretum habeatur.

Datum Bituric., Nonis Septembris.



CCuI. Ad Henricum archiepiscopum Remensem.---uocatio archiepiscopi ad colloquium pape et regis. 
[Ibid.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

 Fraternitati tue cognitum esse uolumus, quod cum carissimo filio nostro Ludouico, illustri Francorum rege, fratre tuo, credimus in proximo colloquium habituros. Quia uero presentiam tuam in eodem colloquio nobis nouimus admodum opportunam, discretionem tuam per apostolica scripta rogamus attentius, quatenus continuo susceptis his litteris iter accipias, et ad eum locum, in quo nos ipsum colloquium habere cognoueris, festinanter accedas, ut consilium tuum, sicut desideramus,  habere possimus. Non autem locum in quo presentes esse debeamus certum habemus, si apud S. Laurentium uel apud  Sanctum Benedictum super Ligerim credimus nos, auxiliante Domino, conuenire.

Datum Bituric. Iu Id. Septemb.



CCuII. Ad Henricum Remensem archiepiscopum.---Pro ecclesia S. Ioannis de Condas. 
[Ibid.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

Relatum nobis est quod Rainerius de Caluomonte  monachos S. Ioannis de Condas rebus suis spoliare presumit, et easdem res contra iustitiam nititur occupare. Unde cum uniuersis Dei fidelibus pro sua iustitia reclamantibus ex officii nostri debito paterna debeamus benignitate intendere, fraternitati tue per apostolica scripta mandamus, quatenus, si ita est, memoratum Rainerium omni cum districtione compellas, ut predictis fratribus ablata restituat, et eosdem super iure suo inquietare ulterius non presumat; alioquin supradictum Rainerium, quousque ab huiusmodi presumptione desistat, ecclesiastice seueritatis digna ultione percellas.

Datum Bituricis, II Id. Septembris.



CCuIII. Ad Henricum archiepiscopum Remensem.---Pro fratribus ecclesie Sancti Remigii. 
[Ibid.]


ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

Causam que inter dilectos filios nostros fratres Sancti Remigii et G. de Ioinuilla, super controuersia que inter eos uertitur, noscitur agitari, discretioni tue committimus audiendam et fine debito terminandam. Ideoque per apostolica tibi scripta mandamus, quatenus utramque partem ante tuam presentiam conuoces, et rationibus hinc inde auditis  diligenter et cognitis, causam ipsam, iustitia mediante, decidas.

Data Bituricis, Idus Septembris.



CCIX. Ad Henricum Remensem archiepiscopum.---Pro ecclesia Sancti Remigii. 
[Ibid.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

 Ex transmissa nobis conquestione abbatis et fratrum Sancti Remigii accepimus quod aduocatus de Germiniaco redditus eiusdem uille, quos fratres predicti monasterii ab ecclesia Sancti  Remacli sub annuo censu rationabiliter possident, eis auferre presumit, et contra iustitiam occupare. Quia igitur iura ecclesiarum paterna debemus sollicitudine integra et illibata seruare, fraternitati tue per apostolica scripta mandamus, quatenus, si ita est, predictum aduocatum diligenter admoneas, et districte compellas, ut ablata eis restituat, et predictam ecclesiam super iure suo uexare ulterius non presumat, quod si memoratus aduocatus de iustitia sua confidit, in presentia tua expediatur, alioquin eumdem G. ex officii tui debito ad id  exsequendum ecclesiastica censura constringas.

Data Bituricis Id. Septembris.



CCX. Priuilegium pro monasterio S. Marie Montis-Rami. 
[YEPES Cronica general de la orden de San-Benito, uII, App., p. 24.]

ALEXANDER episcopus, seruus seruorum Dei, dilectis filiis SANCTIO abbati S. Marie Montis-Rami eiusque successoribus tam presentibus quam futuris, regularem uitam professis, in perpetuum.

Religiosis uotis annuere et ea operis exhibitione complere officium nos inuitat suscepti regiminis, et ordo uidetur exigere rationis. Eapropter, dilectissimi  in Domino filii, uestris iustis postulationibus clementer annuimus, et prefatum beate Dei genitricis semperque uirginis Marie monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus qui secundum Deum et B. Benedicti Regulam et Institutionem Cisterciensium fratrum in eodem loco noscitur institutus, perpetuis ibidem temporibus inuiolabiliter conseruetur; statuentes, ut quascunque possessiones, quecunque bona in presentiarum iuste et canonice possidetis, aut in futurum concessione pontificum, liberalitate regum, largitione principum, oblatione  fidelium, seu aliis iustis modis, uobis uestrisque successoribus firma et illibata permaneant. In quibus hec propriis duximus exprimenda uocabulis.

Locum ipsum de Monte-Ramorum in quo abbatia sita est cum omnibus pertinentiis suis; grangiam Sancti Cypriani de Penna cum omnibus pertinentiis suis; grangiam Sancti Adriani cum omnibus pertinentiis suis; grangiam Sancti Michelis cum omnibus pertinentiis suis; grangiam de Sancta Martha cum omnibus pertinentiis suis; grangiam de Pineyra cum omnibus pertinentiis suis; grangiam de Salcedo cum omnibus pertinentiis suis; grangiam de Pratis humanis, grangiam Sancti Ioannis ueteris  cum omnibus pertinentiis suis; grangiam de Pratu-Gelis cum omnibus pertinentiis suis; grangiam de Pelagiones cum omnibus pertinentiis suis; grangiam de Cerdera cum omnibus pertinentiis suis; grangiam de Lanza cum omnibus pertinentiis suis; grangiam de Baronala cum omnibus pertinentiis suis; grangiam de Lancta Columba cum omnibus pertinentiis suis; grangiam de Sancto Ioanne de Cota, que sita est in terra de Lemos, cum omnibus pertinentiis suis; grangiam de Coba de Ruaço cum omnibus pertinentiis suis. Sane laborum uestrorum quos propriis manibus aut sumptibus colitis siue de nutrimentis uestrorum animalium nullus a uobis decimas aut primitias presumat exigere. Adiicientes etiam auctoritate apostolica interdicimus ut nullum  fratrum nostrorum clericorum, uidelicet, uel laicorum post factam in eodem loco professionem, sine abbatis sui licentia fas sit de claustro discedere, discedentem uero absque communium litterarum cautione nullus suscipere, uel retinere audeat, paci autem uestre et tranquillitati paterna sollicitudine prouidentes, auctoritate apostolica prohibemus, ut infra claustrum locorum siue grangiarum uestrarum nullus uiolentiam aut rapinam, siue furtum facere, uel hominem capere aut interficere audeat.

Decernimus ergo ut nulli omnino hominum, etc.

    Ego Ubaldus, presbyter cardinalis titulo Sancte  Crucis in Hierusalem, confirmo.
    Ego Henricus, presbyter cardinalis titulo Sanctorum Nerei et Achillis, confirmo.
    Ego Albertus, presbyter cardinalis titulo Sancti Laurentii in Lucina, confirmo.
    Ego Guillermus, presbyter cardinalis titulo Sancti Petri ad uincula.
    Ego Bernardus, Portuensis et Sancte Rufine episcopus, confirmo.
    Ego Gualterius, Albanus episcopus, confirmo.
    Ego Iacinthus, diaconus cardinalis Sancte Marie in Cosmedin, confirmo.
    Ego Oddo, diaconus cardinalis Sancti Nicolai in Carcere Tulliano, confirmo.
    Ego Ardicio, diaconus cardinalis S. Theodori,  confirmo.
    Ego Rosso, diaconus cardinalis SS. Cosme et Damiani, confirmo.
    Ego Manfredus, cardinalis Sancti Georgii ad uelum Aureum, confirmo.
    Ego Alexander, Catholice Ecclesie episcopus, confirmo.


Datum Senonis per manum Hermanni sancte Romane Ecclesie subdiaconi et notarii, II Nonas Octobris, indictione undecima, Incarnationis Dominice anno 1163, pontificatus uero domni Alexandri pape III anno quinto.



CCXI. Ad Ludouicum Francorum regem.---Ut regi Sicilie suadeat se aduersus hostes suos premunire et Tropeiensem episcopum ipsi commendet. 
[MANSI, Concil., XXI, 1022.]


ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Quoniam regnum Sicilie ad ius et proprietatem beati Petri specialiter spectat, et nos conuenit de statu et conseruatione ipsius sollicitos et studiosos existere, regie serenitatis industriam postulamus, quatenus consilium et uiduitatem tuam carissimo in Christo filio nostro Willelmo, illustri Sicilie regi,  litteris tuis prudenter aperias; eum attentius admonens et exhortans ut quia inimici eius se preparant, et totam intentionem suam ad hoc dirigunt quod possint terram illius intrare et ipsum crebris uexationibus fatigare, taliter se et terram suam premuniat, et sibi studeat precauere, quod machinationes atque insidie inimicorum non ualeant eum ledere, uel in aliquo iacturam seu detrimentum inferre. De cetero uenerabilem fratrem nostrum . . . Tropeiensem episcopum, qui ad episcopatum suum in terra eiusdem regis existentem desiderat remeare, regie serenitati attentius commendamus, per apostolica scripta rogantes, quatenus eum pro reuerentia beati Petri et nostra benigne  recipias, et ipsum litteris deprecatoriis ita affectuose prefato regi commendes, quod ex commendatione tua idem episcopus carior habeatur et magis acceptus, et nos exinde celsitudini tue gratias exsoluere debeamus.

Datum Senonis, Iu Idus Octobris.



CCXII. Ad Ludouicum Francorum regem. Gratias agit quod de honore et reuerentia ab imp. CP. nuntiis Ecclesie Romane exhibita letitiam non modicam rex conceperit. 
[MANSI, Concil., XXI, 1010.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum  regi, salutem et apostolicam benedictionem.

Illa deuotissima excellentie tue sinceritas, et sincerissima deuotio, in omnibus que ad honorem sacrosancte Romane Ecclesie pertinent, tantum semper feruorem interne affectionis ostendit, ut uerus eius filius, uerus protector, et quodammodo eius baiulus existere uidearis; ita quod nullus in orbe princeps existat, cui adeo sicut celsitudini tue profectus et exaltatio eiusdem Ecclesie his temporibus ascribatur. Unde nos omnipotenti Domino, cuius intuitu et amore ad hec facienda regium animum induxisti, gratiarum non cessamus actiones exsoluere, et eius clementiam assiduis intercessionibus exorare, ut qui te ita dignum solatium, et necessarium ualde refugium unice sponse sue in  hec tempora reseruauit, ipse te sibi longo tempore conseruet incolumem, et ita regnare tibi concedat in terris, ut post terrenum hoc, indeficiens regnum consequaris in celis.

Accepimus siquidem, et ueraciter intelleximus tam ex tuarum litterarum tenore, quam ex relatione dilecti filii nostri B. nuntii tui, quod audito a nuntiis karissimi filii nostri illustris Constantinopolitani imperatoris, de honore et reuerentia ab eodem imperatore nobis et sancte Romane Ecclesie exhibenda, tam tu quam barones tui, qui consilio interfuerant, intuitu habite circa nos deuotionis, letitiam non modicam concepistis, iudicantes eos de cetero super aliis que attulerant negotiis audiendos, nec alias iudicastis eorum uerba  a consueta clementia tue mansuetudinis audienda. Super quo regie serenitati uberrimas gratiarum actiones sicut dignum est exsoluentes, et excellentiam tuam in hoc, sicut et in omnibus aliis que ad honorem Ecclesie pertinent, plurimum in Domino commendantes, rogamus assidue ut ille misericors et miserator Dominus tibi in eterna iustorum remuneratione retribuat, cuius obtentu et gratia tam benignum et tam clementem animum circa nos et Ecclesiam assumpsisti. De cetero nosse uolumus excellentiam tuam quod nos predictis nuntiis iuxta consilium fratrum nostrorum formato responso, et eis proposito, quidquid ipsis a nobis responsum fuerit, tibi sicut serenissimo principi, et ei de quo  non aliam quam de nobis ipsis, uel fratribus fiduciam obtinemus, litteris nostris curabimus plenius intimare.

Datum Senonis, XuII Kal. Nouembris.



CCXIII. Ad eumdem.---Ut Gaufridum militem de Molinons, captum a burgensibus Senonensibus, dimitti iubeat 
[Ibid., col. 1011.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Quorumdam nobis est relatione suggestum quod cum Iterius miles de Malonido Senonis peruenisset,  et inimicum suum, quem ibi casu repperit, nudato gladio fuisset aggressus, burgenses eiusdem ciuitatis ei subito restiterunt. Et cum ille fugisset, quemdam socium eius, Gaufridum uidelicet militem de Molinons, qui, sicut accepimus, nichil in hoc deliquerat, remoratum paulisper in eadem ciuitate ceperunt, eumque detinent et pro te dimittere non presumunt. Miles autem qui a predicto Iterio ita fuerat hostiliter impetitus, asserit omnimodis et affirmat quod nullatenus eum iste qui captus habetur offenderat, et hunc predictum socium suum eum non presciuerat, sicut asserit, et se iurare promittit aliquatenus offensurum. Unde, quoniam indignum esse uidetur ut hic cui etiam ab eo qui iniuriam pertulit, et etiam a preposito tuo, innocentie testimonium  perhibetur, pena non merita puniatur, rogamus serenitatem tuam et exhortamur in Domino quatenus eumdem G. secundum consuetam regie clementie pietatem, que sicut nocentes potenter deprimere, ita etiam innoxios indemnes consueuit illesosque seruare, liberum facias absolutumque dimitti, nisi aliquid commisisse probabitur quod regie fuerit contrarium maiestati.

Datum Senonis, XuI Kal. Nouembris.



CCXIu. Ad Thomam Cantuariensem archiepiscopum.---Contra regis inchoatam persecutionem illum confirmat, et simul admonet ne quid contrarium libertati ecclesiastice regi indulgeat. 
[Epist. S. Thome Cantuar. ed. Giles, II, 4.]


ALEXANDER papa THOMAE, Cantuariensi archiepiscopo.

Litteras, quas nobis tua fraternitas destinauit, et ea que nuntius tuus nobis uiua uoce proposuit, attenta diligentia audiuimus, et graues anxietates et amaritudines, quibus animus tuus assidue affligitur, plenius attendimus. Unde his auditis et cognitis spiritus noster commotus est et ualde turbatus, quibus cordi est libenter in tuis prosperitatibus delectari, et tibi in aduersis tanquam fratri carissimo plurimum condolere. Tu ergo, sicut uir constans et prudens, recolens sepe quod dicitur:  Ibant apostoli gaudentes a conspectu consilii, etc.  huiusmodi angustias in patientia toleres, et non plus quam oporteat tuus spiritus anxietur, sed dignam in te ipso consolationem recipias, ut et nos tecum pariter in eo consolemur, qui te ad corroborationem catholice et Christiane ueritatis hoc necessitatis articulo reseruauit, et cuius beneplacitum est eorum, que minus licite commisisti, maculas abstergere et per uarias afflictiones punire, ne ea uideantur in districto examine punienda reseruari. De cetero non tibi graue sit, nec sicut ex litteris, quas clerico tuo misisti, accepimus, ulla ratione meticulosum, quod es ad sedem apostolicam appellatus. Quia gratum nobis est et acceptum, et uolumus, ut si illi, qui te appellauerunt, forte uenerint,  tu per te ipsum, si tibi uisum fuerit, appellationem ipsam omni dubietate et dilatione postposita prosequaris, nec unquam auctoritate Romane Ecclesie aliquis possit constantie tue timorem incutere seu dubietatem, quia nos iura et dignitates ecclesie tibi commisse, quantum salua iustitia et ratione poterimus, studiosius tibi curabimus, auctore Deo, conseruare, sicut illi quem in facto Ecclesie constantem reperimus, et fortissimum propugnatorem. Ad hec fraternitati tue precipiendo mandamus, quatenus te in Cantuariensem ecclesiam recipias, et paucis quidem retentis admodum necessariis, ad minus quam poteris, per terram illam discurras. Illud autem specialiter suggerimus tue prouidentie, ut nullius timoris uel aduersitatis  obtentu, que tibi possit accidere, iuri et dignitati ecclesie tue abrenuntiare cogaris.

Datum Senonis, uII Kalendas Nouembris.



CCXu. Ad Gilbertum Londinensem episcopum.---Ut Henrici regis animum in pacis et concordie statum reducat. 
[Epist. Gilberti Foliot, ed. GILES, II, 92.]

ALEXANDER papa GILBERTO, episcopo Londoniensi.

Quoniam de honestate, discretione ac deuotione tua plenam admodum fiduciam obtinemus, indubitanter tibi ea, que cognoscimus opportuna, suggerimus,  et nostrum super his animum aperimus. Scimus autem, et in ueritate comperimus, quod carissimus in Christo filius noster Henricus, illustris Anglorum rex, consideratione tue prudentie atque honestatis inductus, ideo te petiit ad sedem de sede transferri, ut conuenientius tuo possit consilio et potiri pariter et muniri; et suas in id semper actiones dirigere, que merito possint in superni Conditoris oculis complacere. Ea igitur que paci et tranquillitati Ecclesie, ac saluti, honori, ac exaltationi eiusdem regis et totius sibi regni commissi; atque ipsius specialiter Ecclesie Anglice commodum conuenire cognoscimus, eo sibi commodius posse per te suaderi confidimus, quo minus eum tuis consiliis acquiescere dubitamus. Unde quoniam  inter eum, sicut accepimus, et Anglicam ipsam Ecclesiam scintilla cuiusdam indignationis emicuit, monemus attentius fraternitatem tuam, atque mandamus, quatenus ad eam exstinguendam iugiter elabores: et ipsius regis animum in pacis et concordie statum reducas omnimode et restaures, suggerens ei specialiter et proponens, ut considerans quomodo in omnibus principibus et potentibus seculi unum est inexpugnabile munimentum, suorum uidelicet amor, non plus timeri appetat quam amari: ne si forte compulsi fuerint subditi eius eum sine dilectione timere, inde sibi suisque heredibus grauissimum, quod absit! inposterum generari ualeat odium: unde prouenire debuerat totius regni eius perpetuum et stabile firmamentum. Cum enim  unus solus perfectus sit timor, mista scilicet cum pauore dilectio, ipse durat semper et proficit, alius autem decidit, et auctorem sui solum immunitumque relinquit. Studeat ergo tue probitatis industria ita hec omnia predicto filio nostro regi suggerere, et illam in eo indignationis scintillam penitus abolere, quod suorum deuotio iugiter circa eum possit excrescere; et ipse cum honore Dei et sancte matris Ecclesie, necnon et sua suorumque heredum salute in pace semper ualeat et tranquillitate regnare. uale.

Datum Senone, u Id. Nouembris.



CCXuI. Ad magistrum hospitalis domus Hierosolymitane.---Petrum priorem hospitalis domus S. Ioannis Constantinopoleos commendat. 
[DUCHESNE, Hist. Franc. Script., Iu, 626.]


ALEXANDER episcopus, seruus seruorum Dei, dilecto filio magistro hospitalis domus que Hierosolymis sita est, salutem et apostolicam benedictionem.

Ea que ad honorem tuum et commisse tibi domus commodum pertinere cognoscimus, libenter tibi suggerimus et paterna sollicitudine suademus. Peruenit autem ad audientiam nostram quod cum dilectus filius noster Petrus, dictus Alamannus, prior hospitalis domus Sancti Ioannis Constantinopoleos, ibidem in seruitio Dei, ad honorem quoque et commodum  karissimi in Christo filii nostri Constantinopolitani imperatoris non modico fuerit tempore commoratus, tu eum contra uoluntatem et beneplacitum eiusdem imperatoris ab ipso prioratu retrahere, et ad tuam uelis presentiam reuocare. Unde quoniam tam Romana Ecclesia, quam etiam principes seculares uiros religiosos de domibus diuersis assumere, et eos in suo sunt soliti obsequio retinere, unde etiam ipsis locis eorum multa consueuerunt commoda prouenire, rogamus prudentiam tuam, et exhortamur in Domino, quatenus pro reuerentia beati Petri ac nostra, et future utilitatis obtentu, maxime cum super hoc prefati imperatoris preces susceperis, eumdem priorem ad obsequium  eius in prefato prioratu dimittas, nec eum ad te redire compellas.

Datum Senonis, u, Idus Nouembris.



CCXuII. Ad W. priorem et capitulum Cantuariense.---Illos laudat quod Thome archiepiscopi tribulationibus compatiantur. 
[Epist. Gilberti Foliot, ed. Giles, II, 69.]

ALEXANDER episcopus, seruus seruorum Dei, dilectis filiis W. priori et fratribus Ecclesie Cantuariensis, salutem et apostolicam benedictionem.

uenerabilis frater noster Thomas, achiepiscopus uester, diligenter nobis proposuit, et ex relatione dilecti filii nostri Odonis confratris uestri, et communi  fama referente ad ipsum accepimus, quod uos sicut uiri religiosi et Deo deuoti, eidem fratri nostro in negotiis Ecclesie feruenter assistitis, et eius tribulationibus et angustiis compatientes, consilium sibi et auxilium libentius ministratis, et Ecclesie onera secum prompto animo sustinetis. Quod utique gratum acceptumque tenentes, religionis ac feruentis fidelitatis uestre constantiam dignis in Domino laudibus commendamus, et deuotioni uestre multiplices exinde gratiarum referimus actiones, uniuersitatem uestram per apostolica scripta rogantes, monentes et exhortantes in Domino, quatenus, sicut bene et laudabiliter inchoastis, ita de cetero fideliter ac constanter agentes, in incepto proposito perseuerare curetis, et tam laudabili  principio optime consummationis finem adiungere studeatis. Confidimus enim et de immensa Domini bonitate speramus, quod ille, in cuius manu corda regum sunt, karissimi in Christo filii Henrici, illustris Anglorum regis, animum circa predictum archiepiscopum mitigabit, ita quod ex quo idem rex seruitium ipsius et affectionem, quam circa eum multipliciter gerit et iustitiam, que est in causa, ad mentem studiosius reuocabit, gratiam suam et amoris plenitudinem eidem restituet, et Ecclesia uestra iura et dignitates ac libertates suas integre obtinebit. uos quoque ab omipotente Domino dignum exinde premium et apostolice sedis gratiam semper habebitis pleniorem. Nos etiam ob fidem et deuotionem quam ei seruatis iura et dignitates eiusdem  Ecclesie uestre, quantum cum Deo et iustitia poterimus, prompti erimus omni tempore efficacius promouere.

Datum Senone, XuII Kal. Ianuarii.



ANNO 1163-1164.



CCXuIII. Ad abbatem S. Remigii Remensis.---De causa T. clerici. 
[MARTEN., Collect., II, 693.]

ALEXANDER episcopus, seruus seruorum Dei, dilecto filio abbati Sancti Remigii salutem et apostolicam  benedictionem.

ueniens ad nos T. pauper clericus, lator presentium, nobis conquestus est quod cum auus suus War. Rem. et A. filio eius ecclesie Sancti Timothei canonico terram quamdam pro XI sol. pignori obligasset, et predictus T., qui auo in hereditatem successerat, mutuatam pecuniam prefato War. et filio eius reddere uoluisset, obligatam terram soluta pecunia recepturus, illi nec pecuniam recipere, nec terram restituere uoluerunt, cum, sicut memoratus T. asserit, sortem iam et multo amplius de ipsius terre fructibus percepissent. Unde cum nos olim uenerabili fratri nostro Remensi archiepiscopo id commiserimus exsequendum,  ipse, negotiorum multiplicate detentus, huic negotio non potuit diligentiam adhibere. Quoniam igitur predicto clerico ex iniuncto nobis officio in iure suo tenemur adesse et eius consulere paupertati, discretioni tue per apostolica scripta mandamus, quatenus rem ipsam diligenter inquiras, et si deductis impensis constiterit eos sortem et eo amplius de perceptis terre fructibus recepisse, ipsos ad restitutionem eiusdem terre districte compellas; sed si absque aliquo additamento id fieri non poterit, ne istius paupertas ultra modum grauetur, aliquo modico recepto, eosdem uiros prescriptam terram restituere ecclesiastica censura cerceas.

Data Senonis, III Nonas Octobris.



CCXIX. Ad Hugonem Suessionensem episcopum.---Ut Siluanectensi episcopo de uineis ipsi ademptis iustitia fiat. 
[MANSI, Concil., XXI, 1004.]


ALEXANDER episcopus, seruus seruorum Dei, uenerabili fratri H. Suessionensi episcopo, salutem et apostolicam benedictionem

uenerabilis frater noster Siluanectensis episcopus suis [Almaricus] nobis litteris intimauit quod Gil. et Hauguidis uxor eius, parochiani tui, quasdam terras et uineas ipsius episcopi per uiolentiam detinere presumunt, et eas cum fructibus inde perceptis eidem episcopo reddere contradicunt. Cumque prefatus episcopus sepius eos propter hoc  submonuisset, ut in curia sua sibi iustitie plenitudinem exhiberent, ipsi tamen id facere noluerunt. Unde quoniam eidem episcopo in iure suo nulla ratione deesse possumus uel debemus, fraternitati tue per apostolica scripta mandamus, quatenus, si cognoueris memoratum G. et Hauguidem uxorem eius debere in curia sua prefato episcopo super hoc respondere, ipsos ad plenam iustitiam in presentia eiusdem episcopi super hoc exhibendam moneas instanter et districte compellas. Alioquin eos in presentia uenerabilis B. Beluacensis episcopi sufficienter super hoc sepe dicto episcopo respondere cerceas, et appellatione remota iustitie plenitudinem exhibere; si uero id facere forte contempserint,  eos ecclesiastica censura percellas.

Datum Senonis, uIII, Idus Octobris.



CCXX. Ad Ludouicum Francorum regem.---Ut fratribus S. Marie de Porta Leonis ablata restitui faciat. 
[MANSI, Concil., XXI, 1026.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Conquesti nobis sunt dilecti filii nostri prior et fratres Sancte Marie de Porta Sancti Leonis, quod dilectus filius noster nobilis uir Petrus, frater tuus, quemdam eorum hominem cepit, cui equum et  octo boues abstulit, et hominem ipsum dimittere, uel ablata sibi reddere contradicit. Unde quoniam nostra interest curam et sollicitudinem gerere, ne sancte Dei Ecclesie potentum uirorum impetu aliquod debeant incommodum sustinere: sublimitatem tuam per apostolica scripta rogamus, et exhortamur in Domino, quatenus amore iustitie, et pro reuerentia beati Petri ac nostra, et hominem illum dimitti, et ablata ei facias cum integritate restitui.

Datum Senonis, Xu Kal. Nouembris.



CCXXI. Ad eumdem.---Pro Ecclesia Briuatensi 
[Ibid.]

ALEXANDER episcopus, seruus seruorum Dei,  carissimo in Christo filio LUDOuICO, illustri Francorum regi, salutem et apostolicam benedictionem.

Dilectus filius noster . . . . . abbas Sancte Genouefe, qui sicut nouus pastor et diligens procurator, circa ecclesie sue commoda satagit omnimodis et intendit, transmissa nobis insinuatione monstrauit, quod dilectus filius noster G. nobilis uir, buticularius tuus, sub obtentu cuiusdam consuetudinis, quam in omnibus se asserit abbatiis regalibus obtinere, quedam ab eo exigit, que predictus abbas ab ecclesia illa deberi nullatenus recognoscit. Unde quoniam celsitudinis tue serenitas consueuit ecclesiarum libertates illesas et integras conseruare, clementiam tuam per apostolica scripta rogamus,  monemus et exhortamur in Domino, quatenus, si ita est, eamdem ecclesiam noua et indebita exactione grauari non sinas, et predictum buticularium tuum ab hac intentione reuoces omnimodis et reducas.

Datum Senonis, XIu Kal. Ian.



CCXXII. Ad Henricum, archiepiscopum Remensem.---De domini Henrici Remensis archiepiscopi inualitudine, et quod ei Deus sanitatem restituat. 
[MARTEN., Coll., II, 694.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem  et apostolicam benedictionem.

Auditu audiuimus, quod nos audisse dolemus, et non sine grandi animi perturbatione accepimus, te scilicet proprii corporis inualetudine laborare, nec ea incolumitate ad presens gaudere quam uellemus, et quam tibi modis omnibus exoptamus. Nouimus enim et plena ueritate tenemus, quomodo tu tanquam uerus Isrelita pro exaltatione ac defensione sacrosancte Ecclesie fortiter et constanter pugnasti, et te ipsum contra Damascum fortitudinis turrim opponens, causam eiusdem Ecclesie fideliter agere atque tractare sicut propriam studuisti. Unde nos et fratres nostri hec omnia nostre memorie tenaciter infigentes, tibi super infirmitate qua te superni Conditoris dextera uisitauit, tanquam  fratri carissimo, et strenuissimo Ecclesie propugnatori, interna mentis affectione compatimur, et plurimum in Domino condolemus. Quapropter circa incolumitatem tuam anxii admodum et solliciti existentes, tuam nobis carissimam fraternitatem apostolice benedictionis alloquio, et nostris litteris duximus uisitandam; rogantes prudentiam tuam atque monentes, quatenus statum et continentiam tuam propriis litteris et per latorem presentium nobis studeas plenius intimare. Nos enim, si tibi beneplacitum fuerit et acceptum, aliquas maiores personas de fratribus nostris ad te uisitandum mittemus, et per nos ipsos in propria persona, si profuturum tibi et utile crederemus, non dubitaremus laborem subire. Ut autem optatam  tibi misericors Dominus sanitatem restituat, et medelam conferat salutarem, ipsum attentis intercessionibus exoramus.

Data Senonis, Nonis Nouembris.



CCXXIII. Ad Ludouicum Francorum regem.---Priorem S. Medardi, sibi a rege commendatum, uicissim regi commendat 
[MANSI, Concil., XXI, 1010.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Cum ad officium nostrum specialiter pertinere  noscatur, personas religiosas, et presertim magistros ecclesiarum, prompta caritate diligere, et eis in omnibus utiliter prouidere, gaudio gaudemus, et gratum admodum acceptumque tenemus, quod ita ad hoc tuam quoque mentem celestis ignis feruor accendit, ut nos ipsos ad id tuis studeas precibus prudenter inducere, et nostram aliquando sollicitudinem preuenire. Preces itaque, quas per dilectum filium nostrum R. priorem Sancti Medardi regia celsitudo nobis porrexit, benigne suscepimus, uoluntatem et propositum assumentes, eum, pro quo rogasti feruentiori caritate, tam ex officii nostri debito, quam tuarum precum obtentu, diligere, et ei quantum cum Deo poterimus utiliter prouidere.  Rogamus autem serenitatem tuam, quatenus, sicut cum nobis commendare curasti, ita et tu eum habeas commendatum, sibique, si opus fuerit, tutamen et presidium conferas opportunum.

Datum Senonis, uIII Idus Nouembris.



CCXXIu. Ad eumdem.---Ut nundinas constituat apud Ferrariam in anniuersario die consecrationis abbatis. 
[Ibid., col. 1012.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Quanto gloriam et exaltationem tui magnifici  nominis ampliari semper et dilatari optamus, tanto ea unde gratiam omnipotentis Domini consequi ualeas, et salutem anime promereri, regie serenitati duximus libentius suggerenda. Unde susceptis precibus dilectorum filiorum nostrorum abbatis et fratrum Ferrariensis monasterii, cui, a tua magnificentia affectuosius rogati, munus consecrationis dependimus, pro eodem monasterio regiam serenitatem rogamus attentius, quatenus pro reuerentia beati Petri ac nostra, si ad honestatem ipsorum fratrum et ad meliorationem ipsius monasterii hoc uideris pertinere, in anniuersario die consecrationis eius nundinas ibi constituas. Quibus constitutis,  principibus, baronibus et ceteris de regno tuo, auctoritate regia prohibeas, ut his qui ad nundinas ipsas gratia promerende remissionis, quam ibi annuatim constituimus, uel intuitu negotiandi accesserint, si quis iniuriam, seu uiolentiam, uel damnum aliquod inferre presumat, digna pena eum censeas puniendum.

Datum Senonis, uIII Idus Nouembris.



CCXXu. Ad eumdem.---Ne prioris Cerel. iter in Angliam diutius differatur. 
[Ibid., col. 996.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum  regi, salutem et apostolicam benedictionem.

Cum dilectum nostrum priorem hospitalis domus que apud Cerel. sita est, ad nostram nuper presentiam uocauerimus, eum in Angliam pro quibusdam Ecclesie negotiis transmissuri, preces a tua sublimitate directas accepimus, ut ei ad hoc inducias preberemus. Quia uero graue nobis cognoscimus et damnosum, si hoc iter eius diutius differatur, rogamus attentius serenitatem tuam quatenus eidem priori ad aggrediendum quod sibi iniunximus iter licentiam largiaris.

Datum Senonis, u Idus Nouembris.



CCXXuI. Ad eumdem.---Ut controuersiam Adami et Gregorii fratrum diiudicari ab equo iudice iubeat. 
[Ibid., col. 1005.]


ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem

Decet regiam excellentiam his diligenti cura intendere, per que in regno tuo sub regie defensionis munimine existentes suam ualeant iustitiam firmiter obtinere. Quocirca serenitatem tuam rogamus attentius, quatenus causam, que inter Adam et Gregorium fratrem suum super quadam domo uertitur, que ad tuum dominium, sicut dicitur, spectat, diligenter audias, uel alii, qui neutri parti debeat esse suspectus, iuxta tue dignationis arbitrium  causam ipsam audiendam, et sine debito terminandam committas.

Datum Senonis, Iu Idus Nouembris.



CCXXuII. Ad abbatem S. Remigii et de Eleemosyna, et decanum Remensem.---Pro ecclesia Sancti Mauricii Turonensis et Cluniacensi. 
[MARTEN., Collect., II, 695.]

ALEXANDER episcopus, seruus seruorum Dei, dilectis fratribus Sancti Remigii, et de  Eleemosyna abbatibus, et decano Remensi, salutem et apostolicam benedictionem.

Quoniam ex litigiosis contentionibus inter uiros  ecclesiasticos habitis, sacrosanctis ecclesiis pericula consueuerunt sepe et incommoda prouenire: idcirco ad eas dirimendas uigilantem curam nos conuenit et sollicitam diligentiam adhibere. Proinde est, quod nos causam, que inter dilectos filios nostros canonicos ecclesie Sancti Mauricii Turonensis, et abbatem ac fratres Cluniacenses, super quibusdam prediis apud uillam, que dicitur  Turon., super Marnam positis, quocunque titulo in monachos ab hominibus canonicorum translatis, diutius est agitata, et nondum debitum finem sortita, discretioni tue, de qua plenam fiduciam gerimus, committimus audiendiam, et remoto appellationis obstaculo, fine congruo decidendam. Quocirca sollicitudini uestre per apostolica scripta  mandamus, quatenus hinc usque ad proximum festum Ascensionis Domini Remos in unum conuenientes, utramque partem ante uestram presentiam conuocetis, et rationibus hinc inde auditis sufficienter et cognitis, eamdem causam, cessante appellationis remedio, concordia, si fieri poterit, uel mediante iustitia, terminetis. Quod si quempiam uestrum, fili abbas de Eleemosyna et decane, aliquo casu abesse contigerit, tu fili abbas S. Remigii, negotio intersis, et ipsum cum altero eorum nichilominus prosequaris. Si qua uero partium se uestro iudicio in statuto termino subtraxerit, uos pro causa ipsa non minus secundum quod dictum est procedatis.

 Data Senonis, Nonis Decemb.



CCXXuIII. Ad Ludouicum Francorum regem.---Significat priorem Castrifortis sociosque ob infamiam abbati Burguliensi illatam a [Ioseio] archiep. Turon. et [Gaufrido] episcopo Andegauensi et abbate Maioris Monasterii excommunicatos esse. 
[MANSI, Concil., XXI, 997.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Quia de regie sublimitatis industria existimatio semper talis procedit, ut superne contemplationis amore circa conseruationem Ecclesiarum sedulam operam et curam proberis impendere, piam sollicitudinem  tuam commendamus in Domino, qui te uolumus et desideramus semper circa pia opera exercitari, et sicut regem Christianissimum in omnibus tuis bonis actibus prosperari. Inde est, quod ad tue magnitudinis notitiam uolumus peruenire, nos ex tenore litterarum uenerabilium fratrum nostrorum Turonensis archiepiscopi, et Andegauensis episcopi, et dilecti filii nostri abbatis Maioris Monasterii euidentius accepisse, quia prior Castrifortis, et alii socii eius in accusatione dilecti filii nostri Burguliensis abbatis, uiri quidem religiosi et Deum timentis, penitus defecerunt, et omnino sunt mendaces  reperti, et propterea excommunicationis uinculo innodati. Ceterum, quoniam predictus prior bona Ecclesie ipsius loci dissipare presumit, et illicita inuasione auferre, celsitudinem tuam per apostolica scripta rogamus, monemus, et exhortamur in Domino: quatenus pietatis intuitu, et pro reuerentia beati Petri ac nostra, res et iura Burguliensis Ecclesie protegas, manuteneas, et conserues, et prefatum priorem nulla ratione foueas, sed ipsum tanquam excommunicatum attentius euites. Dominum quoque Castrifortis, qui res ecclesie Sancti Christophori sua uiolentia dicitur inuasisse, ad ablata omnia eidem ecclesie restituenda, et ne deinceps talia contra prefatam ecclesiam attentare  presumat, uel sepedictum priorem fouere, commissa tibi desuper potestate compellas.

Datum Senonis, uIII Idus Decembris.



CCXXIX. Ad Henricum Remensem archiepiscopum.---Pro causa que uertitur inter S. Cluniacensem abbatem et canonicos beati Mauricii. 
[MARTEN., Collect., II, 696.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

Causam que inter dilectos filios nostros  S. Cluniacensem abbatem et canonicos beati Mauricii Turonensis, super rebus et possessionibus de Turn.  super Materna noscitur agitari, discretioni tue committimus audiendam et fine debito terminandam, per apostolica scripta tue fraternitati mandantes, quatenus nisi eadem causa sententia est uel compositione sopita, uel nisi iam dictus abbas nostrum super hoc iudicium preelegerit, utramque partem ante tuam presentiam euoces, et rationibus hinc inde auditis diligenter et cognitis, causam ipsam sine appellationis obstaculo, iustitia mediante, decidas.

Data Senonis, uII Id. Decembris.



CCXXX. Ad Henricum Remensem archiepiscopum.---Pro B. clerico. 
[Ibid.]


ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

Constitutus in presentia nostra B. clericus coram nobis, huiusmodi querelam instituit, quod ei frater suus portionem que ipsum iure patrimonii contingit, indebite presumat auferre, et grauem super hoc iniuriam irrogare. Ideoque fraternitati tue per apostolica scripta mandamus, quatenus eiusdem clerici fratrem super hoc ad rationem ponas, et ut partem suam integram sibi, et absolutam dimittat,  cum, si ita est, moneas instantius et omni cum districtione compellas. Preterea de Ascelino de Firmitate qui quamdam domum eius per uiolentiam dicitur detinere, et alia eidem grauamina irrogare, nichilominus super his in tua presentia plenitudinem sibi facias iustitie exhiberi.

Data Senonis, XuIII Kal. Ianuar



CCXXXI Ad Ludouicum Francorum regem.---Ut ecclesiam S. Genouefe Parisiensem a G., buticularii sui, iniuriis defendat. 
[MANSI, Concil., XXI, 1023.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum  regi, salutem et apostolicam benedictionem.

Dilectus filius noster . . . abbas Sancte Genouefe, qui sicut nouus pastor et diligens procurator circa ecclesie sue commoda satagit omnimodis et intendit, transmissa nobis insinuatione monstrauit quod dilectus filius noster G., nobilis uir, buticularius tuus, sub obtentu cuiusdam consuetudinis, quam in omnibus se asserit abbatiis regalibus obtinere, quedam ab eo exigit que predictus abbas ab ecclesia illa deberi nullatenus recognoscit. Unde quoniam celsitudinis tue serenitas consueuit ecclesiarum libertates illesas et integras conseruare, clementiam tuam per apostolica scripta rogamus; monemus et exhortamur in Domino, quatenus, si ita est, eamdem ecclesiam noua et indebita exactione  grauari non sinas, et predictum buticularium tuum ab hac intentione reuoces omnimodis et reducas.

Datum Senonis. XIu Kal. Ian



CCXXXII. Compositionem de prebendis duabus factam inter Hugonem episcopum Suessionensem et eius capitulum confirmat. 
[Ibid., col. 979.]

ALEXANDER episcopus, seruus seruorum Dei, uenerabili Fratri HUGONI, Suessionensi episcopo, salutem et apostolicam benedictionem.

Cum inter te et capitulum tuum grauis esset hac  occasione controuersia suborta, quod te illas duas prebendas, quas Gerbertus quondam ipsius ecclesie cantor tenebat, capitulum non pateretur libere ordinare, asserens unam earum ad cantorie officium pertinere. De consensu et beneplacito utriusque partis talis inter uos compositio intercessit, quod una earum prebendarum libere per te ordinata, alteram dilecto filio nostro R. cantori eiusdem ecclesie propter officium cantorie concessisti in uita sua tenendam, ea quidem conditione inserta, quod postquam idem R. cantor esse desierit, tu uel successores tui prebendam ipsam facultatem habeatis, tanquam unam de ceteris prebendis, cui uolueritis assignare. Quapropter compositionem ipsam ratam habentes, eam, sicut in authentico scripto exinde  facto continetur, auctoritate apostolica confirmamus, et presentis scripti patrocinio commuuimus. Statuentes, ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Senonis XII Kal. Ianuar.



CCXXXIII. Ad abbatem S. Remigii et S. Nicasii.---Pro causa Oddonis clerici et matris eius, et Hugonis Fabri. 
[MARTEN., Collect., II, 697.]

 ALEXANDER episcopus, seruus seruorum Dei, dilectis filiis Sancti Remigii et Sancti Nicasii abbatibus, salutem et apostolicam benedictionem.

Causam que inter Oddonem clericum et matrem eius, et Hugonem Fabrum super uinea quadam noscitur agitari, ad audientiam nostram per appellationem alterius partis adductam, pro eo quod neutra pars ad causam ipsam ueniat sufficienter instructam, uestro duximus examini committendam, per apostolica scripta uobis mandantes, quatenus predicto clerico et matre eius atque Hugone ante uestram presentiam pariter euocatis, rationem eorum et depositiones hinc inde iuratorum testium, cessante appellatione, recipiatis, et nisi post hoc appellandum duxerint, ad diffinitiuam quoque sententiam  procedatis. Si uero a sententia fuerit appellatum, rationes et depositiones testium in appellationis termino uestris nobis litteris intimetis.

Data Senonis, uIII Kal. Ianuarii.



ANNO 1164.



CCXXXIu. Ad Thomam Cantuariensem archiepiscopum.---Concessionem Rogero archiepiscopo Eboracensi factam crucem per totam Angliam ante se deferendi ad examen reuocat. 
[Epist. S. Thome, ed. GILES, II, 8.]

ALEXANDER papa THOMAE, Cantuariensi archiepiscopo.

 Querimonias aduersus uenerabilem fratrem nostrum Eboracensem archiepiscopum olim a tua fraternitate suscipientes, quod per parochiam tuam contra dignitatem ecclesie tue et antiquam consuetudinem crucem deferret, eidem ad petitionem tuam scripsimus, ei mandantes, ut licet in litteris concessionis nostre, quas ei antea indulseramus, facultatem ipsi dederimus crucem per totam Angliam deferendi, non tamen eam per parochiam tuam deferre presumeret, donec causa ipsa iudiciario ordine terminaretur. Cum tamen in eisdem litteris concessionis nostre hoc, scilicet, Per totam Angliam, nulla ratione fuisset appositum, sed ita simpliciter in predictis concessionis nostre litteris dictum est: Liberam tibi concedimus facultatem  crucem ante te deferendi, sicut predecessores nostri, Romani pontifices, tuis antecessoribus concesserunt, et ipsi ex antiqua consuetudine usi fuisse noscuntur. Unde ex obliuione potius quam ex industria contigit, quod uerbum illud, scilicet, Per totam Angliam, postreme littere continebant. Non enim tenorem priorum litterarum concessionis nostre memoriter tenebamus. Ne igitur occasione illius uerbi aliquod preiudicium ecclesie tue processu temporis generetur, presentium auctoritate statuimus litteras illas posteriores contra te et ecclesiam tuam, cum a nostro fauore indulte sint, nullas uires inposterum obtinere.

Datum Senone, XII Kalendas Februarii.



CCXXXu. Ad Rogerum Eboracensem archiepiscopum.---Ut concessione crucem ante se per totam Angliam deferendi non utatur donec de hac controuersia dirimatur. 
[Epist. S. Thome, ed. GILES, II, 43.]


ALEXANDER papa ROGERO, Eboracensi archiepiscopo.

Pro illa animi tui sinceritate et deuotione fidei, quam circa sacrosanctam Romanam Ecclesiam, et specialiter circa personam nostram habuisse dignosceris, eum semper animum et uoluntatem habuimus tibi tanquam carissimo fratri nostro deferre, et honori ac promotioni tue propensiori studio aspirare. Inde utique fuit, quod ad instantiam  precum tuarum, inspectis quibusdam rescriptis antecessorum nostrorum, tibi nos recolimus concessisse, ut crucem per totam Angliam ante te deferendi liberam potestatem haberes. Ceterum quoniam adhuc super hoc controuersia agitatur, et ipsa lis nondum debitum finem accepit, cum possit ex hoc non modicum ad presens scandalum prouenire, si concessam tibi isto tempore licentiam exerceres, uolumus atque mandamus, ut sicut nec ante concessionem nostram in ipso effectu dignitate huiusmodi utebaris, ita ea nimirum non utaris, quousque de causa ipsa plenius cognoscatur, et controuersia, que super hoc uertitur, debitum recipiat complementum.



CCXXXuI. Ad Rogerum archiepiscopum et canonicos Eboracenses.---Ut archiepiscopus in prouincia Cantuariensi crucem ante se deferre non presumat. 
[Ibid., p. 44.]


ALEXANDER episcopus, seruus seruorum Dei, ROGERO, Eboracensi archiepiscopo, et dilectis filiis canonicis Eboracensibus, salutem et apostolicam benedictionem.

Decet prudentiam uestram sic alterius iura relinquere intacta, quemadmodum desideratis uobis integra et illibata seruari. Quocirca apostolica auctoritate prohibemus, ne tu, archiepiscope, in prouincia Cantuariensis Ecclesie crucem tuam ullatenus deferas, nec ullius appellationis obtentu id aliqua  occasione attentes. Hoc enim iustitie uestre si quam habetis, preiudicium posset incommodum generare. Quod si ad tempus abstinere nolueris, oportebit te et successores tuos perpetuo abstinere.



CCXXuII. Priuilegia prioratus Sancte Marie de Campo in pago Ruscinonensi confirmat. 
[AGUIRRE, Concil. Hisp., III, 374.]

ALEXANDER episcopus, seruus seruorum Dei, dilecto filio PONTIO, priori ecclesie Sancte Marie de Campo, eiusque fratribus tam presentibus quam futuris canonice substituendis, in perpetuum.

Effectum iusta postulantibus indulgere iuris ratio  exigit et uigor postulat equitatis, maxime cum petentium uoluntates et pietas adiuuat et ueritas. . . . . . . . . . Quocirca, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus; in primis siquidem statuentes, ut ordo canonicus, qui secundum Deum et beati Augustini Regulam in eadem ecclesia noscitur institutus, perpetuis ibidem temporibus inuiolabiliter conseruetur; preterea quascunque possessiones, quecunque bona eadem ecclesia impresentiarum iuste et canonice possidet aut in futurum concessione pontificum, largitione  regum uel principum, oblatione fidelium seu aliis iustis modis Deo propitio poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis.

Ecclesiam de Paciano, cum allodiis et pertinentiis suis; ecclesiam Sancti Martini de Laurone, ecclesiam Sancte Marie de uillare Millariis, sicut prefatus episcopus uobis eas concessit; ecclesiam Sancte Marie de uillare cum decimis, primitiis, allodiis et oblationibus suis, sicut bone memorie Petrus, Bernardi Elenensis episcopus, uobis iuste concessit, excepto synodali censu, quem Elenensi ecclesie reseruauit; quidquid etiam, Ermengaudus et Petrus Bernardi bone memorie, quondam Elenenses  episcopi, pietatis intuitu, eidem ecclesie uestre rationabiliter contulerunt. Sane noualium uestrorum que propriis manibus aut sumptibus colitis, siue de nutrimentis uestrorum animalium nullus a uobis decimas exigere presumat. Adiicimus etiam ut nulli fratrum uestrorum liceat post factam in eodem loco professionem absque prioris sui licentia de claustro discedere; discedentem uero absque communium litterarum cautione nullus audeat retinere. Prohibemus autem ut parochianos Ecclesie uestre, salua canonica iustitia ecclesie uestre in sepultura recipere nemo presumat. Obeunte uero te nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi  consensu aut fratrum pars consilii sanioris de uestro uel aliorum collegio, secundum Deum et beati Augustini Regulam prouiderint eligendum. Sepulturam quoque ipsius loci liberam esse decernimus, ut eorum qui se illic sepeliri deliberauerint, deuotioni et extreme uoluntati, nisi excommunicati uel interdicti sint, nullus obsistat; salua canonica iustitia earum ecclesiarum a quibus mortuorum corpora assumuntur. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, uel quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt usibus omnimodis  profutura, salua sedis apostolice auctoritate, et diecesani episcopi canonica iustitia. Ad indicium autem huiusmodi a sede apostolica percepte protectionis duos solidos nobis nostrisque successoribus singulis annis persoluetis.

Si qua igitur in futurum ecclesiastica secularisue persona, etc.

    Ego Alexander, catholice Ecclesie episcopus.
    Ego Ualdus, presbyter cardinalis tit. Sancte Crucis in Hierusalem.
    Ego Hubaldus, Ostiensis episcopus.
    Ego Hyacinthus, diaconus cardin. S. Marie in Cosmedin.
    Ego Ioannes, presb. cardin. tit. S. Anastasie.
     Ego Gualterius, Albanensis episcopus.
    Ego Albertus, presb. cardin. tituli Sancti Laurentii in Lucina.
    Ego Guillelmus, tit. S. Petri ad uincula presb. card.
    Ego Otto, diaconus cardinalis S. Nicolai in Carcere Tulliano.
    Ego Boso, diaconus cardinalis Sanctorum Cosme et Damiani.
    Ego Cintius, diac. cord. Sancti Adriani.


Datum Senonis per manum Hermanni, Sancte Romane Ecclesie subdiaconi et notarii, XI Kalend. Februarii, indictione XI, Incarnationis Dominice anno 1163, pontificatus uero domni Alexandri pape III anno Iu.



CCXXXuIII Ad Thomam, Cantuariensem archiepiscopum.---De munere legationis apostolice, Cantuariensi concedi solito, Eboracensi ad instantiam regis concesso. 
[Epist. S. Thome, ed. GILES, II, 1.]


ALEXANDER papa THOMAE, Cantuariensi archiepiscopo.

Etsi pro animi tui prudentia et fidei sinceritate personam tuam uberiori dulcedine caritatis et flagrantiori desiderio uelimus semper diligere, et honori ac exaltationi tue, sicut karissimi fratris nostri, ardentiori animo aspirare, nos tamen et te ipsum, qui magna columna es ecclesie tue, cautius conuenit temporum qualitatem attendere, et prouida  dispensationis moderatione motum principis delinire. Nouit siquidem industria tua, cui diuina dispensatio magne prouidentie ac gratie donum indulsit, quam feruentem dispositionem circa regni sui gubernationem carissimus in Christo filius noster Henricus, illustris rex Anglorum, dependat et eamdem uelit dispositionem, ut firmior habeatur et habeat maiorem fauorem, auctoritate Romane Ecclesie roborari. Unde cum olim per uenerabilem fratrem Lexouiensem episcopum et dilectum filium nostrum Pictauiensem archidiaconum, a nobis et fratribus nostris instantius postulasset legationem totius Anglie Eboracensi archiepiscopo indulgeri, et tam tibi quam uniuersis episcopis mandari rogasset, ut antiquas regni sui consuetudines et dignitates  conseruaretis, nobis eius petitiones preter suum arbitrium moderantibus, statim post reditum nuntiorum suorum, uix audito quod a nobis reportauerant, dilectos filios nostros Gaufredum archidiaconum tuum et magistrum Ioannem ad nostram presentiam destinauit, et per eos quod prius petierat, et maiora a nobis instantissime postulauit. Et ut suo desiderio faciliorem animum preberemus, fraternitatis tue et predicti archiepiscopi ad nos litteras impetrauit. Quod enim de antiquis consuetudinibus et dignitatibus conseruandis prius mandari rogauerat, nuper, sicut tu et alii obseruare promiseratis, ea cum multa instantia petiit auctoritate apostolice sedis sibi et suis posteris confirmari.  Sed nos petitionem istam nequaquam admisimus. uerumtamen ne ad nimiam amaritudinem et uehementiorem animi turbationem eum circa nos et te ipsum prouocaremus, ne etiam id consideratione tui putaretur quomodolibet impediri, nos tibi et nobis, ne forte in maiorem calorem iracundie aduersus te exardesceret, consultius prouidere uolentes, et pensantes tempora periculosa, legationis litteras prefato archiepiscopo concedendas eidem regi concessimus.

Quoniam uero uotis principum condescendendum est, et sue obtemperandum uoluntati, prudentiam tuam monemus, consulimus, et omnimodis exhortamur, quatenus sicut uir prudens et discretus, necessitatem temporis metiens, et que inde tibi et  ecclesie tue possent prouenire pericula, fideli meditatione attendens, prenominato regi in omnibus et per omnia, salua honestate ecclesiastici ordinis, deferre satagas, et eius tibi gratiam et amorem incessanter recuperare intendas; ne secus faciendo, eum contra nos et uos ipsos conturbes, et hi, qui non eodem spiritu ambulant, tibi et nobis ualeant propter hoc insultare. Nos enim, data nobis opportunitate, de honore et augmento tuo cum eodem rege diligenter et sollicite conferemus, et circa conseruanda iura et dignitates ecclesie tue necessariam diligentiam adhibebimus, et cautelam, quam conuenit adhibere.

Datum Senonis, III Kalendas Martii.



CCXXXIX Ad eumdem et episcopos Anglie.---Ut nichil libertati ecclesiastice contrarium Henrico regi indulgeant. 
[Epist. S. Thome. ed. Giles, II, 1, p. 9.]


ALEXANDER papa episcopus, seruus seruorum Dei, uenerabilibus fratribus THOMAE, Cantuariensi archiepiscopo, et uniuersis episcopis per Angliam constitutis, salutem et apostolicam benedictionem.

Ad hoc pontificalis officii onus suscepisse noscimini, ut commissas uobis ecclesias sic ad honorem Dei et subditorum profectum atque salutem regatis, quod earumdem ecclesiarum libertas per uos nullatenus  minuatur, sed in suo statu per studium uestrum et operam conseruetur. Inde siquidem est, quod fraternitati uestre per apostolica scripta precipiendo mandamus, et in uirtute obedientie iniungimus, quatenus si illustris Anglorum rex quidquam a uobis aliquo tempore requisierit, quod contra ecclesiasticam libertatem existat, hoc ei facere nullatenus attentetis, nec uos illi in aliquo et maxime contra Romanam Ecclesiam obligetis, aut noue promissionis seu iuramenti formam inducere presumatis, preter id quod episcopi suis regibus facere consueuerunt. Si autem iam dicto regi super huiusmodi uos in aliquo astrictos cognoscitis, quod promisistis nullatenus obseruetis, sed hoc potius reuocare curetis, et de promissione illicita  studeatis Deo et Ecclesie reconciliari.



CCXL. Ad eumdem.---Ne ex legatione Rogero Eboracensi concessa molestiam trahat. 
[Ibid., p. 3.]

Non ob gratiam concesse legationis tuus animus deficiat, nec deducatur in suspiria desperationis. Quoniam nos antequam ad hoc deduceremur, uel ullum tribueremus consensum, predicti nuntii nobis ex parte ipsius regis firmiter in uerbo ueritatis promiserunt, et super hoc, si uellemus recipere, etiam iuramentum obtulerunt, quod nunquam sine conscientia et uoluntate uestra eedem littere archiepiscopo Eboracensi redderentur. Sane indubitanter  credere te uolumus, et sine omni scrupulo dubitationis tenere, quod nunquam in animum nostrum descendit, nec unquam Domino uolente descendet, ut te aut ecclesiam tuam alicui persone in ecclesiasticis uelimus subesse, nec nisi tantum Romano pontifici obedire. Et ideo monemus prudentiam tuam atque mandamus, quatenus, ex quo perpendere poteris eumdem regem litteras reddidisse, quod eum non credimus sine conscientia uestra facturum, statim nobis per fidelem nuntium et litteras tuas id nobis significes, ut personam tuam,  ecclesiam quoque, pariter ac ciuitatem tibi commissam ab omni iure legationis auctoritate apostolica decernamus prorsus exemptam.



CCXLI. Ad Henricum Remensem archiepiscopum et Henricum cardinalem.---De negotio domini pape. 
[MARTEN., Collect., II, 705.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, et dilecto filio HENRICO, tituli Sanctorum Nerei et Achilei presbytero cardinali, salutem et apostolicam benedictionem.

De dispositione uestra et incolumitate tua, dilecte  fili cardinalis, quem audiuimus egrotare, solliciti  admodum existentes, cursorem istum uobis dirigimus, rogantes attentius atque monentes, quatenus consilio karissimi in Christo filii nostri illustris Francorum regis, donec ista colloquia separentur, uos nullatenus subtrahatis. Scimus enim et certa ueritate tenemus, quod quoties de his que ad Ecclesiam spectant tractatur, presentia uestra dirigitur et in melius promouetur. Si autem alterum uestrum non interesse contigerit, rogamus fraternitatem tuam, frater archiepiscope, ut tu nulla ratione discedas, et quidquid ibi tractatum fuerit, quod ad factum Ecclesie pertineat, nobis per eumdem cardinalem, quantum licet honestati tue, significare minime differas, nichilominus etiam quid  uelit super eo quod de fratre nostro tecum contulimus, per cursorem istum nobis rescribas.

Data Senonis, XII Kal. Aprilis.



CCXLII Ad Eberhardum archiep. Salzburg.---Ut Gerhoho preposito Reichersperg. silentium super quibusdam de fide disputationibus persuadeat et imponat. 
[PEZ, Thesaur. Anecdot., uI, I, 398.]

ALEXANDER episcopus, seruus seruorum Dei, uenerabili fratri E. Salzburgensi archiepiscopo, salutem et apostolicam benedictionem

Cum dilectus filius noster magister G., prepositus de Richersperge, suas nobis litteras destinasset, in quibus capitula quedam continebantur que, eo et  aliis decertantibus, in questionis scrupulum deuenerunt, nil certi super eisdem capitulis duximus respondendum, quia nisi eum et alios coram positos audiremus, non fuit uisum nobis super eis tam facile proferre sententiam, et cuiusuis partis tantum rationibus allegatis aliam inauditam et indefensam precipiti iudicio condemnare. uerum quoniam nullas utilitates cognoscimus ex huiusmodi disceptationibus prouenire, et potius possent inducere simplices in errorem, quam aliquid emolumenti conferre, qui utique pascendi sunt uelut asine iuxta boues,  preposito predicto consuluimus, et modis omnibus persuasimus, ut super huiusmodi disputationibus que de fide sunt, tam ipse quam altera pars de cetero nulla ratione procedant, sed profanas nouitates uerborum modis omnibus euitantes secundum simplicem ueritatem, a beato Athanasio ab Ecclesia generali receptam, et iuxta aliorum assertiones Patrum in doctrina catholice fidei ambulent, et his contenti terminis, quos posuerunt patres nostri, nichil ultra citraque progredi presumant. Quocirca fraternitati tue per apostolica scripta mandamus, quatenus predictum prepositum et ceteros ab huiusmodi ulterius disputationibus, presertim in publicis conuentibus, abstinere instanter ex tua et nostra parte moneas, et omni cum districtione compellas.

 Data Senonibus, undecimo Kalendas Aprilis.



CCXLIII. Ad Gerhohum prepositum Reicherspergensem.---Silentium super iisdem de fide disputationibus illi imponit. 
[PEZ, Thesaur. Anecdot., uI, 1., col. 399.]

ALEXANDER episcopus, seruus seruorum Dei, dilecto filio magistro G., preposito de Richersperge, salutem et apostolicam benedictionem.

Sincere mentis integritatem et integram deuotionem, quam te et fratres tuos circa sacrosanctam Romanam Ecclesiam, et specialiter circa personam nostram credimus laudabiliter exhibere, diligentius  attendentes, feruens propositum et promptam gerimus uoluntatem honori et incremento uestro libenter intendere, et gratum nobis est quoties nuntiorum opportunitate suscepta possumus uos apostolicis litteris uisitare. Inde utique fuit quod et alia uice nostra uobis scripta transmisimus. Et nunc etiam per latorem presentium alia nichilominus destinamus, ex quorum tenore scire te et ipsos uolumus, et in ueritate cognoscere, quod uos sicut speciales et deuotos Ecclesie filios sincera in Domino caritate diligimus, et in quantum cum Deo et honestate possumus, personas uestras intendimus et cupimus honorare.

Quanto autem maiori circa uos uinculo caritatis astringimur, et ad honorem et profectum uestrum  propensius aspiramus, tanto libentius ea tibi suggerimus que ad salutem anime, et ad honestatem corporis cognoscimus pertinere. Sane super illis capitulis que te et aliis decertantibus, in questionis scrupulum deuenerunt, que utique nobis tuis litteris innuisti, nil certi duximus respondendum, et cetera, ut supra in litteris scriptis ad archiepiscopum. Nos enim uenerabili fratri nostro Salzburgensi archiepiscopo dedimus in mandatis, ut te et illos ab huiusmodi ulterius disputationibus, presertim in publicis conuentibus, abstinere moneat multipliciter et compescat, ne huiusmodi uerborum nouitate corda rudium et simplicium seducantur, et in erroris  semitam incidere compellantur.

 Data Senonibus, undecimo Kalendas Aprilis.



CCXLIu. Ad Thomam Cantuar. archiep.---Merentem consolatur atque absoluit a iuramento. 
[MANSI, Concil. XXI, 1193.]

Ad aures nostras fraternitas tua nouerit fuisse perlatum, et quorumdam nobis relatione suggestum quod occasione cuiusdam excessus a missarum proposueris celebratione cessare, et a consecratione sanguinis et corporis Domini abstinere. Quod utique quam graue sit, precipue in tanta persona, et quantum possit exinde scandalum prouenire, sollicita meditatione consideres, et hoc ipsum uigilantia tue discretionis attendat. Debet autem diligentia  tua prudenter aduertere  quando ex deliberatione et propria uoluntate, et quando ex ignorantia uel necessitate aliqua committuntur. Aliter enim in his que spontanea uoluntate, et aliter que ignorantia, sicut dictum est, uel necessitate cogente fiunt, noscitur procedendum. Et aliter illa, aliter ista tractanda sunt, et uiris discretis et prudentibus metienda, uelut sacre Scripture testimoniis edocemur. Intentio tua operi tuo nomen imponit. Nam, sicut et alibi legitur, usque adeo uoluntarium est peccatum, ut, nisi fuerit uoluntarium, non sit peccatum. Et omnipopotens Dominus non factum agentis attendit, sed considerat potius intentionem et diiudicat uoluntatem.  Si igitur aliquid te recolis commisisse, de quo propria te debeat conscientia remordere, quidquid sit, sacerdoti qui discretus et prouidus habeatur, tibi consulimus per penitentiam confiteri. Quo facto, et misericors Dominus, qui multo amplius ad cor respicit quam actus, tibi consuete pietatis sue miseratione dimittet. Et nos de beatorum Petri et Pauli apostolorum eius meritis confidentes, te ab eo quod est commissum absoluimus; et idipsum fraternitati tue auctoritate apostolica relaxamus, consulentes utique ac mandantes, ut postea a missarum celebrationibus propter hoc non debeatis abstinere.

Datum Senonis, Kal. Aprilis.



CCXLu. Stephano, Meldensi episcopo, monasterium Rasbacense subiicit. 
[LAUNOII Opp. III, II, 408.]


ALEXANDER episcopus, seruus seruorum Dei, uenerabili fratri STEPHANO, Meldensi episcopo, salutem et apostolicam benedictionem.

Controuersie inter uiros ecclesiasticos agitate quoties in nostra presentia finem canonicum sortiuntur, necesse est eas in scriptis redigi et apostolice auctoritatis pagina communiri, ut ea que fauore apostolico decisa sunt, et scripto proprio confirmata, tanto humane memorie tenacius infigantur, quanto maiori diligentia litterarum nostrarum patrocinio fulciuntur. Cum autem inter te et dilectos  filios nostros B. . . . abbatem et fratres Rasbacenses causa super iure parochiali, quod tibi tam in uilla et in monasterio uindicabas, diutius uerteretur, te et eis pro eodem negotio in nostra presentia constitutis subiectionem abbatis et ius episcopale in ipsa uilla, et in monasterio exigebas, inconcussam possessionem te longo tempore asserens habuisse et hec omnia ita esse multis instrumentis et plurium approbatione testium astruebas. Altera autem pars libertatem sibi e contrario uindicabat, et hoc ipsum multis conabatur rationibus et scriptorum ac testium productionibus affirmare. Nos uero cum utraque pars hinc inde ad finem rei dubie faciendam in medium produxisset, facta diligenti collatione monimentorum et testium agnoscentes te  ea, que tibi in uilla in prefato monasterio uindicabas, sine interruptione legitima possedisse, de communi fratrum nostrorum consilio obedientiam, et subiectionem abbatis et ius, episcopale tam in monasterio quam in uilla tibi et per te Ecclesie tue adiudicauimus. uolentes autem paci et quieti eiusdem monasterii ex iniuncto nobis officio utiliter prouidere auctoritate apostolica inhibemus ut occasione ista nulla noua et indebita grauamina, a te uel successoribus tuis iam dicto monasterio aut uille debeant irrogari. Ut igitur hec nostra diffinitio futuris semper temporibus inuiolabiliter obseruetur, eam auctoritate sedis apostolice confirmamus, et presentis scripti patrocinio communimus;  statuentes ut nulli omnino hominum liceat, hanc paginam nostre diffinitionis infringere uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Sen. Iu Non. April . . .



CCXLuI. Ad Henricum, archiepiscopum Remensem.---De gratiarum actione pro Ar. Sancti Theodori diac. cardinalis, et de rumoribus Italie per magistrum Od. 
[MARTEN., Collect., II, 708.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem  et apostolicam benedictionem.

Amorem et honorificentiam, quam tua deuotio per te ac clericos tuos erga dilectum filium nostrum  Ar. S. Theodori diaconum cardinalem in receptione ipsius, et postea exhibere curauit, gratam omnimodis et acceptam habemus, et liberalitatem tuam cum digna gratiarum actione super hoc magnificis in Domino laudibus commendamus, cum omni attentione ac diligentia rogantes, ut, sicut bene cepisti, eumdem filium nostrum diligas, et prout decet honestatem tuam, et eius conuenit dignitati, eum ita honeste tractes; quod nos et fratres  nostri omni tempore tibi debeamus dignas gratias referre, et circa honorem et exaltationem tuam et ecclesie tibi commisse feruentiores semper reperiamur, et omnimodis promptiores. Honor siquidem et reuerentia que illi dependitur, non aliter nobis et fratribus nostris grata et accepta existit, quam si proprie persone nostre specialiter fuerit erogata. uerumtamen eam diligentiam et cautelam circa honorem eius tua prudentia et sollicitudo impendat, ut labiis detrahentium omnis materia eximatur ei et nobis in eo in aliquo derogandi. Sane per dilectum filium nostrum magistrum Od. quedam de statu Italie tue discretioni tanto libentius curauimus intimare, quanto circa cognoscendos Ecclesie prosperitatis euentus sollicitiorem  te noscimus permanere, firmam spem fiduciamque tenentes, quod Ecclesia Dei, que in tuo et aliorum Christi fidelium subsidio respirauit, inimicis suis humiliatis, optate in proximo pacis tranquillitate gaudebit, et quietis et exsultationis gaudio, diuina faciente clementia, respirabit. Tu uero, sicut bene cepisti, ad eius honorem et exaltationem intendas, et sollicita semper studeas diligentia laborare.

Datum Senonis, XuII Kal. Maii.



CCXLuII. Priuilegium pro monasterio S. Marie Stratensi. 
[Gall. Christ. nou. XI, Instr. 135.]

 ALEXANDER episcopus, seruus seruorum Dei, GERuASIO, abbati monasterii S. Marie de Strata, eiusque fratribus, tam presentibus quam futuris, religiosam uitam professis, in perpetuum.

Cum omnibus ecclesiasticis personis debitores ex iniuncto nobis officio existamus, illis tamen propensioris caritatis studio nos conuenit imminere, quos in uere religionis habitu omnipotenti Domino militare cognoscimus. Eapropter, dilecti in Domino filii, uestris petitionibus clementer annuimus, et prefatam sancte Marie ecclesiam in qua diuino mancipati estis obsequio, sub beati Petri et nostra protectione suscipimus, statuentes ut quascunque possessiones, quecunque bona inpresentiarum iuste et canonice possidetis, aut in futurum  concessione pontificum, largitione regum uel principum, oblatione fidelium, seu aliis iustis modis Deo propitio poteritis adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis.

Terram de Stratis, terram de Bellouillari, terram de tramite uer, Grandepratum, alias terras et prata que ex utraque parte fluminis Arue habetis, unum piscatorem in eodem flumine per dominum castri de Musi, grangiam de Faiel, cum omnibus appendiciis suis, grangiam de Merauilla cum omnibus appendiciis suis, grangiam de Champeillum cum pertinentiis  suis, et terra de Bescochin, et quecunque possidetis in nemore Crotensi, grangiam de Chalet. Prohibemus autem ut nulli fratrum uestrorum, post factam in eodem loco professionem aliqua leuitate sine prioris uel abbatis sui licentia, fas sit de claustro discedere; discedentem uero absque communium litterarum cautione nullus audeat retinere. Paci quoque et tranquillitati uestre paterna sollicitudine prouidentes, auctoritate apostolica prohibemus, ut infra clausuras locorum seu grangias uestras, nullus uiolentiam, uel rapinam siue furtum committere, uel combustionem facere, seu hominem capere uel interficere audeat. Sane laborum uestrorum quos propriis manibus aut sumptibus colitis, siue de nutrimentis animalium uestrorum nullus  a uobis decimas exigere presumat. Decernimus ergo, etc.

    Ego Alexander, catholice Ecclesie episcopus.
    Ego Hubaldus, presbyter cardinalis titulo Sancte Crucis in Ierusalem,
    Ego Ioannes, presbyter cardinalis titulo Sancte Anastasie.
    Ego Albertus, presbyter cardinalis tit. Sancti Laurentii in Luc.
    Ego Guil. titulo Sancti Petri ad uincula presbyter cardinalis.
    Ego Bernardus, Portuensis et S. Rufine episcopus.
    Ego Gualterius, Albanensis episcopus.
    Ego Iacinthus, diaconus cardinalis S. Marie in  Cosmedin.
    Ego Oddo diaconus cardinalis Sancti Nicolai in Carcere.


Datum Senonis per manum . . . sancte Romane Ecclesie subdiac. et notarii, Xu Kalend. Maii, indictione XII, Incarnat. Dominice anno 1164, pontificatus uero D. Alexandri pape III, anno quinto.



CCXLuIII. Priuilegium pro ordine Carthusiensi. 
[Noua Coll. Stat. ord. Carthus., App., p. 6.]

ALEXANDER episcopus, seruus seruorum Dei, dilectis filiis BASILIO, Carthusiensi priori, et uniuersis  prioribus et fratribus de ordine Carthusiensi, salutem et apostolicam benedictionem.

Ex rescripto litterarum circumpositorum episcoporum nuper accepimus, quia illi ea que a uobis ad honorem Dei et obseruantiam ordinis uestri communiter statuta esse noscuntur, rata et firma consistere decreuerunt et sui scripti munimine roborauerunt; unde nos uestris precibus inclinati, omnes institutiones uestras, que ad obseruantiam religionis ordinis uestri de communi assensu capituli rationabiliter facte sunt, ratas et firmas habentes, eas uobis auctoritate apostolica confirmamus,  et presentis scripti patrocinio communimus.

Datum Senonis, Xu Kal. Maii.



CCXLIX. Ad Henricum, archiepiscopum Remensem.---Pro quodam Gil. ut mutuata pecunia ei reddatur. 
[MARTEN., Coll., II. 709.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

ueniens ad nos Gil. lator presentium, nobis asseruit, quod cum ab Ub. priore monasterii Sancti  uasli quamdam pecuniam, quam ab alio receptam ei mutuauit, instanter repeteret, et eodem  priore in solutione cessante, causa inter eos coram decano ecclesie tue tractaretur, iste ad nostram audientiam appellauit, et, eo ueniente, nec per se neque per responsalem suum pars altera uenit. Quia igitur predicto G. in iustitia sua deesse non possumus, nec debemus, fraternitati tue per apostolica scripta mandamus, quatenus prefatum priorem instanter moneas et districte compellas, uel mutuatam sibi pecuniam isti sine molestia reddere, uel sub tue discretionis examine plenam exinde sibi iustitiam exhibere.

Data Senonis, XIu Kalendas Iunii.



CCL-CCLI. Priuilegium pro monasterio S. Petri Carnotensi. 
[Collection des Cartul., II, 651.]


ALEXANDER episcopus, seruus, . . . . Statuimus ut in parochialibus ecclesiis quas tenetis, liceat uobis sacerdotes eligere, et electos episcopo representare; quibus, si idonei inuenti fuerint, episcopus animarum curam committat; et de plebis quidem cura iidem sacerdotes episcopo, de temporalibus uero uobis debeant respondere. Preterea, cum commune interdictum terre fuerit, liceat uobis, clausis ianuis, non pulsatis tintinnabulis, exclusis excommunicatis et interdictis, suppressa uoce diuina officia celebrare . . . . . . .

Datum Senonum, tertio Nonas Iunii.



CCLII. Ad Henricum, Remensem archiepiscopum.---Pro ecclesia Sancti Remigii. 
[MARTEN., Collect. II, 709.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Causam que inter dilectos filios nostros Sancti Remigii et Deruensem abbates super quibusdam decimis uertitur, discretioni tue audiendam commisimus, et fine debito terminandam. uerum quoniam Deruensis abbas ecclesiam suam asserit a  ciuitate tua per duas dietas distare, et multum illuc ueniendo grauari, presertim cum altera pars in sua domo existat, monemus fraternitatem tuam atque mandamus, quatenus congruum locum et utrique parti communem eis assignes, ad quem utraque parte ante tuam presentiam conuocata, et rationibus hinc inde auditis diligenter et cognitis, eamdem causam secundum aliarum litterarum tenorem debito fine decidas.

Data Senonis, II Nonas Iunii.



CCLIII. Monasterii uallis-Richerie protectionem suscipit, bonaque ac priuilegia confirmat. 
[Neustria pia, 826, ex ms. codice Nigro ecclesie cathedr. Baioc., fol. 17.]


ALEXANDER episcopus, seruus seruorum Dei, dilectis filiis ROBERTO, abbati de ualle Richerii, eiusque fratribus, tam presentibus quam futuris, regularem uitam professis, etc.

Religiosis uotis annuere, et ea operis exhibitione complere, officium nos inuitat suscepti regiminis, et ordo uidetur exigere rationis. Eapropter dilecti in Domino filii uestris iustis postulationibus clementer annuimus, et prefatum monasterium in quo diuino mancipati estis obsequio, sub B. Petri, et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Dei timorem, et B. Benedicti Regulam atque Cisterciensium  fratrum institutiones, in isto monasterio, institutus esse dignoscitur, perpetuis Idibus temporibus inuiolabiliter obseruetur. Preterea, quascunque possessiones, quecunque bona idem monasterium impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus illibata permaneant. In quibus hec propriis duximus exprimenda uocabulis.

Ex dono Simonis de Bosuilla, et Gaufridi filii eius, locum uallis-Richerii, in quo ipsa abbatia sita est, et partem silue que dicitur Braffai; ex  dono eiusdem terram, que uadit per uicum Rogerii, filii Gisleberti, usque ad terram de Bruerio Rogerii, et inde usque ad terram Richardi de Altariis, et usque ad Gratapantiam; et in altera parte, totam terram Flooldi; et apud Bosuillam, XXXIu acras terre; ex dono Richardi de Altariis, terram, sicut sulco determinata est, usque ad maram salitiosam; ex dono Rogerii Carbonel, terram a Spina Aldeni, usque Gratapantiam, et a nouo fosseio usque ad uallem Orieldis; ex dono Roberti de Baisio, terram a semita abbatie, usque ad S. Audenum; ex dono Richardi de Folmuçone, totam terram a fonte, sicut fosseium uadit usque ad S. Audenum, et usque ad chiminum; ex dono Roberti, filii Milonis, XX acras terre, a semita domus  Burinint, usque ad magnum uicum, et totam terram Ingulphi terrarii, et terram Richerii de Monsterol, a terra Gerneti usque ad terram Roberti de Monsterol; ex dono Aluredi de Castello, terram, sicut uadit per fosseium Eue, a uado prati Caluel sursum, usque ad boscum, et usque ad campum Eruei; ex dono Guillelmi Siluani, planum et boscum totum, a chimino, qui diuidit terram eius, et terram Simonis de Bosuilla, et usque ad terram de Rocha; ex dono Simonis de Bosuilla, feodum Radulfi Gerneti, totum, quod de eo tenebat apud uallem Richerii, quod concessit idem Radulfus, assensu Roberti de Monteforti; ex dono Aitardi presbyteri, et Drelini nepotis eius, totam terram, quam tenebant de Adam Carbonel, tam planum quam boscum, quod concesserunt  Radulfus Libaneis, et Robertus filius eius, et Richardus filius Turgis, et hoc idem laudauerunt, et fide firmauerunt Robertus et Adam Carbonel; ex dono Hugonis de Rocha, Xu acras terre iuxta Gratapantiam; ex dono Walchelini de Corcella, terram de Bruya; ex dono Roberti, filii Herneisy, habitationem in foresta de Cingleis, et ab illa habitatione usque ad campos, totum nemus, quod ante est, retro autem tres acras nemoris in longum et in latum; quidquid inter est, inter uiam, que ducit ad monasterium, et uiam Fagi pendentis; et quecunque necessaria, scilicet ad pecudum pascua, ad focum, et clausuram, et edificationem; et terram suam totam, que est extra nemus auellorum usque ad rogum de Pinis, et terram suam propriam Balchetot,  uicinam, scilicet XXX acras terre; ex dono Radulfi de Benc, sex acras terre; ex dono Roberti Bacon et fratris eius Geruasii, Iu acras terre, concedente filio eius Roberto; ex dono Gisleberti de Brielcort, grangiam de Fauarchis, et totam planam terram, que est inter boscum et terram Radulfi de Hamel; et boscum a predicta terra, sicut uadit uia de Seifredeuilla usque uersus crossum de Malagarda; et ab exitu predicti bosci totam planam et boscum per grandem Quercum usque ad exitum Belie, uersus domum Radulfi le Colet; et inde totam terram, que est inter terram predicti Radulfi, et terram Osbeleni de Bosco usque ad forestam; et inde totum dominium suum usque ad terram uauassorum  suorum de Sarnaio; et in ualle-Tolce, unam acram prati; et in foresta sua, per totum annum, excepto mense Aprili, pasturam animalium absque capris, quam donationem concessit Walchelinus de Ferrariis; ex dono Radulfi, filii Galterii Rosfel, plantum et boscum, sicut uia diuidit, que supra domum suam uadit, usque ad campum suum arabilem; ex dono Radulfi de Hamel Iu acras terre; ex dono Willelmi Siluani grangiam uallis uiridis, cum omnibus ad eam pertinentibus.

Sane laborum uestrorum, quos propriis manibus aut sumptibus colitis, siue de nutrimentis uestrorum animalium, decimas a uobis nullus presumat exigere. Adiicientes, etiam auctoritate apostolica, interdicimus ne quis fratres uestros clericos, siue  laicos, post factam in uestro monasterio professionem, absque uestra licentia, suscipere audeat uel retinere. Paci quoque et tranquillitati uestre, paterna sollicitudine prouidentes, auctoritate apostolica prohibemus ut, infra clausuram locorum, siue grangiarum uestrarum, nullus uiolentiam, uel rapinam, siue furtum facere, uel hominem capere audeat.

Decernimus ergo ut nulli hominum liceat prefatum monasterium temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur, eorum, pro quorum gubernatione et sustentatione concessa sunt usibus omnimodis profutura, salua in omnibus apostolice sedis  auctoritate. Si qua igitur, etc.

    Ego Alexander, catholice Ecclesie episcopus.
    Ego Hubaldus, Ostensis episcopus.
    Ego Bernardus, Portuensis et S. Rufine episcopus.
    Ego Galterius, Albanensis episcopus.
    Ego Hubaldus, presbyter card. titul. S. Crucis in Hierusalem.
    Ego Henricus, presbyter card. titul. SS. Nerei et Achillei.
    Ego Ioannes, presbyter card. titul. S. Anastasie.
    Ego Albertus, presbyter card. titul. S. Laurentii in Lucina.
     Ego Guillelmus, presbyter card. titul. S. Petri ad uincula.
    Ego Iacintus, diaconus card. S. Marie in Cosmedin.
    Ego Odo, diaconus card. S. Nicolai in Carcere Tulliano.
    Ego Boso, diaconus card. SS. Cosme et Damiani.
    Ego Cinthius, diaconus card. S. Adriani.
    Ego Petrus, diaconus card. S. Eustachii iuxta templum Agrippe.
    Ego Manfredus, diaconus card. S. Georgii ad uelum Aureum.


Datum Senonis per manum Hermanni, Romane Ecclesie subdiaconi et notarii, Nonis Iunii, indictione  XII, Incarnationis Dominice ann. 1164, pontificatus uero domini Alexandri pape III ann. u.



CCLIu. Ad Henricum Remensem archiepiscopum.---Pro R. cancellario. 
[MARTEN., Collect., II, 710.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Attendentes illum animi tui feruorem, et sincerissime puritatis affectum, quem a nostre promotionis exordio intima tui pectoris circa Ecclesiam  Dei et nos ipsos gestarunt, quidquid unquam deberemus homini credere, tue deuotioni cum omni fiducia et securitate libentius intimamus. Noueris autem quod ille auctor et caput turbationis Ecclesie, R.  uidelicet quondam F. dicti imperatoris cancellarius, cum aliunde suus omnimodo disturbetur ingressus, per Flandriam in Teutonicam terram ire disponit. Quoniam igitur de tue uirtutis constantia plenam in omnibus fiduciam obtinemus, prouidentiam tuam omnibus modis rogamus atque monemus, quatenus per te, amicos et fideles tuos predictum R. disturbare satagas, et omnimodis impedire, et ipsum si potes capere, nulla ratione postponas. Nihil enim posses unquam ad presens efficere quod nobis et Ecclesie amplius gratum et  acceptum existeret, uel unde tibi maioris honoris laudem et gloriam comparares.

Data Senonis, II Nonas Iulii.



CCLu. Ad eumdem.---Pro absolutione Guillelmi monachi. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dum. W., parochianus tuus, in nostra esset presentia constitutus, nobis asseruit quod cum infirmitate grauiter laboraret, abbas et fratres Sancti  Remigii absque uxoris sue licentia monasticum induere habitum, et uiginti libras, quas apud se habebat, sibi tradere suaserunt. Cumque conualuisset, et quid egerat apud se diligentius pertractaret, quasi ad animum rediens, monasticum quem induerat habitum exuit, et se facturum professionem monasticam penitus contradixit, et pecuniam quam eis tradiderat requisiuit; prefati uero monachi ipsum in uinculis positum duris cruciatibus afflixerunt, et biduo ei cibaria penitus subtrahentes, ad iuramentum eum cogere uoluerunt, quod pretaxatam pecuniam nullatenus ab eis requireret, nec propter hoc contra eos aliquid attentaret. Quia uero predicto W. in iure suo nulla possumus ratione deesse, per apostolica tibi scripta  mandamus quatenus rem ipsam diligenter inquiras, et si predictos monachos non habita licentia uxoris prefatum Guillelmum monasticum habitum induisse constiterit, tu ipsum ab impetitione memorati abbatis et suorum fratrum, nostra fultus auctoritate, absoluas.

Data Senonis, III Idus Iulii.



CCLuI. Ad eumdem.---Pro causa Milescendis et R. de  Curti. 
[Ibid.]

ALEXANDER episcopus, seruus seruorum Dei, uenerabili  fratri HENRICO Remensi archiepiscopo, salutem et apostolicam benedictionem.

Causam que inter Millesendem mulierem et Radulfum de Coci, super dote ipsius mulieris noscitur agitari, tue discretioni olim, cum essemus Turonis, commisimus terminandam. uerum quoniam prefata mulier sepius ad tuam presentiam fatigata nondum suum ius potuit obtinere, fraternitati tue per iterata scripta mandamus quatenus, infra triginta dies post harum susceptionem, utramque partem in loco ad quem possint secure accedere, ante tuam presentiam conuoces, et eamdem causam, iuxta aliarum litterarum tenorem, debito fine decidas: ita quod ulterius non cogatur mulier propter hoc laborare.

 Data Senonis, Xu Kal. Augusti.



CCLuII. Hugoni episcopo Suessionensi Rain archidiaconum Saresberiensem, Parisius operam studiis daturum, commendat. 
[MANSI, Concil., XXI, 981.]

ALEXANDER episcopus, seruus seruorum Dei, uenerabili Fratri HUGONI Suessionensi episcopo, salutem et apostolicam benedictionem.

Dilectus filius noster Rain. Salesberiensis archidiaconus Parisius se moram habiturum disposuit, et ibi studio litterarum ad presens uacare. Quia uero pro sua probitate nobis charus est plurimum  et acceptus, eum fraternitati tue, de qua plenam fiduciam obtinemus, propensius commendamus, rogantes attentius quatenus pro reuerentia beati Petri ac nostra, consideratione quoque sue deuotionis, ipsum oculo clementiori respicias, diligas et honores, sibique opportunum consilium, si quando opus habuerit, conferas et fauorem; ita quod nostras preces sibi sentiat profuturas, et nos quoque tue sollicitudini gratias uberes exsoluamus.

Datum Senonis, uII Kalend. Augusti



CCLuIII. Ad Ludouicum Francorum regem.---De cancellario Friderici imp. cuius mandato operarii in Gallie confinio iam operari ceperant. 
[Ibid., col. 1017.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem,

Dum multitudinem beneficiorum que sacrosancte Romane Ecclesie ac nobis ipsis regia serenitas semper, et in hoc precipue turbationis tempore, placida mente exhibuit, attenta meditatione pensamus; dum consideramus etiam quam liberaliter et quam deuote te pariter et regnum tuum ad obsequium beati Petri et beneplacitum nostrum exposuisti: si honorem, incrementum et exaltationem tuam, et ipsius regni non totis affectibus diligeremus, et tibi tanquam Christianissimo regi et catholico principi non studeremus in omnibus,  quantum cum Deo et iustitia pessumus, feruenti animositate deferre: et Deum, cuius intuitu causam Ecclesie suscepisti magnanimiter defendendam, grauiter timeremus offendere, et a nostri quoque officii debito uideremur penitus declinare. Litteris itaque celsitudinis tue quanta decuit hilaritate animi et mentis iucunditate susceptis, et illius deuotionis feruore, quem circa profectum Ecclesie ac nostrum intima tui pectoris gerunt, plenius nobis ex ipsarum litterarum serie declarato: regie super hoc sublimitati deuotiores compellimur gratias agere, et tuis commodis et incrementis feruentius aspirare. Presertim cum litteras nostras, sicut nuntii nostri et clericorum tuorum relatione didicimus, deuotione promptissima  recepisses. Unde presentium significatione tua celsitudo cognoscat quod nos a quodam abbate, qui de partibus Burgundie uenit, satis euidentem certitudinem obtinuimus, quod cum ab R. quondam cancellario F. dicti imperatoris complures operarii iam fuissent conducti, et de ipsius mandato in confinio regni tui, sicut dicitur, operari cepissent, dilectus filius noster nobilis uir . . . . . comes Forensis animositatem et fortitudinem induens, eosdem operarios audacter de loco eiecit, et eis et aliis qui hec attentarent acriter comminatus, eorum mentibus non minimum terrorem incussit. uerum quoniam predictus cancellarius nequaquam a sua malitia desistens, pecuniam  multam reliquit, ut quod praue intendit, ad effectum perducat: tua interest, habito consilio baronum et prudentum uirorum regni tui, factum ipsum, ne ultra procedat, prorsus destruere, et iniquorum malignitatem penitus impedire. Nos enim prompti admodum et parati super hoc consilium et auxilium impendere, Lugdunensi electo dedimus firmiter in mandatis, ut huic rei nulla ratione assentiat, sed eam quantum poterit satagat disturbare.

Datum Senonis, III Kal. Augusti.



CCLIX. Ad Ludouicum Francorum regem.---Ut de causa quam Cenomanensis episcopus auctoritate apostolica iudicauit, aliter rex non statuat. 
[MANSI, Concil., XXI, 1028.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Franbus, ecclesie Sancti Martini Turonensis canonicus, et Nicolaus Burgensis, ad nostram presentiam uenientes, uarias aduersus se querelas proposuerunt. Conquerebatur etenim iamdictus Burgensis quod idem F. multas iniurias sibi et grauamina intulisset, et compositionem, que de mandato pie recordationis Patris et predecessoris nostri Eugenii pape olim facta fuerat, et corporali sacramento prestito firmata, ausu temerario uiolasset. Cum autem nos querelam eiusdem N. super damnis  datis, uenerabili fratri nostro [Willelmo] Cenomanensi episcopo, uiro religioso, prouido et discreto, et eiusdem Ecclesie canonico, commiserimus fine debito terminandam, ipse tanquam diligens inquisitor iustitie, cognitis rationibus utriusque, sententiam pronuntiauit, licet nondum sit exsecutioni mandata. uerum, quoniam regie sublimitatis clementia utique tertiam diem post Kalend. Augusti assignauit, qua se debeant tuo conspectui presentare, nos serenitati tue in omnibus, in quibus cum Deo et iustitia possumus, cupienti animo uolentes semper deferre, eos ad tuam presentiam destinamus, rogantes attentius quatenus pro eo quod predictus N. auctoritate apostolice sedis suum uoluit negotium diffiniri, non egre ferat serenitas tua, non  habeat ulla ratione molestum, nec factum episcopi in irritum aliquando contendat, neque iste hac occasione sui sentiat iuris defectum. Cum enim aliis causam ipsam nolentes committere, eam prefato commiserimus finiendam, pro eo quod uir litteratus est, et honorem illius Ecclesie non tanquam extraneus, sed sicut proprius canonicus eius, toto desiderio diligit: in contemptum eius plurimum redundaret, si id quod auctoritate nostra fretus rationabiliter diffiniuit, tua excellentia in irritum reuocaret. De cetero, si super iniuriis illatis pacifice et amicabiliter inter eos composueris, nobis gratum facies et acceptum.

Datum Senonis, Kal. Augusti.



CCLX. Upsaliam urbem Scarensis, Lincopiensis, Strengesensis et Arusensis episcopatuum metropolim constituit, etc. 
[LILIEGREN, Diplomatarium Suecanum, I, 70.]


ALEXANDER episcopus, seruus seruorum Dei, uenerabili fratri STEPHANO eiusque successoribus canonice substituendis, in perpetuam memoriam.

Licet omnes discipuli eamdem ligandi atque soluendi acceperint a Domino potestatem, licet unus uerus et singularis magister Christus omnibus iniunxisset predicare Euangelium omni creature, quedam tamen inter eos habita est discretio dignitatis, et Dominicarum ouium curam que omnibus  equaliter imminebat, beatus Petrus quadam speciali prerogatiua suscepit, dicente ad eum Domino: Petre, amas me? pasce oues meas. Qui etiam inter omnes apostolos principatus nomen obtinuit, et de fratrum confirmatione singulare a Domino preceptum accepit, ut in hoc peculiariter posteritati daretur intelligi quod, quamuis multos ad regimen Ecclesie contingeret ordinari, unus tamen solummodo supreme dignitatis locum fastigiumque teneret; et in omnibus potestate iudicandi et gubernandi honore presideret unde et secundum hanc formam in Ecclesia distinctio seruata est dignitatum, et sicut in humano corpore pro uarietate officiorum diuersa ordinata sunt membra, ita in structura Ecclesie ad diuersa ministeria exhibenda diuerse  persone in diuersis sunt ordinibus constitute, aliis enim ad singularum Ecclesiarum, aliis autem ad singularum urbium dispositionem ac regimen ordinatis, constituti sunt in singulis prouinciis alii, quorum prima inter fratres sententia habeatur, et ad quorum examen subiectarum personarum questiones et negotia referantur. Super omnes autem Romanus pontifex tanquam Ne in arca primum locum noscitur obtinere; qui ex collato sibi semper in apostolorum Principe priuilegio de uniuersorum causis iudicat ac disponit, et per uniuersum orbem Ecclesie filios in Christiane fidei firmitate non desinit confirmare, talem se curans iugiter exhibere, qui uocem Dominicam mereatur audire, qua dicitur: Et tu aliquando conuersus confirma  fratres tuos ; hoc nimirum considerationis intuitu prouocati, et tibi, frater in Christo carissime, cum ad nostram presentiam accessisses iuxta quod a predecessoribus nostris ab anteactis temporibus dispositum fuerat ac statutum, sed nondum exsecutione operis adimpletum, precibus et interuentu karissimi filii nostri Caroli illustris regis Sueuorum et Gothorum episcoporum quoque et Ulfy ducis regni illius, pallium pontificalis scilicet officii plenitudinem duximus indulgendum. Et ne de cetero prouincie Suecie metropolitani possit cura deesse, commissam gubernationi tue Upsaliam urbem eiusdem prouincie perpetuam metropolim ordinauimus, et Scarensem, Lincopensem, Strengenensem et Arusiensem episcopatus ei tanquam sue  metropoli perpetuis temporibus constituimus subiacere, et eorumdem locorum episcopos, tam presentes quam futuros, sicut metropolitanis suis tam tibi quam tuis successoribus obedire. Statuimus autem ut sicut tu de concessione et mandato nostro consecrationis munus a uenerabili fratre nostro Lundensi archiepiscopo suscepisti, ita et successores tui, ab eo et a successoribus eius consecrationem debeant absque ulla contradictione recipere et tanquam proprio primati obedientiam et reuerentiam exhibere.

Porro concesso tibi pallio pontificalis scilicet officii plenitudine infra ecclesiam tuam ad sacra tantum missarum solemnia per uniuersam prouinciam  tuam his solummodo diebus uti fraternitas tua debebit qui inferius leguntur inscripti: Natiuitate Domini, Epiphania, Cena Domini, Resurrectione, Ascensione, Pentecostes, in solemnitatibus beate Dei genitricis semper uirginis Marie, natalitio beatorum apostolorum Petri et Pauli; in Inuentione, Exaltatione Sancte Crucis, natalitio sancti Ioannis Baptiste; in festo beati Ioannis euangeliste, commemoratione Omnium Sanctorum, in consecrationibus ecclesiarum uel episcoporum, benedictionibus abbatum, ordinationibus presbyterorum, in die dedicationis Ecclesie tue ac festo sancti Laurentii, et anniuersario tue consecrationis die.

Decernimus ergo ut nulli omnino hominum liceat Upsaliam Ecclesiam temere perturbare, aut  eius possessiones auferre uel ablatas retinere, minuere, seu quibuslibet uexationibus fatigare, sed omnia integra et illibata conseruentur, eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et Lundensis episcopi debita iustitia et reuerentia.



CCLXI. Bulla de ordinatione metropolis Upsalie. 
[Ibid., p. 72.]

ALEXANDER episcopus, seruus seruorum Dei, uenerabilibus fratribus uniuersis episcopis, per regnum Suecie constitutis, salutem et apostolicam benedictionem.

 uenerabilem fratrem nostrum Stephanum, olim Upsalensis Ecclesie electum, nunc uero archiepiscopum uestrum, ad sedem apostolicam uenientem, debita benignitate suscepimus, et omnem illam ei gratiam exhibuimus et honorem quem sibi a nobis decuit exhiberi, atque petitionibus suis grato concurrentes assensu, iuxta quod ab antecessoribus nostris ab anteactis temporibus dispositum fuerat et statutum, sed nondum exsecutione operis adimpletum, precibus et interuentu karissimi in Christo filii nostri Caroli illustris regis Sueuorum et Gothorum, uestris quoque et Ulfy ducis regni illius, pallium pontificalis scilicet officii plenitudinem ei duximus indulgendum et ne de cetero prouincie  Suecie metropolitani possit cura deesse, commissam gubernationi sue Upsalensem urbem eiusdem prouincie perpetuam metropolim ordinauimus, et episcopatus uestros ei tanquam sue metropoli, perpetuis temporibus constituimus subiacere, ipsum itaque cum plenitudine gratie nostre ac benedictione apostolice sedis ad propria remittentes, caritati uestre attentius commendamus, per presentia scripta rogantes, monentes atque mandantes quatenus eum tanquam archiepiscopum uestrum benigne recipiatis et honeste tractetis, et eidem in his que Dei sunt, sicut metropolitano uestro, omnimodam reuerentiam impendatis; et sibi curetis humiliter per omnia obedire, ut de uirtute obedientie  possitis commendabiles apparere. Porro cum ex pastorali sollicitudine nobis a Deo commissa circa traditiones ecclesiasticas uigilantem curam nos conuenit et attentam diligentiam adhibere, uobis auctoritate apostolica prohibemus ne unquam ordinationes illicitas faciatis, nunquam ex consuetudine per parochias uestras, gratia epularum, uel uoluptatum, sed salutaris doctrine intuitu solummodo discurratis, ecclesias quoque nullius pretii munere, quibuslibet concedatis, ut his omnibus et aliis que pastoralem uigilantiam decent, diligentius obseruatis, coram oculis Domini et in conspectu hominum, possitis tanquam uasa nitida permanere.

Datum Senonis, Nonis Augusti.



CCLXII. Ad abbatem Henricum et fratres S. Marie uitescoliensis. 
[LANGEBECK, Rerum Danic. Script., u, 241.]


ALEXANDER episcopus, seruus seruorum Dei, dilectis filiis HENRICO abbati et fratribus monasterii Sancte Marie de uitescola, salutem et apostolicam benedictionem.

Litteris deuotionis tue, dilecte fili abbas debita benignitate receptis, ex earum tenore comperimus, quod Eskillus Arusiensis episcopus, cum ecclesie uestre locum  minus aptum religioni concessisset, postea pro predicto loco locum aptiorem, scilicet in Smabeng [f. Sminge], uobis  donauit. Unde te, fili abbas, nostrum super hoc consilium exposcente, pro eo quod episcopus ille aliquando errori consensit, qui tamen factum suum in districto examine positus reprobauit, nos cum uenerabili fratre nostro Eskillo Londoni archiepiscopo  et aliis fratribus nostris satis super hac re deliberauimus, que eidem archiepiscopo placuit et assensum tribuit pariter et fauorem. Nos igitur paci et tranquillitati uestre paterna sollicitudine prouidere uolentes uobis et per uos ecclesie uestre locum ipsum auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si  quis autem id attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.



CCLXIII. De monachis Trenorciensibus per diuersa monasteria diuidendis, et quinque uel quatuor ibi relinquendis; ut interim debita soluantur. .
[MANSI, Concil., XXI, 1020.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Cum dilectus filius noster . . . . . Trenorciensis abbas pro alleuiatione Ecclesie sue, que multis oneribus  coarctatur, ad regie sublimitatis clementiam postulaturus consilium accessisset, inde tandem presentiam nostram adiit, asserens te cum apostolice sedis fauore super facto ipso uelle procedere, et nostri beneplaciti consilio acquiescere. In quo siquidem, et in omnibus aliis, inclytam regie deuotionis uirtutem diligentius attendentes, et eam deuotissimis in Domino laudibus commendantes, sicut sepe iam fecimus, super augmento et conseruatione prescripte Ecclesie cum fratribus nostris studiose ac solicite deliberare curauimus: et ad eius onera et debita releuanda nulla uia certior nobis apparuit, quam ut fratres per diuersa monasteria diuidantur, et quinque uel quatuor ibidem relictis, in debitorum solutionem redditus cedant.  Unde regiam pietatem rogamus, monemus et exhortamur in Domino, atque in peccatorum ueniam tibi iniungimus, quatenus superni Conditoris intuitu, et pro remedio anime tue, fratres prenominate Ecclesie per regni tui monasteria facias recipi, et ad tempus eis necessaria prouideri. Et quoniam ita nobis uisum est, et abbas consensit, ut duo de fratribus et duo burgenses discreti et fideles uiri ad hoc assumantur, iuramento astricti quod fideliter et sine fraude debeant redditus ipsos colligere, et in debitorum solutionem expendere, nichilominus sollicitamus excellentiam tuam, ut Ecclesiam ipsam, et burgum, et omnia bona sua, sub regia custodia et protectione suscipias, et nuntios tuos propter hoc specialiter ad locum ipsum transmittas.  Nos enim, quantum ad officium nostrum spectat, et prefatam Ecclesiam et res ad eam pertinentes, simul cum burgo eius, sub nostra tuitione suscipiemus, et nostrum cum tuis nuntiis, si opus fuerit, illuc destinare studebimus: coram quibus hec, que supra dicta sunt, debeant commodius ordinari. Ne autem presentes redditus possint ad manus plurium deuenire, suggerimus magnificentie tue, ut hec sub maturitate exsecutioni mandare intendat, ita quod a Deo exinde premium possis in eterna retributione iustorum recipere et gloriam sempiternam feliciter adipisci, et monasterium a debitorum onere sic ualeat, iuuante Domino, liberari.

 Datum Senonis, uIII Idus Augusti.



CCLXIu. Ad Hugonem Suessionensem episcopum.---Ut hospipitali quodam Compendiense monasterium fruatur. 
[Ibid., col. 981.]

ALEXANDER episcopus, seruus seruorum Dei, uenerabilis fratri HUGONI Suessionensi episcopo, salutem et apostolicam benedictionem.

Quoniam de hospitali quodam, unde carissimum in Christo filium nostrum Ludouicum illustrem Francorum regem rogauimus, rei ueritas nobis non liquet, cum de incerta re certum dare consilium non possimus: eiusdem regis magnificentiam per  scripta nostra rogauimus, quatenus, si hospitale prescriptum ad ius Compendiensis monasterii constiterit pertinere, predictis abbati ac fratribus eiusdem monasterii pro reuerentia B. Petri ac nostra ipsum libere habere permittat. Si uero ad predictum regem spectare dignoscitur, dummodo in hoc regia dignitas minime offendatur, et alteri non debeat exinde iniuria irrogari: illud nichilominus memoratis abbati ac fratribus, pietatis intuitu, et nostrarum precum interuentu, concedat. Inde est quod fraternitatem tuam per apostolica scripta rogamus plurimum, et attentius commonemus, quatenus nostre interuentionis obtentu, et predictorum fratrum religionis intuitu, apud memoratum filium nostrum regem partes tuas sollicite interponas,  ut preces nostre effectum utilem consequantur et nos deuotionem tuam debeamus exinde non immerito commendare, et uberrimas gratiarum actiones referre.

Datum Senonis, III Idus Augusti.



CCLXu. Ad Ludouicum Francorum regem.---De Nicolao quodam qui pontifici conquestus erat de canonicis Turonensibus. 
[MANSI, Concil., XXI, 1011.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

 Quod Nicolaus Turonensis, homo regie maiestatis, pro eo quod F. ecclesie Beati Martini Turonensis canonicus contra compositionem, que de mandato pie recordationis Patris et predecessoris nostri Eugenii pape inter eos facta fuerat, et prestito corporali sacramento firmata, uiolentiam sibi enormem intulerat, ad sedem apostolicam tanquam ad singulare presidium accessit: non eo intuitu hoc fecit quod crederet magnificentiam regie sublimitatis offendere, sed ut de pace sibi temere uiolata, apud Romanam Ecclesiam, cuius auctoritate facta fuerat, et religione iuramenti munita, plenam iustitiam obtineret. Sic enim sacrorum canonum sanxit auctoritas, et imperatores qui antecessores tui fuerunt, et reges Francorum, in suis  institutionibus hoc ipsum sanxerunt, quod hi quibus a clericis iniuria irrogatur, eos apud ecclesiasticos iudices debeant solummodo conuenire. Idipsum presertim super his quorum iniuria infra sacros ordines peragitur, de consuetudine regni tui usque ad hec tempora accepimus obseruatum. Inde utique fuit quod predictus Nicolaus, non credens excellentiam tue celsitudinis minuere, nec iuri uel consuetudini regni tui in aliquo obuiare, pro uiolatione pacis fauore apostolice sedis firmate, nobis suam querimoniam presentauit. Nos uero non attendentes hoc ad diminutionem honoris et exaltationis tue ulla ratione accedere, nec credentes dignitati et magnificentie tue in aliquo derogare,  qui uolumus semper honorem et gloriam exaltationis tue augere multipliciter, et ardenti desiderio conseruare, causam ipsam uenerabili fratri nostro [Willelmo] Cenomanensi episcopo, uiro religioso, prouido et discreto, et illius ecclesie canonico, commisimus terminandam. Qui utique quantum ratio dictabat, in eadem causa processit, et eam fine debito terminauit. Et ideo, sicut per alia scripta, ita presentibus litteris serenissimam clementiam tuam attente rogamus, quatenus solita pietate, que pauperes et minus potentes in eorum consueuit iustitiis misericorditer confouere, predictum N. respicias, et eum non patiaris grauamen indebitum sustinere.

Datum Senonis, Idib. Augusti.



CCLXuI. Ad eumdem.---De monasterio Trenorciensi.---uide supra epistolam 263. 
[MANSI, Concil., XXI, 1024.]


ALEXANDER, etc., carissimo in Christo filio LUDOuICO, etc.

Affectum et compassionem quam circa incrementum et releuationem debitorum Trenorciensis Ecclesie tua inclyta magnificentia gerit, ex litteris regie serenitatis nobis transmissis comperimus, et quod triginta fratribus ipsius loci te promisisti necessaria liberaliter prouisurum, gratum admodum et acceptum habemus, et regie maiestati exinde uberes gratiarum referimus actiones. Placuisset autem  nobis si nuntium prudentia tua transmisisset qui pariter esset cum nuntio nostro ad prefatum monasterium accessurus. uerumtamen nos secundum quod regia excellentia nobis significauit, in facto ipso diligenter procedere, Domino adiuuante, curabimus et attentam prouidentiam adhibere.

Datum Senonis, Iu Kal. Septembris.



CCLXuII. Ad S. Germani et S. uictoris abbates, priorem et subpriorem S. uictoris, atque Odonem quondam abbatem S. Genouefe.---Ut inquirant de penis inflictis Guillelmo canonico S. Genouefe. 
[Ibid., col. 1030.]

ALEXANDER episcopus, seruus seruorum Dei, dilectis  filiis Sancti Germani et Sancti uictoris abbatibus, priori quoque ac subpriori S. uictoris, et ODONI  quondam S. Genouefe abbati, S. et A. B.

Significatum nobis est quod cum Guillelmus S. Genouefe canonicus ad presentiam nostram absque abbatis et capituli sui licentia accessisset, eumdem ad predictum abbatem, ut in capitulo de huiusmodi transgressione humiliter satisfaceret, a nobis transmissum, ita uehementer et inhoneste tractauit, quod ipsum uniuersis uestibus exuens et acriter uerberans, septem diebus in terra cum canibus cibum sumere fecit. Quoniam uero de uiro tam honesto ac religioso aliquid sinistrum non debemus facile credere, nos de uestra honestate plenius confidentes, hoc discretioni uestre committimus exsequendum,  mandantes ut rem ipsam diligentissime inquiratis, et huius rei ueritatem uestris litteris nobis fideliter intimetis.

Datum Senonis  , Xu Kal. Septembris.



CCLXuIII. Ad Ludouicum Francorum regem.---Qua uictus ratione uti debeat quauis sexta feria. 
[Ibid., col. 999.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum  regi, salutem et apostolicam benedictionem.

Desiderium et affectum tuum, quem circa obsequium superni Conditoris, ob tuorum peccatorum ueniam obtinendam regia magnificentia habere dignoscitur, gratum admodum et acceptum habemus, et eum dignissimis in Domino laudibus commendamus. Accepimus autem ex litteris tuis, regie celsitudini per alia scripta non fuisse expressum utrum in Quarantenis sexta feria illam relaxationem quam in sexta feria aliorum temporum tibi fecimus, debeas obseruare. Unde nos eamdem relaxationem taliter duximus distinguendam, scilicet ut in Quadragesima, que dicitur beati Martini, usque ad Aduentum Domini, in sexta feria uno ferculo piscium, et uino temperate sumpto utaris. In  Aduentu uero et in maiori Quadragesima consuetam abstinentiam semper sexta feria obseruabis. Si autem debilitas corporis non poterit absque graui detrimento illam abstinentiam sustinere, uolumus, et per apostolica scripta magnificentie tue precipimus, ut in his, sicut in aliis temporibus, sexta feria uno ferculo piscium, et uino modice sumpto utaris. Consulimus etiam serenitati tue, et suademus, ut secundum consilium dilecti filii nostri . . . , capellani tui, eleemosynas tuas temporibus ipsis debeas augere. Nouerit autem regia sublimitas Quadragesimam ab octauis Omnium Sanctorum, et non antea, inchoari

Datum Senonis, XIII Kal. Septembris,



CCLXIX. Fratribus S. Marie de uallecrosa locum qui dicitur Fons-Calidus asserit. 
[HUGO, Annal. Prem., I, Pr., p. 565.]


ALEXANDER episcopus, seruus seruorum Dei, dilectis filiis et fratribus Sancte Marie de uallecrosa salutem et apostolicam benedictionem.

Iustis petentium desideriis dignum est nos facilem prebere assensum, et ut a recto tramite non discordet effectu sunt prosequente complenda. Eapropter, dilecti in Domino filii, Petri Benedicti postulationibus grato concurrentes assensu locum qui dicitur Fons-Calidus, ubi ecclesia Sancte Marie fundata fuit, cum iuribus et omnibus suis pertinentiis  a uenerabili fratre nostro Narbonensi archiepiscopo uobis concessum, sicut in scripto authentico de ipso facto conspicitur, uobis et ecclesie uestre auctoritate apostolica confirmamus et presentis scripti patrocinio munimus. Statuentes quod nulli hominum liceat omnino hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et Beatorum Petri et Pauli apostolorum eius se nouerit incursurum.

Datum Senonis, XII Kal. Septembris.



CCLXX. Ad Henricum Remensem archiepiscopum. Pro causa que uertitur inter abbatem Sancti Remigii et abbatem Deruensem. 
[MARTEN., Collect., II. 711.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Constitutus in presentia nostra dilectus filius noster abbas Deruensis nobis suggessit, quod cum a bone memorie S.  predecessore tuo pro quadam causa, que inter eum et dilectum filium nostrum abbatem Sancti Remigii, super quadam decima diutius noscitur agitari, in ius sepius reuocaretur,  eodem abbate ad propriam mensam sedente, tantis laboribus et expensis sepenumero fatigabatur, quod propter huiusmodi grauamina que multoties sustinebat, fere coactus est liti omnimodis abrenuntiare. Postea etiam cum eamdem causam olim tue prudentie commisissemus fine debito terminandam, consimili grauamine se et ecclesiam suam affligi nichilominus  proponebat. Unde a nobis cum omni instantia postulauit, ut nostris tibi litteris significaremus, quod locum utrique parti idoneum assignares, ubi tam ipse quam aduersa pars labores et expensas equaliter sustinerent. uerum nos causam illam non ex fraude abbatis Sancti Remigii, sed potius ex dilationibus  Deruensis abbatis tanto tempore dilatam fuisse plenius intelligentes, fraternitati tue per apostolica scripta mandamus, quatenus utramque partem ante tuam presentiam conuoces, et rationibus hinc inde auditis diligenter et cognitis, eamdem causam, remoto appellationis obstaculo, infra triginta dies post harum susceptionem uel saltem infra quadraginta, fine legitimo studeas terminare, si uero prescripte cause interesse non poteris, eam alicui suffraganeo tuo, qui neutri parti merito suspectus haberi debeat, committas audiendam, et secundum tenorem illum quem tibi prefiximus terminandam.

Data Senonis, Iu Kal. Septembris.



CCLXXI. Ad Guillelmum comitem Niuernensem et Idam matrem eius.---Ut a uexatione uizeliacensis cenobii abstineant. 
[MANSI, Concil., XXI, 1042.]


ALEXANDER episcopus, seruus seruorum Dei, dilecto filio nobili uiro GUILLELMO comiti Niuerni, et IDAE matri eius, salutem et apostolicam benedictionem.

Quanto monasterium uizeliacense ad ius B. Petri, et dispositionem nostram noscitur specialius pertinere, tanto eius incrementis et commodis studio frequentiori intendimus, et ad pacem ipsius, et bonorum  conseruationem magis solliciti permanemus. Inde quidem est quod de pace et utilitate eiusdem monasterii studiosi omnimodis existentes, dilectum filium nostrum subdiaconum Petrum ad nobilitatem uestram transmittimus, magnitudinem uestram per apostolica scripta rogantes, monentes et exhortantes in Domino, quatenus ad pacem et utilitatem prescripte ecclesie, et rerum suarum conseruationem et defensionem pro reuerentia B. Petri ac nostra modis omnibus intendatis, et iam dictum subdiaconem nostrum in hoc audire et etiam exaudire curetis; et circumadiacentes nobiles et potentes barones uestros a prescripti monasterii molestiis et iniuriis penitus compescatis. Ita quoque nostris in hac parte precibus et admonitionibus  acquiescatis, ut nos preces ac petitiones uestras debeamus efficacius exaudire, et eis effectum utilem indulgere et ad honorem uestrum omni tempore feruentius aspirare.

Datum Senonis uII Idus Septembris.



CCLXXII. Ludouico Francorum regi significat se eius litteras accepisse mandataque exsecuturum. 
[DUCHESNE, Script. rer. Franc., Iu, 628]


ALEXANDER, etc. LUDOuICO, etc.

Litteras excellentie tue quanta decuit animi benignitate suscepimus, et quod nobis eisdem litteris innuisti, gratum admodum et acceptum habemus, et hoc iuxta postulationem tuam effectui  mancipare curabimus.

Datum Senonis, uIII Kal. Octobris.



CCLXXIII. Petentibus Garcia magistro et fratribus Calatrauensibus Calatrauam tuendam suscipit fratrumque leges, bona, priuilegia confirmat. 
[MANRIQUE, Annal. Cisterc., II, 400.]

ALEXANDER episcopus, seruus seruorum Dei, dilectis filiis GARCIAE magistro, et fratribus de Calatraua, tam presentibus quam futuris, secundum ordinem Cisterciensium fratrum uiuentibus, in perpetuum.

Iustis petentium desideriis facilem nos conuenit impertiri consensum, et uota que a rationis tramite  non discordant, effectu sunt prosequente complenda. Eapropter, dilecti in Domino filii, uestris iustis postulationibus grato concurrentes assensu, prefatum locum de Calatraua, in quo ad seruiendum Deo diuino estis obsequio mancipati, sub B. Petri et nostra protectione suscipimus, et presentis scripti patrocinio communimus. Institutionem uero quam dilecti filii nostri, abbas et fratres Cistercienses in eodem loco fecisse noscuntur, uidelicet ut ordinem eorum firmiter seruaretis, et militaribus armis accincti contra Saracenos ad ipsius loci defensionem uiriliter pugnaretis, nos ratam habentes, deuotioni uestre, auctoritate apostolica,  confirmamus, statuentes ut quascunque possessiones, quecunque bona idem locus impresentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu iustis aliis modis, prestante Domino, poterit adipisci, firma uobis uestrisque successoribus et illibata permaneant.

Preterea, ea que de uictu et uestitu uestro predicti abbas et fratres Cistercienses, et uniuersum capitulum eiusdem ordinis a uobis tenenda sanxerunt, uobis auctoritate apostolica confirmamus. Ita siquidem statutum est quod lineis in femoralibus tantum uobis uti licebit, tunicas ad equitandum idoneas habebitis, pelliceas quoque agninas, sed breues, mantella agninis forrata, et cappas, et scapulare  pro habitu religionis. uestiti et cincti dormietis, et in refectorio, et in dormitorio, et in coquina iuge silentium tenebitis: summopere autem cauebitis ne in qualicunque ueste aut superfluitatis argui, aut curiositatis notari possitis. Sint ergo panni uestri in colore et crassitudine predictorum fratrum similes: tribus uero in hebdomada diebus, id est feria tertia, quinta, et Dominica, cum precipuis diebus festis, carnibus uesci licebit; uno tantum ferculo, et unius generis, quantum ad carnes pertinet, contenti eritis, et ad mensam ubique silentium tenebititis. Insuper statutum est ut nulli Cisterciensis ordinis liceat quemcunque fratrum uestrorum recipere absque assensu uestro; sed,  et uos erga fratres eorum eadem lege tenebimini.

Cum autem ad aliquam abbatiam ordinis Cisterciensis ueneritis, quoniam consuetudinem illorum minus nouistis, non in conuentu, sed in hospitiis honeste et caritatiue, et quanto familiarius fieri poterit, recipiemini. In ieiuniis eamdem obseruantiam tenebitis, sicut conuersi illorum; capellanos in domo uestra professos, sicut suos predicti fratres in domo ordinis recipiant. Sane laborum uestrorum, quos propriis manibus, aut sumptibus colitis, siue de nutrimentis animalium uestrorum, nullus a uobis decimas, aut primitias exigere presumat. Prohibemus autem ut nulli fratrum uestrorum, post factam in eodem loco professionem, absque totius congregationis assensu liceat de loco  illo discedere; discedentem uero, absque communi litterarum cautione, nullus audeat retinere.

Decernimus ergo ut nulli omnino hominum liceat iam dictum locum temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc constitutionis nostre paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat,  reamque se in diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen.

Dat. Senonis, per manum Hermani sancte Romane Ecclesie subdiaconi et notarii, uII. Kalend. Octobris, indictione XIII, Incarnationis Dominice anno 1164, pontificatus uero domini Alexandri pape tertii anno uI.



CCLXXIu. Monasterium S. Marie Hortense tuendum suscipit eiusque possessiones et priuilegia confirmat. 
[Ibid., p. 402.]


ALEXANDER episcopus, seruus seruorum Dei, dilectis filiis BLASIO abbati monasterii B. Marie de Horta, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, ne cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium  B. Dei Genitricis semperque uirginis Marie, in quo diuino estis obsequio mancipati, sub B. Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Dominum et B. Benedicti Regulam, et institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur.

Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, operante Domino,  poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: locum ipsum de Horta, in quo predictum monasterium situm est, cum omnibus appendiciis suis: grangiam que dicitur Cantauos; grangiam que dicitur Bonicias, cum appendiciis earum; grangiam Alcardee cum appendiciis suis; grangiam que dicitur Benuiuere, cum appendiciis suis: grangiam que dicitur Arandela, cum appendiciis suis; grangiam que dicitur Gludee, cum appendiciis suis, etc. Pergit ad decimarum exemptionem, et communia alia indulta, eidem cenobio specialiter firmanda.

Datum Senonis, per manum Hermani S. R. E. subdiaconi et notarii, uII Kalendas Octobris, indictione  XIII, Incarnationis Dominice anno 1164, pontificatus uero domini Alexandri III anno uI.



CCLXXu. Ad Ludouicum regem Francorum.---De quibusdam que tum Ecclesie, tum regni utilitas mutari exposcit in Gallia. 
[MANSI, Concil., XXI, 1012.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Quedam grauia et admodum difficilia Ecclesie Dei ac nobis, et tibi etiam et regno, nisi meliori fuerint mutata consilio, et que, si prouide attendantur,  et studiosius caueantur, et in melius immutentur, utilia plurimum et accepta tam Ecclesie quam nobis, et ad honorem tuum et regni pertinentia, per dilectum filium P. subdiaconum nostrum excellentie tue duximus intimanda; per apostolica scripta rogantes regiam serenitatem, atque monentes quatenus eis per ipsum auditis plenius et cognitis, ea meliori studeas consilio commutare, et salubriter precauere, ita quod ad honorem Dei et Ecclesie, et utilitatem regni et tuam debeant redundare.

Datum Senonis, u Non. Octobris.



CCLXXuI. Ad Ludouicum Francorum regem.---De electione Ecclesie Carnotensis. 
[Ibid., col. 1001.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Dilecti filii nostri, tam decanus quam subdecanus et archidiaconus, cum magna parte canonicorum Carnotensis Ecclesie, in nostra pariter presentia constituti, nobis plenarie exposuerunt quam incaute et inconsulte in facto electionis ipsius Ecclesie processerunt. Unde nos et aduersitatibus eiusdem Ecclesie compatientes, et opinioni eorum, que hac occasione plurimum est denigrata, integritatem suam recuperare optantes, ipsos ad pacis  et concordie bonum cum omni diligentia sumus hortati; eosque monuimus ut unanimiter in unum conueniant, et Ecclesie sue salubriter studeant prouidere, et ad hoc utiliter consummandum usque ad proximas Octauas Epiphanie  eis terminum duximus indulgendum. Quapropter regie serenitatis industriam per apostolica scripta rogamus, monemus et exhortamur attentius, quatenus memoratos canonicos uiua uoce ac litteris super hoc ipso sollicite et studiosius exhorteris; et ad id efficiendum regium eis fauorem et auxilium efficaciter subministres: ut prefata Ecclesia te sibi patrocinante optata consolatione fruatur, et uitali ualeat prouisione gaudere.

 Datum Senonis, uIII Idus Octob.



CCLXXuII. Ad eumdem.---De hospitali Compendiensi. 
[Ibid.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi salutem et apostolicam benedictionem.

Cognita olim tue celsitudinis uoluntate, quod de hospitali illo apud Compendium constituto, unde serenitatem tuam nos sepius rogasse meminimus, per uiros religiosos ueritatem diligentius inuestigari uolebas, utrum ad Compendiense monasterium pertineret: id uenerabilibus fratribus nostris [Balduino]  Nouiomensi, etc. [Amalrico] Siluanectensi episcopis, de quorum honestate et prudentia nullatenus dubitamus, nec excellentiam tuam credimus in aliquo dubitare, commisimus inquirendum. Qui utique ad locum ipsum pariter accedentes, sicut ex litteris illorum, quas regie sublimitati transmittimus, potes euidenter agnoscere, ueritatem inquirere studuerunt; et sicut eedem littere continent, inuenerunt. Inde siquidem est quod magnificentiam tuam per apostolica scripta rogamus, monemus, et exhortamur in Domino, quatenus, earumdem litterarum tenore diligenter inspecto, sicut expedire cognoueris, et tue fuerit beneplacitum uoluntati, ita de memorato hospitali efficias et disponas, ut de terreno regno ad celeste transmigrans, ab illo  bonorum omnium remuneratore eterne felicitatis premium ualeas obtinere, et nos ipsi serenitati tue gratias debeamus propter hoc uberrimas exhibere.

Datum Senonis, II Idus Octob.



CCLXXuIII. Ad eumdem.---Hospitale Compendiense eiusdem urbis abbatie attribuit. 
[Ibid.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Illam sincerissimam regie serenitatis affectionem  quam circa Ecclesias Dei multimodis habere dignosceris, magnificis in Domino laudibus commendamus: uotiuis cordis aflectibus exoptantes ut ipsa immaculata Dei Sponsa uiro suo Christo te ualeat in eterna beatitudine presentare, quam in terris innumeris deuotionis indiciis, sicut rex catholicus et Christianissimus princeps, nosceris feruentius honorasse. Ex litteris autem excellentie tue nuper accepimus, quod negotium illius hospitalis Compendiensis, unde sepius regie eelsitudini scripsimus  , nostro arbitrio reliquisti, et quod exinde statueremus magnitudinem tuam ratum et firmum habere, litteris asseuerasti. Unde quoniam prescriptum hospitale receptioni pauperum perpetuo deputatum,  sicut ex scripto uenerabilium fratrum nostrorum Balduini Nouiomensis, et [Amalrici] Siluanectensis episcoporum, quibus hoc inquirendum commisimus, nobis innotuit, sepius Compendiensis Ecclesie canonicos procuratores habebat: nos attendentes quod monasteria et alia religiosa loca hospitales domos ad receptiones pauperum habere solebant, et de regia clementia, que, sicut diximus, Ecclesiam Dei diligere et ampliare consueuit, et dispositionem ipsius nostro reliquit arbitrio, plurimum confidentes, ipsum hospitale Compendiensi monasterio apostolici scripti munimine duximus confirmandum. Ita quidem quod usibus pauperum deputatum, ad dispositionem et curam dilectorum filiorum nostrorum . . . . abbatis et  fratrum eiusdem loci debeat in perpetuum sine omni inquietudine pertinere. Quocirca serenitatem tuam per apostolica scripta rogamus, monemus, et exhortamur in Domino, quatenus pietatis intuitu, et pro reuerentia B. Petri ac nostra, memorato monasterio idem hospitale tue pariter sublimitatis scripto confirmes: nec ipsis exinde ualeat aliqua inposterum questio suboriri. Si uero quilibet eosdem super hoc molestare uel perturbare presumpserit, tu eos a presumptione huiusmodi potestate regia non differas cercere, ut eterne felicitatis premium propter hoc consequi merearis, et nos ipsi magnificentie tue copiosas exinde gratias referamus.

Datum Senonis, XIII Kal. Nouemb.



CCLXXIX. Ecclesie S. Marie Liskensis protectionem suscipit possessionesque confirmat. 
[HUGO, Annal. Prem., II, Pr., p. 30.]


ALEXANDER episcopus, seruus seruorum Dei, dilecto filio ROBERTO abbati ecclesie Sancte Marie de Liskes, eiusque fratribus, Premonstratensis Ordinis Morinensis diecesis, salutem et apostolicam benedictionem.

Iustis religiosorum desideriis consentire ac rationabiliter eorum petitionibus clementer annuere, apostolice sedis, cui largiente Domino, deseruimus, auctoritas et fraterna caritas nos hortatur. Eapropter,  dilecti in Domino filii, uestris iustis postulationibus gratum impertientes assensum, prefatam ecclesiam in qua diuino mancipati estis obsequio, ad exemplar predecessoris nostri felicis memorie Adriani pape, sub beati Petri et nostra protectione suscipimus, et presentis scripti priuilegio communimus, imprimis siquidem statuentes ut ordo canonicus, qui secundum Deum et Regulam beati Augustini atque consuetudinem Premonstratensis Ecclesie in eodem loco dignoscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona impresentiarum iuste et canonice possidetis, aut in futurum concessione pontificum, largitione regum uel principum, oblatione fidelium  seu aliis iustis modis, prestante Domino, poteritis adipisci, firma uobis uestrisque successoribus et illibata permaneant. In quibus hec duximus propriis exprimenda uocabulis: altare predicte uille de Liskes, et omnem decimam eiusdem parochie, siluas terras, prata in eadem uilla adiacentia ex dono Eustachii de Malbesbere, etc.

Datum per manum Hermanni sancte Romane Ecclesie subdiaconi et notarii uIII Kalend. Nouembris, Incarnationis Dominice anno 1164, pontificatus uero domni Alexandri pape III anno uI.



CCLXXX. Priuilegium pro monasterio S. Ioannis Reomensis. 
[Historia monast. S. Ioannis Reomensis, p. 208.]

 ALEXANDER episcopus, seruus seruorum Dei, dilectis filiis PETRO abbati monasterii S. Ioannis Reomensis eiusque fratribus, tam presentibus quam futuris, regularem uitam professis, in perpetuum.

Desiderium quod ad religionis propositum et animarum salutem pertinere monstratur, auctore Deo sine aliqua est dilatione complendum. Quapropter, dilecti in Domino filii, uestris iustis postulationibus clementer annuimus et prefatum B. Ioannis monasterium in quo diuino mancipati estis obsequio gloriosorum uirorum Clodouei, Caroli, et aliorum regum Francorum preceptis munitum, et fratrum nostrorum Sigoaldi, Brunonis, Ioceranni, Guillelmi, et aliorum Lingonensium quondam episcoporum scriptis roboratum, ad exemplar Patrum  et predecessorum nostrorum sancte recordationis Innocentii et Eugenii Romanorum pontificum, cum possessionibus et bonis suis sub B. Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium inpresentiarum iuste et canonice possidet aut in futurum concessione pontificum, largitione regum, uel principum, oblatione fidelium, seu aliis modis iustis, prestante Domino, poterit adipisci firma uobis uestrisque successoribus, et illibata permaneant. In quibus hec propriis duximus exprimenda uocabulis.

Ecclesiam uidelicet de uilla, que dicitur Corpus  sancti, ecclesiam Ateiensem, ecclesiam Sancti Georgii de Simiriaco, ecclesiam de Berriaco, ecclesiam de uineis, ecclesiam de Tultriaco, ecclesiam de Asiaco, ecclesiam de Nuidis, ecclesiam de Asinariis, ecclesiam de Cortenniaco, capellam montis Barri; ecclesiam de Bunciaco, ecclesiam de Iuliaco, capellam Sancti Medardi, ecclesiam de Scolis, ecclesiam Camedonensem, ecclesiam Estiuei, ecclesiam de Estet, ecclesiam de Spissia cum appendiciis suis, ecclesiam de Belaum cum capella de Reu, ecclesiam de Barro cum capella de Torceio, ecclesiam de Pisi cum appendiciis suis, ecclesiam de Marmeians, ecclesiam de Satigny, ecclesiam de uillamorina cum appendiciis suis, ecclesiam monasterii Sancti Ioannis, ecclesiam de Corumblis.  Quidquid iuris habetis in uillis Sancti Remigii uidelicet Betfontis, uisarnei, Teliaci. Quidquid etiam frater noster Gotefridus Lingonensis episcopus uobis iuste concessit, et scripto suo firmauit. In Aeduensi episcopatu ecclesiam de Iouiaco, ecclesiam de Simeriaco, ecclesiam de Sancto Germano de Mondoum, ecclesiam de Tisiaco, ecclesiam Sancte Magnentie, capellam de Rouredo, ecclesiam de Cadriaco, cum capella eiusdem uille, ecclesiam Sancti Medardi, ecclesiam B. Marie in uilla Ionis. In episcopatu Matisconensi, in Saturniaco ecclesiam Sancti Andree, cum capella Sancti Leodegarii, ecclesiam S. Martini de Cereis, cum capellis ad eam pertinentibus; capellam de Bufariis cum appendiciis suis. In episcopatu Niuernensi monasterium  Sancti Petri de Glamio. In Tullensi episcopatu ecclesiam Sancti Stephani. Concordiam preterea inter uos et sorores ecclesie S. Marie de Rubeo monte in parochia Asiaca, a fratre nostro Gotefrido Lingonensi episcopo utriusque partis assensu rationabili prouidentia factam, nostro munimine roboramus.

Decernimus ergo ut nulli omnino hominum liceat prefatum monasterium temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice  auctoritate et diecesanorum episcoporum canonica iustitia. Si qua igitur, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Gualterius Albanensis episcopus.
    Ego Hubaldus presb. card. tituli Sancte Crucis in Ierusalem.
    Ego Henricus presbyter card. tit. Sanctorum Nerei et Achillei.
    Ego Ioannes presb. cardin. tit. Sancte Anastasie.
    Ego Albertus presb. cardin. tit. Sancti Laurentii in Lucina.
     Ego Guillelmus tituli Sancti Petri ad uincula, presb. cardin.
    Ego Hyacinthus diaconus cardinalis S. Marie in Cosmedin.
    Ego Odo diaconus cardinalis S. Nicolai in Carcere Tulliano.
    Ego Boso diacon. cardin. Sanctorum Cosme et Damiani.
    Ego Cinthius diaconus cardinalis Sancti Adriani.
    Ego Mainfredus diaconus cardin. Sancti Georgii in uelabro.


Datum Senonis per manum Hermanni sancte Romane Ecclesie subdiaconi et notarii, III Kalend. Nouemb., indict. XIII, Incarnationis Dominice anno  1164, pontificatus uero domni Alexandri III pape anno uI.



CCLXXXI. Ad Ludouicum Francorum regem.---Monasterium S. Maximini ipsi commendat. 
[MANSI, Concil., XXI, 1000.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Laudabilis propositum pietatis, quod circa sanctam Dei Ecclesiam tam in capite quam in membris regia serenitas exhibet, attendentes, monasterium Beati Maximini, et abbatem ac fratres diuinis ibidem obsequiis mancipatos, sollicite olim tue commendauimus  maiestati, rogantes ut idem monasterium consueta pietate diligeres, et ab iniquorum incursu regie magnificentie munimine defensares. Quod utique bene hactenus, iuxta beneplacitum Dei, preces ac monita nostra, te adimplesse scientes, gratum id admodum acceptumque tenemus, et celsitudini tue gratias exinde uberrimas exhibemus, firmam spem fiduciamque tenentes quod tibi exinde et honor augebitur terrene glorie, ac potestatis in terris, et ab eterno remuneratore iustorum immarcescibilis palma conferetur in celis. uerum quia, sicut accepimus, et auribus nostris insonuit, quidam Aurelianensis ciuis, Theobaldus scilicet Morini, prefatum monasterium pecunie indebite repetitione fatigat, O. de Bestisi, et M. uidua  monasterium ipsum nimis repentina debitorum exactione molestant, sublimitatem tuam iterato rogamus, et exhortamur in Domino, quatenus eiusdem monasterii paupertates atque miserias solita benignitate respicias, et secundum quod de iustitia fuerit, predictum indebite pecunie petitorem regia compellas auctoritate desistere; et eos qui subite repetitioni debitorum insistunt, quantum cum bona uoluntate fieri poterit, opportunitatem facias idonei temporis exspectare, ut inde et a Deo premium et a nobis debeas actiones recipere gratiarum.

Datum Senonis uI Kal. Decembris.



CCLXXXII. Theobaldo priori et fratribus ecclesie S. Martini de Campis addicit ecclesiam S. Martini de Passo, canonicis S. Martini Turonensibus abiudicatam. 
[Dom MARRIER, Hist. S. Martini de Campis, p. 355.]


ALEXANDER episcopus, seruus seruorum Dei, dilectis filiis THEOBALDO priori et fratribus ecclesie S. Martini de Campis, salutem et apostolicam benedictionem.

Cum inter uos et dilectos filios nostros ecclesie B. Martini Turonensis canonicos super ecclesia S. Martini de Passo, controuersia olim mota fuisset, et in nostra presentia diutius uentilata, nos tandem rationibus et allegationibus et testium etiam depositionibus utrinque auditis, prescripte ecclesie possessionem eisdem canonicis adiudicauimus, questione  tamen proprietatis reseruata, ita quod ecclesia illa minime ad secularitatem rediret, sed ut religio ibidem secundum nostrum consilium et dispositionem deberet institui, et perpetuis temporibus obseruari. Postea uero uos super iure proprietatis de meritis cause uestre et de iustitia, sicut credidimus, confidentes, predictos canonicos in ius coram nobis traxistis, ut cum eis de proprietate memorate ecclesie contenderetis. uos itaque cum illis coram nobis pro eadem causa statutis terminis sepius conuocati, multas hinc inde rationes et allegationes in nostra presentia proposuistis, et memoratam uobis ecclesiam restitui postulastis. Unde nos rationibus et allegationibus utriusque partis auditis et cognitis, attendentes utramque, tam Cluniacensis   quam ecclesiam B. Martini Turonensis ad ius et proprietatem Romane Ecclesie specialiter pertinere; considerantes etiam quod cum sententiam pro supradictis canonicis de possessione protulimus, hoc a nobis in sententia reseruatum fuisse, quod secundum dispositionem et consilium nostrum, in ecclesia de Passo religio deberet institui, et ibidem in postremum perpetuo obseruari: de communi fratrum nostrorum consilio, non pro arbitrio uel sententia; sed apostolica auctoritate qua fungimur, causa adhuc dubia existente, eamdem uobis ecclesiam restituimus, et omnium tam mobilium quam immobilium ad ipsam ecclesiam pertinentium uobis restitutionem plenariam fieri diiudicauimus;  statuentes ut Cluniacensium fratrum religio ibidem perpetuis temporibus obseruetur, ita tamen quod prenominatis canonicis tres marcas boni argenti ad pondus Trecense in mense Martio singulis annis Turonis persoluetis, uel ipsi fructus unius prebende eiusdem ecclesie  annuatim percipiant.

Ut autem hec nostra institutio futuris temporibus inuiolabiliter obseruetur, eam auctoritate apostolica confirmamus, et presenti scripti patrocinio communimus statuentes ut nulli omnino hominum liceat hanc paginam nostre institutionis et confirmationis infringere, uel ei aliquatenus contraire. Si quis autem hec attentare presumpserit, secundo  tertioue commonitus, si non reatum suum congrua satisfactione correxerit, potestatis honorisque sui dignitate careat; seruantibus autem hec, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Gualterius Albanensis episcopus.
    Ego Hubaldus presb. card. S. Crucis in Ierusalem.
     Ego Henricus presbyter cardinalis tit. SS. Nerei et Achillei.
    Ego Ioannes presbyter card. tit. S. Anastasie.
    Ego Albertus presbyter card. tit. S. Laurentii in Lucina.
    Ego Iacintus diac. card. S. Marie in Cosmedin.
    Ego Odo diac. card. S. Nicolai in Carcere Tulliano.
    Ego Boso diac. card. SS. Cosme et Damiani.
    Ego Cinthius diac. card. S Adriani.
    Ego Petrus diac. card. S. Eustachii iuxta templum Agrippe.
    Ego Manfredus diac. card. S. Georgii ad uelum Aureum,


 Datum Senonis, per manum Hermanni sancte Romane Ecclesie subdiaconi et notarii, Idib. Decembr., Indictione XIII, Incarnationis Dominice anno 1164, pontificatus uero domni Alexandri pape tertii anno uI.



CCLXXXIII. Ludouico Francorum regi F. fratrem, nuntium suum, commendat. 
[DUCHESNE, Hist. Franc. Script., Iu, 615.]

ALEXANDER . . . . . LUDOuICO . . . . .

Dilectum filium fratrem F., familiarem nostrum, ad regiam celsitudinem destinamus, per quem excellentie tue quedam uiua uoce proponimus que non duximus litterarum fidei commendare. Inde  est quod serenitatem tuam per apostolica scripta rogamus, monemus et exhortamur in Domino, quatenus que tibi ex parte nostra proponet, diligenter audias, et ea quantumcunque cum honore tuo ac regni tue gubernationi commissi fieri poterit, effectui studeas mancipare, et quid inde facere disposueris, nobis per eumdem, sicut magnificentie tue uisum fuerit, significes.

Datum Senonis, II Kal. Ianuar.



CIRCA ANNUM 1164.



CCLXXXIu. Ludouico Francorum regi monasterium Compendiense commendat, cui domum hospitalem asseri cupit. 
[MANSI, Concil., XXI, 1013.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Ille affectus quem circa regiam magnificentiam affluentiori gerimus caritate, inducit nos propensius et hortatur ea tue serenitati suggerere que ad honorem Dei et salutem anime tue, et etiam conseruationem regni, noscimus potissimum pertinere. Cum enim opus pietatis sit, et eterne felicitatis gloria dignum, sanctas Dei Ecclesias et religiosas personas diligere, et pie protectionis munimine confouere, illas Ecclesias tue celsitudini conuenit  propensiori cura et diligentia respicere, et eorum iura clementiori bonitate tueri, que ab ipsa fundatione sui a tua magnificentia et gloriosorum patrum tuorum, non modica beneficia percepere. Inde est quod Compendiense monasterium, et abbatem ac fratres diuinis ibidem obsequiis mancipatos, tanto attentius tue magnitudini commendamus, quanto idem monasterium ad ius B. Petri specialius respicit et tutelam, et regie tuitioni ampliori noscitur prouisione commissum: per apostolica scripta rogantes monentes, et exhortantes in Domino, atque in peccatorum remissionem tibi iniungentes, quatenus obtentu diuine miserationis, et ob ueniam delictorum tuorum, predictum monasterium, et ibidem Deo seruientes, diligas, manuteneas  et honores, atque iura sua contra prauorum insidias protectione solita tuearis. Specialiter tamen tuam clementiam rogamus ut hospitalem domum que ad ius ipsius monasterii pertinet, a dilectis filiis nostris . . . . . abbate et fratribus eiusdem loci non permittas ulla ratione turbari, uel aliquatenus impediri, quominus illius hospitalis, que ipsi ecclesie, sicut tua discretio nouit, utilis est admodum et necessaria, liberam administrationem possint habere. Ita quod premium eterne retributionis inde recipias, et ipsi fratres, inclyte sublimitatis tue fauore temporaliter freti, feruentius possint religioni assumpte insistere, et ipsum monasterium tam spiritualibus quam temporalibus incrementis, Domino auxiliante, augere.

 Datum Iu Idus Septembris.



CCLXXXu. Ad Cononem S. uitoni abbatem.---Laudat eum de zelo pro sede apostolica, hortaturque ut deuotus ei semper adhereat. (Parisiis, April. 9.
[MARTEN., Thesaur., I, 455.]

ALEXANDER episcopus, seruus seruorum Dei, dilecto filio abbati ecclesie S. uitoni uirdunensis, salutem et apostolicam benedictionem.

Ex tenore litterarum tuarum comperimus quod tu, tanquam uir catholicus et Ecclesie laudabilis defensator, deuotionem nobis et constantiam uiriliter obseruasti, et illi quondam schismatico uirdunensi  episcopo magnanimiter resistens, nunquam in errorem et malitiam Octauiani schismatici uoluisti ullatenus declinare. Quod siquidem tanto gratius gerimus et magis acceptum, quanto in medio praue nationis positus, uirtutis tue constantiam in unitate Ecclesie ualidius roborasti, et nichil unquam nobis potuisses offerre quod Deo magis placeret, et in animo nostro carius aut pretiosius haberemus. Unde prudentiam tuam, sicut dignum est, in Domino commendantes, et ex hoc dignis laudibus extollentes, rogamus dilectionem tuam, monemus et exhortamur in Domino, quatenus sicut bene et laudabiliter incepisti in deuotione beati Petri  et nostra usque in finem firmiter perseueres, et Ecclesiam uirdunensem ad hoc idem reducere studeas propensius et hortari. Nos enim intuitu deuotionis et honestatis quam circa nos geris, te specialem filium nostrum diligere uolumus, multipliciter et honorare, et in tuis petitionibus libenti animo exaudire.

Datum Parisiis, u Idus Aprilis.



CCLXXXuI. Ad Martinum abbatem et monachos uedastinos.---Confirmat compositionem factam inter eos et Strumensem abbatissam. 
[MARTEN., Ampl. Collect., I, 888.]

ALEXANDER episcopus dilectis filiis MARTINO abbati  et fratribus S. uedasti, salutem et apostolicam benedictionem.

Iustis petentium desideriis facilem nos conuenit impertiri consensum, et uota que a rationis tramite non discordant, effectu sunt prosequente complenda. Eapropter, dilecti in Domino filii, iustis postulationibus grato concurrentes assensu, compositionem que inter uos et [Mariam] abbatissam Sancte Marie de Strumis  , uenerabili fratre nostro Waltero Albanensi episcopo, et dilectis filiis nostris O[done] et B[osone] sancte Romane Ecclesie diaconis cardinalibus de mandato nostro mediantibus, rationabiliter facta est, auctoritate apostolica duximus confirmandam. Cum enim tam uos quam altera pars ad nostram presentiam uenissetis  ipsam controuersiam predicto episcopo et cardinalibus commisimus audiendam: utraque itaque parte in ipsorum presentia constituta, uos aduersus abbatissam causabamini, quod possessiones quasdam ad monasterium uestrum pertinentes recepisset, et contra ius priuilegiorum uestrorum easdem possessiones detineret. Abbatissa uero econtra dicebat, quod ita a longissimo retro tempore fecerat, et possessiones ita receperat, et absque lesione monasterii uestri detinuerat, et detinere uolebat, nam censum soluere, et releuationes facere in mutationibus abbatissarum parata erat. Cum autem hec et alia in hunc modum tam uos quam alia pars in illorum presentia allegaretis, mediantibus  Ecclesie cardinalibus, interuenientibus etiam C. et F. Atrebatensis Ecclesie archidiaconis, de communi consensu ad hanc concordiam deuenistis, quod abbatissa omnes illas possessiones pertinentes ad territorium uestrum, quas hodie, id est tempore huius transactionis, possidet, siue etiam quorumcunque donatione tunc receperat, retenta possessione, a donatoribus, quoad uixerint, teneat deinceps abbatissa quiete et pacifice, et absque omni calumnia; ita tamen quod censum constitutum singulis annis persoluat. Et quando presens abbatissa uel aliqua de sibi succedentibus ab hac luce migrauerit, releuationem secundum consuetudinem  aliorum hominum faciat. Pro ista tali concessione facta sibi a uobis, constituit abbatissa nomine ecclesie sue se soluturam singulis annis marcham argenti, dimidiam in Natiuitate Domini, et dimidiam in festo S. Ioannis Baptiste. Ab hac uero hora et deinceps prefata abbatissa possessiones ad ius Ecclesie uestre pertinentes, si uoluerit recipiat, et per biennium teneat, infra quod tempus ita faciat, ut finito biennio, nec per se, nec per alium ulterius illas possideat, sed ad alium transferat, nisi hoc de communi licentia uestri capituli obtineat. Hanc uero concordiam memorati episcopus et cardinales in scriptis redegerunt, et sigillis propriis munierunt. Nos quoque eamdem concordiam ratam ac firmam habentes, eam auctoritate  sedis apostolice roboramus, et presentis scripti patrocinio communimus, statuentes ut nulli omnino hominum, etc.

Datum Parisiis, Idus Aprilis.



CCLXXXuII. Preceptum de rebus canonicorum Parisiensium ordinandis. 
[Cartulaire de Notre-Dame de Paris, I, 226.]

ALEXANDER episcopus, seruus seruorum Dei, dilectis filiis, C[LEMENTI] decano et uniuerso capitulo Parisiensi, salutem et apostolicam benedictionem.

Ex litteris quas pie recordationis Pater et predecessor noster Eugenius, papa bone memorie,  T[heobaldus] quondam episcopo uestro indulsit, agnouimus quod, si in dandis maioriis et aliis beneficiis, que ad communem capituli uestri pertinent dispositionem, possetis minime conuenire, sibi liceret eadem, cum assensu sanioris partis capituli, ordinare. Quas utique litteras nos uenerabili fratri nostro M[auritio] nunc episcopo uestro, eiusdem predecessoris nostri uestigiis inherentes, postmodum innouauimus. uerum quoniam deinceps ex utriusque partis confessione, quod hoc contra antiquam consuetudinem ecclesie uestre existit, et eos auctoritate litterarum illarum non usos fuisse agnouimus, auctoritate apostolica duximus statuendum ut supradicti predecessoris nostri littere siue  nostre, nullum uobis inposterum ualeant preiudicium generare, quominus maiorias uestras uel alia beneficia que ad uestram solummodo spectant dispositionem, secundum antiquam ecclesie uestre consuetudinem, possitis libere ordinare.

Datum Parisiis, XuI Kal. Maii.



ANNO 1164-1165.



CCLXXXuIII. Ad Henricum Remensem archiepiscopum.---Pro Roberto Milite. 
[MARTEN., Ampl. Collect., II, 697.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Cum causa, que inter Robertum militem et O. burgensem super quodam prato uertitur, in presentia dilecti filii nostri decani de Roscio tractaretur, idem Robertus ad uenerabilem fratrem nostrum Laudunensem episcopum, O. uero ad nostram audientiam appellauit, diem uigesimum post instantem festiuitatem Domini prefigens, quem iam dictus Robertus restringens ad quintam diem post Natale Domini ad sedem apostolicam nichilominus in appellationem prorupit. Postmodum uero prefato Roberto in eodem termino coram nobis presente, alter nec uenit, nec ad nos responsalem pro se aliquem destinare curauit. Unde nos de tue  discretionis prudentia plenius confidentes, eamdem causam experientie tue duximus committendam, et appellatione cessante, fine debito terminandam. Quocirca fraternitati tue per apostolica scripta mandamus, quatenus utramque partem ante tuam presentiam conuoces, et rationibus hinc inde auditis et cognitis, eamdem causam, remoto appellationis obstaculo, fine legitimo studeas terminare.

Data Senonis, Kal. Ianuarii.



CCLXXXIX. Ad Henricum Remensem archiepiscopum.---Pro A. Atrebatensi episcopo. 
[Ibid., col. 698.]

 ALEXANDER episcopus, seruus seruorum Dei, uenerabili fratri HENRICO, salutem et apostolicam benedictionem.

Cum uenerabilis frater noster  A. Atrebatensis episcopus, prout a nobis fuerat uocatus, ad nostram presentiam accessisset, dilectus filius noster Henricus tituli Sanctorum Nerei et Achillei presbyter cardinalis, qui uoluntatem tuam cognouerat, eum super his que fuerant fraternitati de ipso suggesta, uehementer coram nobis et duriter arguit, proponens ei qualiter ipsum dilexeris, et de nullo promoueris ad maiora; et nos etiam super hoc ipso paterne, leniter atque austere eumdem episcopum redarguere curauimus, atque monere, ut tibi  tanquam Patri et domino suo deuote satisfaciat, et tuis mandatis fideliter acquiescat. Ipse uero correctionem nostram et ipsius cardinalis humiliter satis et patienter accipiens, se ab his coram nobis multimodis excusauit, asserens quod promptus sit multimodis et paratus, si in quolibet offendit, ad tuum mandatum et beneplacitum emendare. Quoniam uero tua plantatio est, et eum de minimo magnum et sublimem in oculis hominum constituisti, ne ex indignatione tua clero et populo suo uilis debeat uel abiectus haberi, quod tibi quidem magis quam alicui derogaret, fraternitatem tuam per apostolica scripta rogamus, monemus atque consulimus, quatenus his que tibi de illo sinistre suggeruntur,  non facile credas, sed ipsum ad presens equanimiter tolerans, eum pro reuerentia beati Petri ac nostra et ex officii tui debito in consideratione illius deuotionis, quam circa te gerit, omni rancore et indignatione deposita, in gratiam et amorem tuum plene reducas, et si forte in te per ignorantiam deliquit, ipsum inter te et eum, secundum quod dignum fuerit, caute ac prouide corrigas. Quod si correctionem tuam in humilitatis et mansuetudinis spiritu recipere forte contempserit, sed in sua pertinacia duxerit persistendum, nos et tu ipse habebimus illum acrius et asperius reprehendere, et eius duritiam et contumaciam resecare.

Data Senonis, uIII Idus Ianuarii.



CCXC. Ad Henricum Remensem archiepiscopum.---De causa abbatisse de Bertolcors et monialium de Sancto Igniaco. 
[Ibid., col. 699.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum causam que inter abbatissam de  Bertolocors et moniales de Sancto Igniaco uertitur, uenerabilibus fratribus nostris Laudunensi et Nouiomensi  episcopis commiserimus concordia uel iudicio terminandam, ipsi hactenus in causa ipsa procedere distulerunt. Nunc autem eisdem iterato mandauimus, ut hinc ad proximum festum B. uincentii eamdem causam compositione non differant uel iudicio terminare, aut si circa hoc intendere non poterunt, id tue fraternitati studeant intimare. Quia igitur nostri officii est inter discordes pacem componere, et unicuique suam iustitiam conseruare, ne deinceps causa ipsa huiusmodi dilationibus prolongetur, eam discretioni tue, de qua plenam in omnibus fiduciam obtinemus, committimus audiendam, per apostolica tibi scripta mandantes, quatenus nisi usque ad initium proxime Quadragesime prefati episcopi hoc effecerint, utraque  parte et episcopis ipsis, si tibi uisum fuerit, ante tuam presentiam conuocatis, rationes hinc inde subtiliter et diligenter inquiras, quibus plenarie intellectis et cognitis, inter utramque partem pacifice studeas concorditer componere, uel in eodem negotio cum tanta deliberatione satagas, et circumspecta ratione procedere, quod utraque pars iustitiam suam sub tuo examine se gaudeat consequi, et nos prouidentiam tuam possimus sincerius in Domino commendare.

Data Senonis uII Id. Ianuar.



CCXCI. Ad monachos uedastinos.---Ut in electione abbatis ex gremio non extraneam eligant personam. 
[MARTEN., Collect., I, 872.]


ALEXANDER episcopus, seruus seruorum Dei, dilecto filio M.  abbati et fratribus ecclesie S. uedasti, salutem et apostolicam benedictionem.

Congruam officii nostri exsequimur actionem, si sacrosanctis ecclesiis, quarum cura et sollicitudo nos respicit, propter diligentiam dependimus, et eis a nocituris inposterum precauemus. Quia uero in substitutione pastoris multa est consideratio et prouidentia adhibenda, uolumus atque mandamus, ut, uacante ecclesia uestra pastore, donec inter  uos aliqua persona exstiterit, que honestate ac scientia preemineat, et ad regimen et gubernationem ipsius monasterii noscatur idonea, eam in pastorem et abbatem uestrum pari uoto assumere studeatis, nec extraneam eligatis, dummodo communiter in ipsam concordetis. Porro uobis auctoritate apostolica indulgemus ut feuda et possesiones et decimas ecclesie uestre, ne ipsi ecclesie culpa possint detinentium deperire, liberam habeatis recipiendi in pignore potestatem. Sane quoniam Romana Ecclesia iura que in aliis ecclesiis habebat incuria prelatorum sepe amittere consueuit, tam tibi, fili abbas, quam successoribus tuis, presentium auctoritate precipimus, et modis omnibus  inhibemus, ne alicui archiepiscopo uel episcopo, absque conscientia et licentia Romani pontificis, ullam subiectionem uel obedientiam promittere attentetis.

Datum Senonis, Idus Ianuarii.



CCXCII. Ad Magistrum F. et magistrum R. Remensem canonicum.---Pro Theobaudo Bigoto. 
[MARTEN., Collect., I, 699.]

ALEXANDER episcopus, seruus seruorum Dei, dilecto fratri magistro F. et magistro R. Remensi canonico, salutem et apostolicam benedictionem.

 Super causam, que inter Theobaudum Bigotum et Thomam aduersarium eius pro quadam terra diutius agitata, quam si bene meminimus, olim uestro examini delegauimus terminandam, minime sicut nobis dicitur processistis; ideoque discretioni uestre per apostolica scripta mandamus quatenus, omni frustratoria dilatione postposita, ita in causa ipsa iuxta rigorem canonum procedatis, quod neuter eorum ualeat pro defectu iustitie aduersum nos rationabiliter querelari.

Data Senonis, Idus Ianuarii.



CCXCIII. Ad Henricum archiepiscopum Remensem.---Pro ecclesia Sancti Remigii 
[MARTEN., Collect., I, 700.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Affectus nobis pietatis suggerit, et ordo exigit caritatis, ecclesiis quas, imminente persecutione, inopia deprimit, uel quarum lapsus proueniens facultates imminuit, paterna prouisione consulere, et eas auxilii nostri humeris subleuare. Audientes igitur quod ecclesia beati Remigii ob presentium malorum ingruentiam, multo debitorum onere pregrauetur,  quoniam sicut scriptum est: Frater qui adiuuatur a fratre quasi ciuitas fortis , et Apostolus inuicem nos alterius onera portare commonet : dilectioni uestre per apostolica scripta mandamus, quatenus homines prefate ecclesie, qui terras uestras inhabitant, ad congrua et opportuna auxilia fratribus eiusdem ecclesie conferenda nullatenus disturbetis, sed eos ad hoc commonere propensius et hortari curetis, et uos ipsi fraternitatis amore, et pro reuerentia beati Petri ac nostra, sicut in simili necessitate uobis fieri uelletis, ita ipsum abbatem ad extenuanda iam dicta debita efficaciter adiuuetis, quod et in futuro eternum premium, et in temporalibus a Deo debeatis exinde recipere incrementum.

 Data Senonis, Idus Ianuarii.



CCXCIu. Ad P. Narbonensem, Nemausensem, Uticensem, Mimatensem et Magalonensem antistites.---Laudat eorum sollicitudinem de tollendis pedagiis seu portoriis; Bernardum autem comitem Melgoriensem, parere detrectantem, interdicti sententia mulctat. 
[D. BOUQUET, Recueil, Xu, 813.]

ALEXANDER episcopus, seruus seruorum Dei, uenerabilibus fratribus [PONTIO] Narbonensi, [ADELBERTO] Nemausensi, [RAIMUNDO] Uticensi, [ALDEBERTO] Mimatensi, [IOANNI] Magalonensi episcopis, salutem et apostolicam benedictionem.

 Susceptis litteris quorumdam ex uobis, gratum admodum tenuimus quod uos, sicut earum tenor exposuit, super pedagiorum enormitate tollenda studiosi et uigilantes estis inde utique fuit, quod nobili uiro Bernardo comiti Melgoriensi, qui se super his iuxta monita uestra corrigere contradicit scripta nostra  direximus, monentes eum attentius atque mandantes, quatenus tam super nouis pedagiis amouendis, quam super ueteri iuramento tollendo, uestris mandatis et monitis acquiescat; alioquin sententiam quam tu in eum, frater archiepiscope, protulisti, ratam habemus, eamque usque ad dignam satisfactionem, firmiter obseruari mandamus, adiicientes et uestre fraternitati mandantes, quatenus in uilla Alesti et  in omni terra eius interdicta suis  sepultura continue et in aliis omnibus locis, quandiu in ipsis presens fuerit, diuina prohibeatis officia celebrari.

Datum apud Senonas, XuI Kal. Februarii.



CCXCu. Ad Henricum Remensem archiepiscopum.---Pro Orientali Ecclesia. 
[MARTEN., Collect. II, 700.]

ALEXANDER episcopus, seruus seruorum Dei, ueuenerabili fratri HENRICO Remensium archiepiscopo, salutem et apostolicam benedictionem.

Qualiter Deus Orientalem Ecclesiam afflixerit, et eam manu hostium contriuerit, et relatione hominum  exinde uenientium tua discretio plenius, sicut credimus, nouit. Quoniam uero inter cetera loca illarum partium, locus qui dicitur Belmas crebrioribus ictibus Saracenorum alliditur, et eorum impugnationibus expositus plurimum Dei fidelium indiget auxiliis adiuuari, latores presentium pro eleemosynis acquirendis ad partes istas transmisit. Unde quoniam pietatis opus est, et Deo ualde acceptum, his qui paganorum uarias oppressiones sustinent, consilium pariter et auxilium ministrare, eos caritati tue propensius commendamus, rogantes attentius atque monentes, quatenus diuine miserationis obtentu, et pro reuerentia beati Petri ac nostra, ipsos oculo clementiori respicias, et eis ad eleemosynas per tuam prouinciam colligendas opem tribuas  et fauorem, ut ex hoc dignum ualeas premium recipere, et superne felicitatis beatitudinem obtinere.

Data Senonis, XIII Kal. Februarii.



CCXCuI. Ad Ludouicum Francorum regem.---De causa episcopi Cameracensis, cui inducias adhuc indulget. 
[MANSI, Concil., XXI, 1006.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

 ueniens ad nos dilectus filius noster abbas sancti uincentii Siluanectensis, cum celsitudinis tue litteris apud nos diligenter institit ut illi Cameracensi episcopo, quem contra honorem Ecclesie et salutem ipsius, et utinam non uestram, diutius exspectauimus, adhuc inducias preberemus. Ipse uero, sicut credimus, et utinam rei ueritas aliter se haberet, non de necessitate aliqua, sed ut errorem suum sub clementie tue, et uenerabilis fratris nostri Henrici Remensis archiepiscopi protectione ualeat obumbrare, huiusmodi per uos occasiones pretendit! Nos autem non pecuniam, sed animam suam querentes, et tue serenitatis obtentu, et consideratione iam dicti fratris nostri, precibus ac petitionibus, nisi contra Deum manifeste ueniremus,  annuere uolentes, eumdem episcopum usque ad secundam Dominicam proxime Quadragesime adhuc duximus exspectandum, ita quidem quod nisi illum, aut nuntium, uel litteras eius de reuersione ipsius et certa promissione in prescripto termino receperimus, eumdem ex tunc omni dilatione remota, publice excommunicabimus, et a corpore Christi, quod est Ecclesia, sequestrabimus. Quocirca magnificentiam tuam presentium significatione rogamus, ne tua sublimitas aliquibus precibus nos amplius super facto isto conueniat. Rogamus etiam excellentiam tuam, ut sicut per dilectum filium nostrum abbatem Sancti Germani te rogauimus, ita efficias. Credimus enim quod hoc ad honorem tuum denuo spectabit.

 Datum Senonis, uI Kal. Febr.



CCXCuII. Ludouico Francorum regi pollicetur se [Petro] archiepiscopo Bituricensi non defore. 
[MANSI, Concil., XXI, 1009.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Litteras sublimitatis tue debita benignitate suscepimus, sicut Christianissimi regis, et illius principis quem tota in Domino caritate diligimus, et cuius honori et commodis in omnibus que cum Deo possumus aspiramus. Unde licet de superabundanti  fuerit, quod pro uenerabili fratre nostro P. Bituricensi archiepiscopo preces nobis sollicitas porrexisti, cum nos eum solo sue honestatis ac probitatis intuitu, affectione sincerissima diligamus, et commodis eius et commisse sibi Ecclesie libenter prouidere uelimus, ipsas tamen tue celsitudinis preces clementer admisimus, uoluntatem et propositum assumentes circa eumdem archiepiscopum tam interuentu tuo quam sue, sicut diximus, probitatis obtentu, utilem in omnibus prouidentiam gerere, et iustitiam suam tam in causa quam modo habet, quam in aliis omnibus integram sibi auctore Domino conseruare. Dilectum quoque filium nostrum magistrum R. Beati Germani decanum,  quem tua nobis serenitas commendauit, benigne recepimus, atque a nobis interuentu tuo efficaciter obtinuit quod rationabiliter postulauit.

Datum Senonis, II Non. Februarii.



CCXCuIII. Ad Henricum archiepiscopum Remensem.---Pro ecclesia Sancti Remigii. 
[MARTEN., Collect., II, 701.]

ALEXANDER episcopus, seruus seruorum Dei, uenerabili  fratri HENRICO Remensi archiepiscopo, salutem et apostolicam benedictionem.

Cum causa que inter abbatem Sancti Remigii et rusticos de Nongento uertitur, in presentia decani eiusdem loci, et quorumdam aliorum, super quibusdam querimoniis tractaretur, abbas sancti Remigii ad nostram audientiam appellauit: cumque responsalis memorati abbatis propter hoc in presentia nostra existeret, ipsi nec uenerunt, nec pro se responsalem aliquem destinarunt. Unde causam ipsam discretioni tue committimus audiendam, et fine debito terminandam, ideoque per apostolica tibi scripta mandamus, quatenus utramque partem ante tuam presentiam conuoces, et rationibus hinc inde auditis diligenter et cognitis, causam  ipsam, iustitia mediante, decidas.

Data Senonis, XI Idus Februarii.



CCXCIX. Ad abbatem Sancti Remigii et de Castro Theoderici et L. decanum Remensem.---Pro causa que uertitur inter abbatem Orbacensem et Igniacensem. 
[Ibid.]

ALEXANDER episcopus, seruus seruorum Dei, dilectis filiis Sancti Remigii et de Castro Sancti Theoderici abbatibus et L. decano Remensi, salutem et apostolicam benedictionem.

De uestra prudentia et honestate plurimum confidentes, causam que inter abbatem Orbacensem  et Hugonem de Igni  super quadam terra uertitur,  experientie uestre committimus audiendam, et amicabili compositione uel iudicio terminandam. Quapropter sollicitudini uestre per apostolica scripta mandamus, quatenus cum exinde fueritis requisiti, in unum pariter conuenientes, utramque partem ante uestram presentiam conuocetis, et ad compositionem inter eos faciendam operam et diligentiam impendatis. Alioquin rationibus hinc inde auditis et cognitis, eamdem causam ordine iudiciario absque appellationis remedio decidatis.

Datum Senonis, Idus Februarii.



CCC. Ad abbatem S. Remigii Remensis.---Pro causa que uertitur inter abbatem S. Remigii et Odd. 
[Ibid., col. 702.]


ALEXANDER episcopus, seruus seruorum Dei, dilecto filio abbati Sancti Remigii, salutem et apostolicam benedictionem.

Causam que inter te et Odd. presbyterum super quadam domo, quam pater et mater sua, sicut asserit, sibi ex testamento reliquit, uertitur, dilectis filiis nostris Sancti Memmii et Omnium-Sanctorum  abbatibus commisimus audiendam, et fine debito terminandam. Ideoque discretioni tue  per apostolica scripta mandamus, quatenus cum ab eis propter hoc fueris euocatus, per te uel responsalem tuum, eorum presentiam adeas, et que ipsi exinde iudicauerint, suscipias firmiter et obserues.

Data Senonis, XuII Kal. Martii.



CCCI. Decano, thesaurario Remensi mandat ut [Guidonem] electum Catalaunensem Henrico archiepiscopo commendent. 
[D. BOUQUET, Recueil, Xu, 815.]

ALEXANDER episcopus, seruus seruorum Dei, dilectis filiis decano, thesaurario, archidiacono et uniuerso capitulo Remensi.

 Quorumdam est nobis relatione suggestum, quod dilectus filius noster dictus Catalaunensium electus, factum electionis sue nimis recogitans fuisse preproperum, et in eadem electione minus ordinate processum, disposuit humiliter et intendit uoluntati et beneplacito uenerabilis fratris nostri Henrici archiepiscopi uestri, quem cum ipsa pariter Remensi Ecclesia plurimum sibi uidet hac occasione turbatum, omnimodis acquiescere et omnia penitus in eius manibus resignare. Unde uniuersitatem uestram per apostolica scripta rogamus, monemus et exhortamur in Domino, quatenus eumdem archiepiscopum hortari propensius et inducere studeatis ut eumdem dictum electum, cum ita se in presentia  eius humiliauerit placita benignitate respiciat, et taliter in eadem Ecclesia Catalaunensi prouideat quod et ipsa possit in administratione illius optata consolationis remedium consequi et idem archiepiscopus debeat ex hoc commendabilis inueniri.

Data Senonis, XuII Kalendas Martii.



CCCII. Ad Henricum Remensem archiepiscopum.---Pro abbate Sancti Remigii. 
[MARTEN., Ampl. Collect. II, 702.]

ALEXANDER episcopus, seruus seruorum Dei, uenerabili fratri HENRICO, salutem et apostolicam benedictionem.

 Causam que inter dilectos filios nostros P. abbatem Sancti Remigii, et nobilem uirum R. uicecomitem Laudunensem super uillam de Germiniaco noscitur agitari, discretioni tue committimus audiendam, et fine debito terminandam; et quoniam pactionem que per dilectum filium nostrum O. Sancti Nicolai in Carcere Tulliano diaconum cardinalem, tunc apostolice sedis legatum, super hoc intercessit, predictus uicecomes nullatenus, sicut dicitur, obseruauit, uolumus firmiter et mandamus, quatenus, si ita est, eadem pactione nichil impediente, causam ipsam audias, et iustitia mediante decidas. Mandamus etiam sollicitudini tue quatenus partem predicti uicecomitis nullatenus patiaris contra eumdem abbatem ex conditione superius  posita malignari, dummodo tibi pro certo constet rem ita, sicut dicitur, processisse.

Data Senonis, Xu Kal. Martii.



CCCIII. Ludouicum Francorum regem orat hortetur [Willelmum] Sicilie regem ut, quem exsilio affecerit, Florium de Camebotta in gratiam recipiat. Eumdem Florium imperatori CP. commendari cupit. 
[MARTEN, Collect., II, 703.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Ex tenore litterarum, quas tua nobis fraternitas destinauit, accepimus, quomodo G. comitem de Roceio iuxta quod a nobis in mandatis receperas, conuenisti, ut pecuniam quam nuntio uenerabilis fratris nostri Lugdunensis archiepiscopi abstulerat, ei ex integro resignaret. Ille uero tibi respondit, quod infra quindecim dies presentiam nostram adiret, et nobis sue intentionis propositum reuelaret. Unde tu, hoc audito, apostolice uolens reuerentie deferre, in negotio ipso ultra procedere noluisti. Quia igitur nolumus ut ille appellationis beneficio abutatur, quominus in eum, nisi legitime monitus resipuerit, canonicam iustitiam exerceas, discretioni tue presentium significatione precipimus,  ut predictum G. iterum conuenias atque commoneas, quod eidem archiepiscopo, quantum nuntius eius poterit iuramento probare se amisisse, tantum, omni occasione cessante, sine aliqua diminutione restituat. Quod si infra quindecim dies post harum susceptionem ablata non reddiderit, nec sufficientia pignora in tuis manibus pro sublata pecunia reddenda prestiterit, ipsum omni appellatione et excusatione remota excommunices, et in tota terra eius omnia diuina, preter baptisma paruulorum et penitentias morientium, inhibeas officia celebrari.

Datum Senonis tertio Kalendas Martii



CCCu. Ad Mauritium Parisiensem episcopum.---De annuo uncie auri censu Ecclesie Latiniacensi remisso. 
[Cartulaire de Notre-Dame de Paris, I, 32.]


ALEXANDER episcopus, seruus seruorum Dei, uenerabili fratri MAURITIO Parisiensi episcopo, salutem et apostolicam benedictionem.

In quodam scripto librorum nostrorum reperto quod Lateranensi palatio [Latiniacensis] Ecclesia  , singulis annis unciam auri persoluere tenebatur, ab abbate et fratribus eiusdem loci eumdem censum exegimus. Qui nobis inde responderunt quod in memoria eorum non fuerat, nec aliqua super his scripta habebant, quod census ille ab ecclesia sua  Ecclesie Romane consueuerit ex conditione persolui. Quoniam igitur Ecclesia Romana nunquam exigere consueuit, sed potius rogari, ut alias ecclesias sibi faceret censuales, iam dictos abbatem et fratres et ecclesiam illorum ab huiusmodi absoluimus exactione, et ut neque nobis aut nostris successoribus, nisi forte de propria uoluntate et beneplacito suo procederet, hunc censum ab ecclesia illorum exigere liceat, presentium auctoritate censemus. Si uero prescripti monasterii abbas aut fratres pretaxatum censum aliquo tempore Ecclesie Romane persoluerunt, nolumus quod iustitie tue uel ecclesie tibi commisse aliquod preiudicium debeat generare.

Datum [Senonis,] Kal. Martii.



CCCuI. Ad Ludouicum Francorum regem.---Ut paci inter quosdam conciliande studeat. 
[MANSI, Concil. XXI, 1021.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Quoniam regie pietatis clementiam his cognoscimus que Deo beneplacita sunt, et profectum pariunt animarum, tota mentis affectionis intendere, idcirco magnificentiam tuam ad ea que ad concordie et pacis bonum pertineant, cum omni fiducia decreuimus inuitare. Dilectus siquidem filius noster Simon canonicus Senonensis nobis uiua  uoce proposuit quod A. et O. de Bri, cum P. de Glazi grauem guerram et discordiam habeant, et nisi regia sublimitas inter eos mediatrix exstiterit, ad pacis reconciliationem suum non possunt animum mitigare. Unde quoniam tanto tuta estimatur subditorum conditio, quanto amplius sub equitate regnantis, desiderabilis pax et tranquillitas custoditur: celsitudinem tuam per apostolica scripta rogamus, monemus, et exhortamur in Domino, quatenus pietatis intuitu, et pro reuerentia beati Petri ac nostra, ad pacem et concordiam inter supradictos uiros reformandam sollicite ac diligenter labores, et ad hoc partes tuas efficaciter interponas.

Datum Senonis, u Nonas Martias



CCCuII. Priuilegium pro abbatia Fontebraldensi. 
[NIQUET, Hist. de l'ordre de Fonteurault, 416.]


ALEXANDER episcopus, seruus seruorum Dei, uenerabilibus archiepiscopis, episcopis in quorum parochiis obedientie Fontis-Ebraldi consistunt salutem et apostolicam benedictionem, etc.

. . . . . Inde est quod uniuersitati uestre per apostolica scripta, mandamus, quatenus uirginibus castitatem Deo uouentibus, que ad sacrum ordinem monasterii Fontis-Ebraldi transierint, benedictionis munus in omnibus solemnitatibus beate uirginis, et in diebus Dominicis, nec non omnium apostolorum  festiuitatibus, si hoc poposcerint non negetis; sed potius, seposita nimia conuenientis temporis obseruantia, satagatis eas, ex officii uestri debito, more solito, Domino consecrare.

Datum Senonis, u Idus Martii.



CCCuIII. Ad Galterum episcopum, et Robertum archidiaconum Lingonensem.---De ecclesia de Sarrinia. 
[DUCHESNE, Hist. Franc. Script., Iu, 614.]

ALEXANDER episcopus, seruus seruorum Dei, uenerabili fratri GALTERO episcopo, et dilecto filio ROBERTO archidiacono Lingonensi, salutem et apostolicam benedictionem.

Admonet nos pastoralis sollicitudo propensius, et  hortatur, illas ecclesiasticas personas diligere, et earum commodis et incrementis studiosius aspirare, quas in deuotione Ecclesie ac nostra cognoscimus feruentius permanere. Quocirca rogamus discretionem uestram, monemus atque mandamus, quatenus dilecto filio nostro Petro, uenerabilis fratris nostri Hugonis Suessionensis episcopi consanguineo, ecclesiam de Sarrinia, quam ei, sicut littere uestre testificantur, canonice concessistis, defendere uiriliter et conseruare curetis: et eum per idoneum et honestum procuratorem suum eamdem ecclesiam quiete faciatis et libere possidere; nec a clerico uel laico inquietudinem sibi super hoc aliquam permittatis iniuste inferri: imo potius iuxta testimonium  litterarum uestrarum ei prescriptam ecclesiam defendatis, ut ipse deuotus debeat exinde uobis et obnoxius existere, et nos possimus prudentiam uestram super hoc commendare.

Datum Senonis, II Idus Martii.



CCCIX. Ad Henricum Remensem archiepiscopum.---Pro ecclesia Sancti Memmii. 
[MARTEN., Ampl. Collect., II, 704.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex transmissa nobis conquestione abbatis et fratrum  S. Memmii  accepimus, quod Henricus miles Deprigi, homines eorum capere, et ipsos bonis omnibus spoliare, et spoliatos in uinculis detinere, et ad redemptionem cogere temerario ausu presumit. Quia uero predicto abbati et fratribus in iure suo conseruando deesse nec possumus, nec debemus, et tantus excessus incorrectus relinquendus non est nec inultus, fraternitati tue per apostolica scripta mandamus, quatenus si ita est, prescriptum militem diligenter commoneas et districte compellas, ut ablata uniuersa restituat, et si quos habet in captione uel fideiussoria cautione pro soluenda pecunia obligatos, liberos et absolutos abire permittat,  alioquin uinculo anathematis eumdem militem studeas innodare.

Data Senonis Idus Martii.



CCCX. Ad Ludouicum Francorum regem.---Ut R. sacerdoti possessiones sue restituantur ab iniusto possessore. 
[MANSI, Concil., XXI, 997.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Exposcit tue celsitudinis pia deuotio his semper intendere que ad commodum indigentium clericorum non est dubium pertinere. Peruenit autem usque  ad nos quod Ioannes Baril. R. sacerdoti domum quamdam et uineas, quas iure hereditario possidebat, ausu temerario abstulit, et eas sibi reddere contradicit. Unde magnificentiam tuam rogamus, et tanquam in Christo carissimum Ecclesie filium attentius exhortamur, quatenus, si ita est, ita faciat tue discretionis sublimitas prefato sacerdoti in presentia tua, uel alterius de quo plenarie possis confidere, iustitie plenitudinem exhiberi, ut idem sacerdos ius suum se gaudeat fuisse plenarie consecutum.

Datum Senonis, XuI Kal. Aprilis.



CCCXI. Ad Henricum Remensem archiepiscopum.---Pro fratribus Cisterciensibus. 
[MARTEN., Ampl. Collect., II, 705.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum ad uniuersos religiose professionis uiros aciem debeamus nostre considerationis extendere, dilectos filios nostros Cisterciensium ordinis fratres tanto nos conuenit uberiori caritate diligere, et eorum commodis et incrementis propensioris studio sollicitudinis aspirare, quanto inter ceteros religiosos causam Ecclesie prudentius defenderunt, et catholicam fouerunt magnanimiter unitatem, et diuinis  etiam obsequiis noscuntur feruentius inherere. Inde est quod eosdem fratres et eorum domos caritati uestre attentius commendamus, rogantes, monentes et exhortantes in Domino, quatenus amore superni Conditoris, et pro reuerentia beati Petri ac nostra, intuitu quoque religionis ipsorum, eos diligere ac manutenere curetis, et in suis iustitiis laudabiliter confouere, institutiones etiam et obseruantias ipsorum et ea que a Romanis pontificibus sibi noscuntur indulta sollicita diligentia conseruetis, et per parochias uestras ea non patiamini ullatenus uiolari; ut ex hoc eterne mercedis cumulus uobis accrescat, et nos exinde copiosiores  debeamus sollicitudini uestre omni tempore gratias exhibere. Nihil enim unquam possetis ad presens efficere, quod nobis magis gratum existeret uel acceptum.

Data Senonis, uIII Kal. Aprilis.



CCCXII. Ludouico Francorum regi Erm. de Narbona commendat. 
[MANSI, Concil., XXI, 1027.]

ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Ad regie sublimitatis notitiam credidimus peruenisse quomodo nos, cum in partibus illis essemus,  dilecta in Christo filia nostra nobilis mulier Er. de Narbona multimodis honorare et seruire curauit, et deuotionem quam circa nos et Ecclesiam laudabiliter gerit, multiplici rerum effectu studuit comprobare. Unde tam nos quam fratres nostri eam sicut carissimam et specialem Ecclesie filiam sincera uolumus caritate diligere, et in his que cum Deo et iustitia possumus suis petitionibus nostrum animum inclinare. Eam itaque, quam tibi deuotissimam, et omnino fidelem credimus, regie serenitati attentius commendamus, per apostolica scripta rogantes plurimum quatenus, pro reuerentia beati Petri ac nostra, et intuitu fidelitatis et probitatis ipsius, eam sicut propriam fidelem tuam diligas, manuteneas et honores, et rationabiles preces  suas solita benignitate admittas, ita quod nos exinde celsitudini tue uberrimas gratias referamus, et ipsa de deuota deuotior, et de fideli fidelior tibi ualeat omni tempore permanere.

Datum Senonis, III Nonas Aprilis.



ANNO 1165.



CCCXIII. Abbati S. Bertini Sithiensis concedit »ut pro causa ecclesiarum in diuersis diecesibus constitutarum non teneatur ad synodos episcoporum illorum locorum etiam uocatus accedere.« 
[Iperii, Chron. S. Bertini, ap. MARTEN. Thesaur. Anecdot., III, 656.]




CCCXIu. Ad Ludouicum Francorum regem.---Regis congressum et consilium optat. 
[MANSI, Concil., XXI, 998.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

[.....] ad nos dilectus filius P. subdiaconus no- [.....] nobis narratione proposuit quomodo s [.....] tue clementia eum honorifice et decenter suscepit, et omnem illi honorem et gratiam, quam magnificum et Christianum principem decuit, ob Dei et nostri reuerentiam exhibere curauit: qualiter etiam ea que regie magnificentie ex parte  nostra proposuit, cum omni mansuetudine et diligentia tue sincerissime benignitatis affectio exaudiuit. Dilectum autem filium nostrum nobilem uirum Hugonem, baronem tuum, per quem nobis excellentia tua respondit, debita benignitate suscepimus, et eius uerbis promptam diligentiam adhibentes, consilium tuum gratum omnimodis et acceptum habemus. uerumtamen in hoc circa nos et Ecclesiam Dei admirande tue deuotionis sinceritas euidenter comparuit, qui ob reuerentiam Dei et honorem B. Petri, ac nostrum, uni de clericis nostris tantam gratiam exhibuistis. Inde siquidem est quod nos tam super his quam super aliis, nobis et nostris multipliciter a celsitudine tua collatis, omnimodas sinceritati tue gratiarum referimus actiones:  magnificentie tue presentium significatione notum fieri cupientes, quod quam citius cum opportunitate fieri posset, presentiam tuam uellemus et consilium, super his que nobis significasti, libenter habere.

Datum Senonis, Idibus Ianuarii.



CCCXu. Priuilegium pro monasterio Fusniacensi. 
[Historia Fusniacensis cenobii, p. 26.]

ALEXANDER episcopus, seruus seruorum Dei, dilectis filiis ROBERTO abbati monasterii de Fusniaco, eiusque fratribus, tam presentibus quam futuris, regularem uitam professis, in perpetuum.

Religiosis desideriis dignum est facilem prebere  assensum, ut fidelis deuotio celerem sortiatur effectum. Quocirca, dilecti in Domino filii, uestris iustis petitionibus clementer annuimus et prefatum locum in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona in presentiarum iuste et canonice possidetis, aut in futurum concessione pontificum, largitione regum uel principum, seu oblatione fidelium uel aliis iustis modis, Deo propitio poteritis adipisci, firma uobis uestrisque succedentibus et illibata permaneant, in quibus hec propriis nominibus duximus exprimenda:

 Locum ipsum de Fusniaco, partem silue Aurigniaci, secundum terminos definitos quam iure proprietario quiete possidetis: de reliqua uero parte usum tantum habetis; decimas terre Aurigniaci; locum qui uocatur Aubenton cum omnibus ad ipsum locum pertinentibus; mediam partem terre que uocatur Flignies; terram que uocatur Ladouzies, cum grossa decima, et omnibus ad eam pertinentibus preter homines; fundum qui dicitur uilers, et secundum qui dicitur Watigny; tertium quoque qui dicitur Agnis; terram de Foucouzy, et quartam partem de Tibiis; territorium uillercelli, cum decima et aliis quibusdam adiacentibus terris; locum qui dicitur Euercania; pascua in tota terra Roberti de Monte-Acuto; fundum qui dicitur  Arenzot; uineas de Culpetra; donationem uionagii per totam terram Thome de Marla, Roberti de Monte Acuto, Burchardi de Guisia, Roberti Mutelli, Gualteri de Solemnia, Radulphi comitis uiromandensis, Balduini comitis Hannoniensis, Hugonis comitis de Roseto, Nicolai Cameracensis episcopi per totum episcopatum suum, et Nicolai de Auesnis. Sane laborum uestrorum quos propriis manibus aut sumptibus colitis, siue de nutrimentis uestrorum animalium, decimas a uobis nullus presumat exigere. Adiicientes etiam auctoritate apostolica interdicimus ne quis fratres uestros clericos siue laicos, post factam in uestro monasterio professionem, absque uestra licentia suscipere audeat uel retinere.

 Paci quoque et tranquillitati uestre paterna sollicitudine prouidentes, auctoritate apostolica prohibemus ut infra clausuram locorum, siue grangiarum uestrarum, nullus uiolentiam uel rapinam, siue furtum facere, uel hominem capere audeat. Statuimus preterea ut nulli unquam facultas sit uos ad iudicia secularia prouocare, etc.

Datum Senonis, per manum Hermanni sancte Romane Ecclesie subdiaconi et notarii, II Kalend. Febr. indict. XIII, Incarnationis Dominice anno 1163, pontificatus uero domni Alexandri pape III anno quinto  .



CCCXuI. Bulla qua confirmat omnes possessiones Sancti Petri iam a predecessoribus suis confirmatas  , pretereaque, in episcopatu Carnotensi duo mansilia, Sorentiacum scilicet et Niglebold; in episcopatu Sagiensi, ecclesiam Sancti Aniani, et, in episcopatu Constantiensi, ecclesiam de Hamo, ecclesiamque de Getberti uilla 
[Collect. des Cartul., II, 650.]


Datum Senonis, per manum Hermanni, sancte Romane Ecclesie subdiaconi et notarii, uII Kal. Febr., indict. XIII, Incarnationis Dominice anno 1164, pontificatus uero Alexandri pape III anno uI.



CCCXuII. Ad Ludouicum Francorum regem.---Mittit ad eum imperatoris CP. litteras. 
[MANSI, Concil., XXI, 1022.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

A memoria nostra non excidit qualiter olim, ad suggestionem nostram et fratrum nostrorum, carissimo in Christo filio nostro illustri Constantinopolitano imperatori tue sublimitatis litteras destinasti, quas utique ille, sicut ex litteris quas uenerabili fratri nostro Henrico Beneuentano archiepiscopo destinauit, agnouimus, debita benignitate  suscepit, et per nuntium eiusdem archiepiscopi, quoniam difficile sibi proprium nuntium ita subito destinare, litteras suas tue serenitati transmittit. Nos autem litteras ipsas per eumdem archiepiscopi nuntium, latorem presentium, tue celsitudini destinamus.

Datum Senonis, uIII Kal. Febr.



CCCXuIII. Monasterii Cisterciensis protectionem suscipit et priuilegia confirmat. 
[HENRIQUEZ, Priuilegia ord. Cisterc., pag. 55.]

ALEXANDER episcopus, seruus seruorum Dei, dilectis GILLIBERTO abbati Cisterciensis monasterii, eiusque fratribus, tam presentibus quam  futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte alicuius temeritatis incursus eos aut a proposito reuocet, aut robur,  sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, statuentes, ut quascunque possessiones, quecunque bona idem monasterium in presentiarum iuste et legitime possidet, aut in futurum concessione pontificum, largitione regum uel principum, oblatione  fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis: Locum ipsum de Cistercio cum terris, pratis, pascuis, aquis, siluis, et omnibus pertinentiis suis; abbatiam de Firmitate, abbatiam de Pontigniaco, abbatiam de Claraualle, abbatiam de Morimundo, abbatiam de Pruliaco, abbatiam de Curia Dei, abbatiam de Bonaualle, abbatiam de Eleemosyna, abbatiam de Oratorio, abbatiam de Buxeria, abbatiam de Miratorio, abbatiam de Sancto Andrea, abbatiam de ualentiis, abbatiam de Personia, abbatiam de Eriuado, abbatiam de Obazina, ex dono Othonis ducis Burgundie in foresta eius plenaria usuaria in omnibus,  preter exartationem: et in tota terra sua, libera usuaria, ubicunque terram habet; grangiam de Saleis cum adiacentibus terris, pratis, aquis, siluis, pascuis, decima et in omnibus pertinentiis suis, ex dono abbatis et capituli Sancti Benigni Diuionis, et Aimonis domini de Tilecastio, Guidonis de Claromonte et aliorum heredum. 

Datum Senonis, per manum Hermanni, sancte Romane Ecclesie subdiaconi et notarii, Iu Nonas Februarii, indictione XII, Incarnationis Dominice  millesimo centesimo sexagesimo quarto, pontificatus uero domni Alexandri pape tertii anno sexto.



CCCXIX. Bulla pro S. Cruce Burdegalensi. 
[Gall. Christ. nou., II Instr., 313.]

ALEXANDER episcopus, seruus seruorum Dei, dilectis filiis BERTRANDO abbati monasterii Sancte Crucis Burdegalensi, eiusque fratribus, tam presentibus quam futuris, regularem uitam professis, in perpetuum.

Pie postulatio uoluntatis debet effectu prosequente compleri; et ut deuotionis sinceritas laudabiliter enitescat, et utilitas postulata uires indubitanter  assumat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancte Crucis, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Denedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Quascunque preterea possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci,  firma uobis, uestrisque successoribus et illibata permaneant, in quibus hec propriis duximus exprimenda uocabulis:

Ecclesiam S. Macarii sicut eam de communi fratrum nostrorum consilio monasterio uestro adiudicauimus: quidquid Guillelmus bonus quondam Burdegalensis comes, fundator eiusdem monasterii, rationabiliter eidem monasterio concessit: ecclesiam S. Michelis extra urbem Burdegalensem supra Garumnam fluuium sitam cum oblationibus et libertatibus suis: ecclesiam S. Martini de Sadiraco cum omnibus pertinentiis suis: ecclesiam S. Marie de Machao, cum decima et adiacenti insula: ecclesiam S. Hilarii de Ortulano, cum decima et  pertinentiis suis: ecclesiam S. Georgii de Insula, cum decima et pertinentiis suis: ecclesiam S. Stephani de Wlturna, cum decima et pertinentiis suis: ecclesiam S. Martini de Cambas, cum suis pertinentiis: ecclesiam S. Petri de Lupiag, cum parte decime et pertinentiis suis: ecclesiam S. Seuerini de Marca, cum pertinentiis suis: ecclesiam S. Martini de Blancafort cum pertinentiis suis: ecclesiam S. Albini de Blanhac: ecclesiam S. Cirici de Catirenaco, cum pertinentiis suis. In Agennensi episcopatu ecclesiam S. Marie de Alemannis, cum decima  et pertinentiis suis: ecclesiam S. Ioannis de Auriolo, cum parte decime et pertinentiis suis: ecclesiam S. Mauritii, cum decima et pertinentiis suis  .

Preterea definitiuam sententiam super querela illa que inter uestrum et Beati Seueri monasterium de ecclesia S. Marie de Solaco preteritis temporibus uertebatur per Amatum quondam Olorensem, et Hugonem olim Diensem episcopos, tum sedis apostolice legatos, in Burdegalensi concilio, promulgatum, et ab antecessoribus nostris Urbano et Paschali Romanis pontificibus, cum ad eorum esset relata presentiam, de fratrum suorum episcoporum et cardinalium consilio confirmatam, sicut in authenticis  eorum scriptis exinde factis noscitur contineri, nos auctoritate apostolica confirmamus. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia parochialium ecclesiarum, de quibus mortuorum corpora assumuntur. In parochialibus autem ecclesiis, quas tenetis, liceat uobis sacerdotes eligere, et electos episcopo representare; quibus si idonei inuenti fuerint, episcopus animarum curam committat, et de plebis quidem cura iidem sacerdotes episcopo; de temporalibus uero uobis debeant respondere. Obeunte uero te, nunc eiusdem loci abbate, uel tuorum quolibet successorum,  nullus ibi, qualibet subreptionis astutia, seu uiolentia preponatur, nisi quem fratres communi consilio, uel fratrum pars sanioris consilii secundum Deum et beati Benedicti Regulam prouiderint eligendum. Decernimus ergo, etc. Ad indicium huius a Sede apostolica percepte protectionis, marbotinum unum nobis nostrisque successoribus uos, uel successores uestri annis singulis persoluetis. Si qua igitur in futurum ecclesiastica secularisque persona, etc.

    Ego Alexander catholice Ecclesie episcopus, s.
    Ego Ubaldus Ostiensis episc. s.
    Ego Bernardus Portuensis et S. Rufine episc. s.
    Ego Galterius Albanensis episc. s.
     Ego Hyacinthus diaconus cardinalis S. Marie in Cosmedin, s.
    Ego Censius diaconus cardinalis S. Adriani, s.
    Ego Petrus diaconus cardinalis S. Eustachii iuxta templum Agrippe, s.
    Ego Manfredus, diaconus cardinalis Sancti Georgii ad uelum Aureum, s.
    Ego Hubaldus presbyter cardinalis tit. S. Crucis in Ierusalem, s.
    Ego Henricus presbyter cardinalis tit. SS. Nerei et Achillei, s.
     Ego Ioannes presbyter cardinalis tit. S. Anastasie, s.


Datum per manum Hermanni, S. R. E. subdiaconi et notarii, Senonas, II Non. Febr., Indict. XIII, Incarn. Dominice anno 1164, pontificatus Domini Alexandri pape III anno uI.



CCCXX. Monasterii Dunensis, olim iuxta maris littora, nunc Brugis, protectionem suscipit possessionesque ac priuilegia confirmat. 
[MIRAEUS, Opp. diplom. II, 1315.]

ALEXANDER episcopus, seruus seruorum Dei, dilectis  filiis HIDESBALDO abbati monasterii de Dunis, eiusque fratribus, tam presentibus quam futuris, regularem uitam professis, in perpetuum.

Religiosis uotis annuere, et ea operis exhibitione complere, officium nos inuitat suscepti regiminis et ordo uidetur exigere rationis. Eapropter, dilecti in Domino filii, uestris iustis petitionibus clementer annuimus, et prefatum monasterium in quo diuino mancipati estis seruitio, sub beati Petri et nostra protectione suscipimus, et presentis scripti priuilegio communimus; imprimis siquidem statuentes ut ordo monasticus, qui secundum Dei timorem et beati Benedicti Regulam atque Cisterciensium fratrum institutionem in ipso monasterio institutus  esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Ex dono Theodorici comitis Flandrensis tantum de terra Dunarum quantum propriis aratris ad usus uestros excolere uultis, et quantum ad pascua animalium uestrorum opus habetis, una cum illa terra quam inhabitatis. In parochia de Ramescapella terram  nouam a fossato comitis usque in Iseram et a terra Broburgensis ecclesie usque in uenepam, quidquid undique accreuit, quidquid terrarum infra hunc terminum habetur: uidelicet terram Waldagti, prepositi Bertulphi, Gisleberti castellani, et hominum eius; parum terre ultra uenepam ex dono comitis Flandrensis Theodorici, et Philippi filii eius; terram que fuit Erembaldi Crumminck et fratrum eius citra et ultra fossatum; terram Lambertini, Remelini Condescura; de feodis militum, quidquid uobis rationabiliter concedunt, de Cerquariis comitis; terram que fuit filiorum Liuild circiter septuaginta mensuras; et filiorum Guitoga 22; et iuxta has triginta circiter mensuras de terra que fuit Bruttekini, et fratris eius, filiorum  Baue et sociorum. De terra que fuit Condescure quadraginta et octo, duodecim hereditarias per concambium in terragium; in parochia de uulpam terram que fuit Alnoth et sororum eius atque Sutdigh; terram que fuit Slaccapt, Bilmantii et filiorum suorum, Walterii nepotis eorum, Aluisii, Walterii Prim; de allodiis Walterii Cath, Remfridi, Erckenbaldi et aliorum, quidquid ibi rationabiliter habetis. In parochia Furnensi terram que uocatur S. Marie, que fuit Ideslofi, Renigeri, Renibaldi Fler, et aliorum multorum in eadem parochia. In parochiis Sintenes et Erembaldi capelle, terram que fuit Walterii Snekert, Elbodonis de Dyc, Eustachii, Renigoti, et Balduini, fratrum suorum Erembaldi Bandekini, de allodiis eorumque terram  quam comes a predicto Erembaldo et a Waltero de Formisellis recepit et nobis in hereditatem donauit; terram que fuit Balduini Taschert et aliorum ibi confinium; insulam Bomne totam cum decima; terram in Westfory, quas Castellana Badaloga de Discamuda in eleemosynam uobis dedit.

Preterea aliquas et rationabiles consuetudines a dilecto filio nostro Henrico illustri rege Anglorum, a Theodorico comite et Philippo filio eius atque comite Gisnensi uobis inducte, sicut in authenticis scriptis eorum exinde factis continetur, nichilominus uobis confirmamus.

Sane agrorum uestrorum quos propriis manibus  aut sumptibus colitis siue de nutrimentis uestrorum animalium decimas a uobis nullus presumat exigere.

Si qua uero libera et absoluta persona pro redemptione anime sue, uestro monasterio se conferre uoluerit, suscipiendi eam facultatem liberam habeatis. Adiicientes etiam auctoritate apostolica interdicimus, ne quis fratres uestros clericos siue laicos, post factam in uestro monasterio professionem, absque uestra licentia suscipere audeat uel retinere. Paci quoque et tranquillitati uestre paterna sollicitudine prouidentes auctoritate apostolica prohibemus, ut infra clausuras locorum siue grangiarum uestrarum nullus uiolentiam uel rapinam, siue furtum facere uel hominem capere audeat.

 Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate.

Si qua igitur, etc.

Datum Senonis, per manum Hermanni, sancte Romane Ecclesie subdiaconi et notarii, uII Idus Februarii, indictione XIII, Incarnationis Dominice anno 1165, pontificatus uero domni Alexandri pape III anno sexto.



CCCXXI. Priuilegium pro monasterio Rupensi. 
[Gall. Christ. nou., XII, Instr., 132.]


ALEXANDER episcopus, seruus seruorum Dei, dilectis filiis IOANNI abbati S. Marie de Rupibus, eiusque fratribus, tam presentibus quam futuris, regularem uitam profitentibus, in PP. M.

Apostolici moderaminis clementie conuenit religiosos diligere, et eorum loca sue protectionis munimine defensare. Quocirca, dilecti in Domino filii, uestris iustis postulationibus clementer annuimus, et prefatum monasterium S. Marie in quo diuino mancipati estis obsequio, ad exemplar patris  et predecessoris nostri sancte recordationis Eugenii pape, sub. B. Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant; in quibus hec propriis duximus exprimenda uocabulis: Locum in quo ipsum monasterium situm est, cum appendiciis suis, grangiam de uillegest, grangiam de S. Lupo, grangiam de Aligny, grangiam de ueteribus, campis et uaux, grangiam de Blancfort, grangiam  de nemore S. Gundulphi, grangiam de uillanoua; terram de Landis et de Fundelino, quidquid habetis apud Liriacum, terram de Chaneio, grangiam de uillari Gundulphi, grangiam de Crientiis, cum omnibus nemoribus et pascuis pertinentibus ad supradictas grangias. Sane laborum uestrorum quos propriis manibus aut sumptibus colitis, siue de nutri nentis uestrorum animalium, decimas a uobis nullus presumat exigere

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, aut imminuere, seu quibuslibet uexationibus fatigare; sed omnia integra conseruentur eorum, pro quorum gubernatione . . . .  concessa sunt usibus omnimodis profutura, salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Hostiensis episcopus.
    Ego Bernardus Portuensis et S. Rufine episc.
    Ego Galterius Albanensis episcopus.
    Ego Hubaldus presbyter cardinalis tituli S. Crucis in Hierusalem.
    Ego Henricus presbyter cardinalis tituli Sanctorum Nerei et Achillei.
    Ego Ioannes presbyter cardinalis tituli S. Anastasie.
    Ego Guillelmus tituli S. Petri ad uincula presbyter cardinalis.
     Ego Iacinthus diaconus cardinalis S. Marie in Cosmidin.
    Ego Oddo diaconus cardinalis Sancti Nicolai in Carcere Tulliano.
    Ego Cinthius diaconus cardinalis S. Adriani.
    Ego Manfredus diaconus cardinalis S. Georgii ad uelum Aureum.


Datum Senonis, per manum Hermanni, S. Romane Ecclesie subdiaconi et notarii, sexto Idus Februarii, Incarnat. Dominice anno MCLX . . . pontificatus uero domini Alexandri pape III, uI, indict. XIII.



CCCXXII. Confirmatio concordie inter Stephanum quondam episcopum Parisiensem et Theobaldum archidiaconum facte. 
[Cartulaire de Notre Dame de Paris, I, 27.]


Authenticum cardinalium super hac concordia.

Hec est concordia quam nos Mattheus, etc. uide Patrologie tom. CLXXIII, col. 1263, in Mattheo cardinali.


Confirmatio Eugenii III.

uide Patrologie tom. CLXXX, ad an. 1147, Iunii 5.


Confirmatio Alexandri III.

Ad hec auctoritate apostolica prohibemus, ne archidiaconi presbyteros, in suis archidiaconatibus constitutos, nimia frequentia hospitiorum ullatenus grauent, salua in omnibus sedis apostolice auctoritate.

 Datum Senonis, per manum Hermanni, sancte Romane Ecclesie subdiaconi et notarii, Kalendas Martii, indictione XIII, Incarnationis Dominice anno 1164, pontificatus uero domini Alexandri pape III anno uI.



CCCXXIII. Monasterii S. Martini Augustodunensis protectionem suscipit possessionesque ac priuilegia confirmat. 
[BULLIOT, Essai hist. sur Saint-Martin d'Autun, II, 40.]

ALEXANDER episcopus, seruus seruorum Dei, dilectissimis filiis GUILLELMO abbati S. Martini Eduensis eiusque fratribus, tam presentibus quam  futuris, regularem uitam professis, in perpetuum.

Ad hoc uniuersalis Ecclesie cura nobis ab omnipotente Domino commissa est, ut Ecclesiarum omnium ex apostolice sedis auctoritate ac beneuolentia curam gerere debeamus, ut non prauorum hominum agitentur molestiis affectione paterna prouidere curemus. Et propterea, dilecti in Domino filii, uestris iustis postulationibus clementer annuimus, et prefatum monasterium, in quo diuino estis obsequio nuncupati, ad exemplar predecessorum nostrorum doctoris egregii Gregorii et Innocentii Romanorum pontificum, iam dictam ecclesiam S. Martini que in suburbio Augustodunensi a reuerende memorie Siagrio episcopo et Brunechilde regina constructa est, sub beati Petri protectione  suscipimus et nostra, et presentis scripti priuilegio communimus; statuentes, quascunque possessiones et bona quecunque idem monasterium in presenti iuste et canonice possidet aut in futurum concessione pontificum, liberalitate regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus firmissima et illibata permaneant. In quibus hec propriis duximus exprimenda uocabulis.

In Eduensi episcopatu ecclesiam de Thosiaco , ecclesiam de Castellione , ecclesiam de Meletaco , ecclesiam de Festo , ecclesiam Sancti Panthaleonis , ecclesiam S. Andree ,  ecclesiam SS. Gemimorum , ecclesiam de Marmaignia , medietatem ecclesie de Carbonaco , ecclesiam de Tilio , ecclesiam de Alto Ponte , ecclesiam de Alta uilla ; in prioratu S. Martini de Anziaco , ecclesiam S. Marie, ecclesiam de Aurilliaco , ecclesiam de Buchellis , ecclesiam de Durbia, , ecclesiam de Canoto , ecclesiam de Lacu , ecclesiam de ualeta , ecclesiam de Uzellis , ecclesiam de uindeciaco , ecclesiam de Moncellis , ecclesiam de Braigniaco , ecclesiam  de Classiaco Clessy, ecclesiam de Chariaco , ecclesiam de Couello , ecclesiam de Monasterio , ecclesiam de Chinaco , ecclesiam de Stomaro , ecclesiam de Tauernaco , ecclesiam de Sommantio , ecclesiam de Cella , ecclesiam de S. Preiecto , ecclesiam de uerreria ; in Aualonensi prioratu ecclesiam de Sancto Martino, ecclesiam de Tarot, ecclesiam de Magneio , ecclesiam de Girollis , ecclesiam de Anna , ecclesiam de Surmiseliis ; in Niuernensi episcopatu, ecclesiam de S. Petrusio , ecclesiam de Ianua , ecclesiam de Colmaniaco ; uniuersas ecclesias de Molendinis ,  ecclesiam de Orna , ecclesiam de S. Mauricio , ecclesiam de S. Saluio , ecclesiam de Narlado , ecclesiam de Sanisiaco , ecclesiam de Cisiliaco , ecclesiam de S. Petro Monasterii , ecclesiam de S. Babilla , ecclesiam de S. Humberto , ecclesiam de Langerano , ecclesiam de Castello super Alericum , ecclesiam de S. Augustino , ecclesiam de Liuriaco , ecclesiam de Pressiaco , ecclesiam de Coriaco , ecclesiam de Azyaco , ecclesiam de Traines , ecclesiam de Mornaco , ecclesiam de Mare ,  ecclesiam de Toriaco ; in Lugdunensi episcopatu ecclesiam de Milleyco , in Bituricensi archiepiscopatu ecclesiam de Columbariis , in Cabilonensi episcopatu ecclesiam de Canabis , in Bisuntinensi archiepiscopatu ecclesiam S. Hilarii , in Lingonensi episcopatu ecclesiam S. Iuliani de Curio .

Obeunte uero te, nunc eiusdem loci abbate, uel tuorum quorumlibet . . . . . successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars . . . . . consilii, secundum Dei timorem et beati Benedicti Regulam prouiderint eligendum. Et quoniam multe occasiones deceptione religiosarum  personarum a prauis hominibus . . . . . eumdem abbatem nullomodo priuandum deponendumque censemus, nisi . . . . . communis exigente, unde necesse est ut si qua contra eum huiusmodi querela surrexerit, non solum Augustodunensis ciuitatis episcopus causam examinet, sed, adhibitis sibi uicinis episcopis et aliis religiosis et discretis uiris, subtili et diligenti inuestigatione perquirat. Quatenus cunctis concorditer iudicantibus canonice discretis, censura aut reum possit ferre aut innocentem possit absoluere.

Decernimus ergo ut nulli omnino hominum liceat prefatum monasterium temere perturbare, uel eius possessiones auferre, uel ablatas retinere,  minuere, seu aliquibus uexationibus seu oppressionibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur, etc.

    Ego Hubaldus presbyter cardinalis titulo Sancte Crucis in Hierusalem.
    Ego Henricus presbyter cardinalis titulo SS. Nerei et Achillei.
    Ego Ioannes presbyter cardinalis titulo S. Anastasie.
    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Iacinthus diaconus cardinalis Sancte Marie  in Cosmedin.
    Ego Galterius Albanensis episcopus.


Datum Senonis, per manum Hermanni, S. Romane Ecclesie sub . . . . . et notarii, XIII Kal. Aprilis, Incarnationis Dominice anno 1164, pontificatus uero domni Alexandri pape III, anno sexto.



CCCXXIu. Ad abbatem Cisterciensem.---De negotio Ecclesie Clareuallensis et de abbate eiusdem. 
[MARTEN., Coll., II, 706.]

ALEXANDER episcopus, seruus seruorum Dei, dilecto filio [GILBERTO] Cisterciensi abbati, salutem et apostolicam benedictionem.

Dilectionis tue prudencia non ignorat quam famosum,  quam celebre Clareuallense monasterium habeatur, et in quanta religione quantaue hactenus honestate floruerit, non solum ad uicinorum, sed ad longe etiam positorum notitiam iam peruenit. Unde nos de iactura et detrimento ipsius tanto maiorem in animo nostro mestitiam concipimus ac dolorem, quanto amplius totum ordinem et ipsum monasterium quadam spirituali prerogatiua diligimus, et eius defectum in damnum et detrimentum totius ordinis cognoscimus redundare. Multorum autem ueridica relatione didicimus, quod occasione abbatis eidem monasterio presidentis, qui non eam gratiam et reuerentiam in oculis regum et principum promeruit, quam antecessores eius promeruisse noscuntur, ipsi monasterio non modicum  derogatur, et totus ordo non minimum exinde incommodum sustinet et iacturam. Nos itaque predicto monasterio et honestati, et fame eius, ex officii nostri debito prouidere uolentes, et persone eiusdem abbatis, quem sincera in Domino caritate diligimus, paterna cupientes affectione consulere, uenerabiles fratres nostros, [Henricum] Remensem archiepiscopum et [Alanum] Antissiodorensem episcopum, pro negotio isto illuc duximus destinandos. Quia uero ad te precipue spectat correctio ordinis et obseruantia honestatis, discretioni tue per presentia scripta mandamus, et mandando precipimus, quatenus eumdem abbatem paterne et commonitorie cum omni diligentia et cura studeas conuenire,  ut sibi ipsi consulens et monasterio tam famoso salubriter prouidens, abbatiam uoluntate propria in tuis manibus abrenuntiet. Ad quod siquidem, iuxta consuetudinem ordinis ipsius, eum de facili credimus inducendum. Abbates enim eiusdem ordinis, cum de abrenuntiatione conueniuntur, ne ambitiose et cupida quodammodo uoluntate preesse forsitan uideantur, consueuerunt facile super his acquiescere, et onus, quod eis imminet, libenti animo resignare. Quod si forte commonitioni tue noluerit acquiescere, tum cum consilio predicti  archiepiscopi et episcopi, omni appellatione et contradictione cessante, sine dilatione ipsum ab abbatie administratione remoueas  , et prius ea fratribus eiusdem monasterii indicare studeas et hortari, ut in aliam personam religiosam idoneam et honestam, pari uoluntate conueniant, et eam sibi eligant in abbatem, per quam et status ipsius monasterii in suo robore conseruetur, et omnibus tollatur occasio tante et tam religiose domui detrahendi.

Datum Senonis, uI Kal. Aprilis.



CCCXXu. Ad Henricum Remensem archiepiscopum.---De uerbo siue negotio commisso archiepiscopo et episcopo Antissiodorensi in Claraualle agendo, et qualiter Senonis sint reuocati. 
[MARTEN., Ampl. Collect., II, 1011.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Quod super  uerbo pro quo ad Clareuallense monasterium accessisti, tu et uenerabilis frater noster Antissiodorensis  episcopus, quibus uerbum ipsum commissum fuerat exsequendum, illo cui mandauimus non accedente, non potuistis iuxta nostrum et tuum desiderium procedere, nobis graue ac molestum fore cognoscas. Unde nos cautiori diligentia uolentes scandalum ipsius monasterii euitare, fraternitati tue consulimus, atque monemus,  quatenus ne maior turbatio propter hoc generetur, huic rei ad presens supersedeas, et eam nunc quadam simulatione dimittens, ad nostram presentiam reuertaris. Timemus enim ne homo ille sua loquacitate uerbum ipsum disseminet, et illud ad fratrum notitiam referat, propter quod si taliter procederetur, tam nobis quam et tibi grauis materia detractionis exsurgeret. Nos uero ex quo ad presentiam nostram redieris, una tecum et cum predicto episcopo et dilectis filiis nostris Hen. tituli SS. Nerei et Achillei presbytero cardinali et G.  quondam  Lingonensi episcopo super facto ipso cautius deliberabimus, et secundum quod uidebimus expedire paci et quieti ipsius monasterii cum consilio uestro salubriter consulemus.

Datum Senonis, Kalendas Aprilis.



CCCXXuI. Bulla pro monasterio S. Sereni Cantumerule. 
[Gall. Christ. nou., XII, Instr., 271.]

ALEXANDER episcopus, seruus seruorum Dei, dilectis filiis GREGORIO abbati ecclesie S. Sereni de Cantumerula, eiusque fratribus, tam presentibus quam futuris, canonicam uitam professis.

Effectum iusta postulantibus indulgere, et uigor equitatis et ordo exigit rationis, presertim quando  petentium uoluntatem et pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio ad exemplar predecessoris nostri felicis memorie Adriani pape sub beati Petri et nostra protectione suscipimus, et presentis scripti priuilegio communimus. Imprimis si quidem statuentes ut ordo canonicus, qui secundum Deum et beati Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem Ecclesia in presentiarum iuste et canonice possidet, aut in futurum  concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis:

Totam parochiam castri de Cantumerula, atrium cum sepulturis, exceptis his qui manent in mercatu Rainaldi de Poyeio; medietatem decime annone et uini eiusdem castri, et totam minutam decimam et quartam partem minagii, et medietatem stallagii, et quidquid habetis in potestate ipsius castri, tam in hominibus quam in uineis et terris et uillis subscriptis, scilicet tertiam partem decimationis annone Sclauolle, quidquid habetis apud Panniacum et S. Ferreolum, quidquid habetis in decima  uille Gruis, et duas partes minute decime; duas quoque partes oblationis secundo die post Natale Domini, et totum atrium; quidquid habetis apud montes Figuli et apud Stinellas, et ad montem Genoldi et ad Folletteriam, apud Carmeiam quoque quidquid decime habetis; quidquid habetis Faiel, apud Cubitos, apud Nuseium et uoseium, apud S. Quintinum et S. Saturninum et S. Sepulcrum, curtem de Chasnella et de monte Scopato cum pertinentiis suis; tertiam partem decime de Conflant, et totam decimam agriculture uestre in eadem parochia: quidquid etiam in territorio eiusdem uille habetis, tam in hominibus quam in terris et pratis et aqua; totum territorium de Festo cum tota decima quam dedit uobis Hen. Trecensis episcopus;  ecclesiam de Marcilleio cum decima grossa et minuta et atrio; ecclesiam de Ponstengio cum curte sicut eas bone memorie Hatto quondam Trecensis episcopus rationabili uobis dispositione concessit, et scripti sui pagina confirmauit: duas partes totius decimationis eiusdem uille, et totam decimam de Nusiamento et de uallibus et de Bannoneriis. Ad hec libertatem a duobus dominis eiusdem castri comite uidelicet et Oddone de Auerli, et quatuor militibus qui uulgo pares uocantur, pia uobis deuotione concessam, ut quidquid de eis tenetur in capite libere sine assensu et requisitione ipsorum, dono uel pretio aut quolibet alio legitimo titulo, acquirere ualeatis, auctoritate uobis apostolica confirmamus. Sane noualium uestrorum que propriis manibus  aut sumptibus colitis, siue de nutrimentis animalium uestrorum decimas a uobis nullus presumat exigere.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani canonica iustitia. Si qua igitur in futurum, etc.

Datum Paris. per manum Hermanni, sancte Romane Ecclesie subdiaconi et notarii, XuIII Kalendas Maii, indictione XIII, Incarnationis Dominice anno  1165, pontificatus uero domini Alexandri pape III anno sexto.



CCCXXuII. Exemptionem et bona temporalia monasterii S. Walarici confirmat. 
[Gall. Christ. nou., X, Instrum., 317.]

ALEXANDER episcopus, seruus seruorum Dei, dilectis filiis ASSELINO abbati monasterii Sancti Walarici quod in comitatu uitimacensi situm est, eiusque fratribus, tam presentibus quam futuris, regulariter substituendis, in perpetuum

Quoties illud a nobis petitur quod religioni et honestati debeat conuenire, animo nos decet libenti concedere, et petentium desideriis congruum suffragium  impertire. Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, quod specialiter ad ius Romane Ecclesie noscitur pertinere, ad exemplar predecessorum nostrorum felicis memorie Benedicti et Paschalis Romanorum pontificum, sub beati Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona idem monasterium in presentiarum iuste et canonice possidet, uel in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant.  Nulli etiam sacerdotum in eodem monasterio potestatem exercere liceat, aut eius bona quibuslibet occasionibus infestare, missas quoque publicas in eodem monasterio celebrari, uel stationes fieri preter abbatis uel fratrum uoluntatem omnimodis prohibemus, ne in seruorum Dei recessibus popularibus occasio prebeatur ulla conuentibus. Chrisma uero, oleum sanctum, consecrationes altarium siue basilicarum, benedictionem abbatis, ordinationes monachorum qui ad sacros ordines sunt promouendi, a diecesano suscipietis episcopo, siquidem gratiam et communionem apostolice sedis habuerit, et ea gratis et absque prauitate uobis uoluerit exhibere; alioquin ad quemcunque uolueritis recurratis antistitem, qui nostra fultus auctoritate  quod postulatur indulgeat. Sane adiacens parochia cum ecclesia beati Martini et presbytero eius in ea quam hactenus possedit libertate permaneat.

Decreuimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua in omnibus sedis apostolice auctoritate. Si qua igitur, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
     Ego Gualterius Albanensis episcopus.
    Ego Henricus presbyter cardinalis Sanctorum Nerei et Achillei.
    Ego Guillelmus Sancti Petri ad uincula cardinalis.
    Ego Hyacinthus diaconus cardinalis Sancte Marie in Cosmidin
    Ego Odo diaconus cardinalis Sancti Nicolai in Carcere Tulliano.
    Ego Cinthius diaconus cardinalis Sancti Adriani.
    Ego Manfredus diaconus cardinalis Sancti Georgii ad uelum Aureum.


 Datum Parisiis, per manum Hermanni, sancte Ecclesie Romane subdiaconi et notarii, decimo quinto Kalend. Maii, indict. decima tertia, Incarnationis Dominice anno millesimo centesimo sexagesimo quinto, pontificatus uero domini Alexandri pape tertii anno sexto.



CCCXXuIII. Ecclesie Parisiensis bona et priuilegia confirmat. 
[Cartulaire de Notre-Dame de Paris, I, 227.]

. . . . . . . . . . . Datum Parisius, per manum Hermanni, sancte Romane Ecclesie subdiaconi et notarii, XII Kal. Maii, indict. XIII, Incarnationis Dominice anno  1165, pontificatus uero domni Alexandri pape III anno uI.



CCCXXIX. Ad Henricum Remensem archiepiscopum.---Pro ecclesia Beate Glodesindis Metensi. 
[MARTEN., Ampl. Collect., II, 691.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex conquestione dilectarum filiarum nostrarum Agnetis abbatisse et sororum monasterii Beate Glodesindis  , accepimus quod monachi Sancti Theobaldi  de uitreio ecclesiam de Narceio et ecclesiam de Barauilla, quas asserunt sibi rationabiliter  pertinere, ita siquidem quod in ipsis ecclesiis nullus nisi per eas debeat sacerdos institui, sibi contra iustitiam abstulerunt, et eas non uerentur minus licite detinere. Unde nos causam ipsam uenerabili fratri nostro Catalaunensi episcopo commisimus audiendam, et fine debito terminandam. Si uero ipse id efficere forte noluerit, tu causam audias, et eam canonico fine decidas.

Data Stampis, XI Kalendas Martii [leg. Maii].



CCCXXX. Ad Ludouicum Francorum regem.---Ut archidiaconatus Carnotensis clerico cuidam suo concedatur. 
[MANSI, Concil., XXI, 1023.]


ALEXANDER episcopus, seruus seruorum Dei, carissimo in Christo filio LUDOuICO illustri Francorum regi, salutem et apostolicam benedictionem.

Cum, in proxima secunda feria  que preteriit, simul Parisiis loqueremur, uerbum serenitati tue nos meminimus proposuisse quod cuidam clerico nostro, uiro honesto et litterato, et omnibus bonis suis pro fidelitate nostra et deuotione Ecclesie spoliato, quemdam archidiaconatum Carnotensem concederemus. Unde et tu nobis, si bene meminimus, respondisti quod consilium super hoc haberes. Sed nec nos a te postea super hoc responsum quesiuimus, nec tu deinceps  aliquid nobis exinde respondisti. Eapropter presentia scripta celsitudini regie destinamus, serenitatem tuam, sicut uiua uoce nos fecisse meminimus, ita etiam horum significatione rogantes attentius, et monentes, quatenus, sicut de tue sincerissime deuotionis circa nos et Ecclesiam Dei puritate confidimus, nobis per latorem presentium ita efficaciter studeas respondere, quod nos magnificentie regie uberrimas exinde gratias exsoluamus, et ipse idem sublimitati tue propter hoc fidelis omni tempore et deuotus existere teneatur.

Datum apud S. Benedictum super Ligerim, uII Kal. Maii.



CCCXXXI. Ad monachos S. Petri Carnotensis. 
[Cartulaire de l'abbaye de Saint-Père de Chartres, t. II, p. 650.]


ALEXANDER episcopus, seruus . . . . .

. . . . . Nos . . . . . statuimus ut in ecclesiis in quibus est quatuor uel quinque monachorum conuentus, capellanis eorum nullatenus liceat in maiori altari, contra antiquam et rationabilem consuetudinem, missarum solemnia populo celebrare; sed chorum et magnum altare ad diuina officia peragenda solis monachis reseruentur.

Datum Bituricis, Iu Kal. Maii.



CCCXXXII. Theubaldo, nobili uiro, ecclesiam Boneuallensem et Walterum nouum abbatem commendat 
[MANSI, Concil., XXI, 990.]


ALEXANDER episcopus, seruus seruorum Dei, dilecto filio nobili uiro THEUBALDO, salutem et apostolicam benedictionem.

Religiosa loca et honestas personas tanto nobilitatem tuam conuenit arctiori caritate diligere, quanto eas noueris feruentiori studio religiose conuersationis seruitio Conditoris insistere, et ad ipsius gratiam promerendam ex bonis operibus insudare. Pro ecclesia itaque Boneuallis, et dilecto filio nostro Waltero, quem fratres eiusdem loci, alio renuntiante  oneri predicte ecclesie, in abbatem suum unanimiter et concorditer elegerunt, et pro eisdem fratribus, nobilitatem tuam rogamus attentius, quatenus pro reuerentia beati Petri ac nostra ecclesiam ipsam et prenominatum abbatem et fratres diligas, manuteneas, et a prauorum impetu eosdem protegas uiriliter et defendas; ita quod ab omnipotenti Domino merearis exinde premium eterne retributionis percipere, et gratiam apostolice sedis omni tempore obtinere.

Datum Bituricis, III Kal. Maii.



CCCXXXIII. Abbatem S. Remigii Remensem hortatur ut priori S. Mauritii possessionem quamdam restituat. 
[MARTEN., Ampl. Collect., II, 666.]


ALEXANDER episcopus, seruus seruorum Dei, dilecto filio  abbati Sancti Remigii, salutem et apostolicam benedictionem.

Dilectus filius noster prior Sancti Mauritii Remensis sua nobis narratione proposuit, quod cum maritus I. mulieris in ecclesia sua habitum religionis susciperet, cuiusdam uinee et campi sui medietatem eidem ecclesie secum donauit, quorum aliam medietatem predicta mulier, memorato marito eius de hac luce subtracto, ipsi ecclesie religiosum  habitum ibidem assumens, concessit; cumque partem utramque longo tempore quiete ac pacifice eadem ecclesia possedisset, prefata mulier, ad suggestionem cuiusdam nepotis sui monachi tui, partem uinee et campi, quam ecclesie Beati Mauritii concesserat, ecclesie tibi commisse donauit, licet ipsa se cum eadem parte ecclesie prenominate contulerit, et ex tunc ab illa usque in presentem diem uictum susceperit et uestitum. Tu uero ex secunda donatione quam ecclesie tue fecisse proponitur occasione suscepta, predictam ecclesiam Beati Mauritii prelibata parte campi et uinee spoliasti. Unde quoniam hoc religioni et honestati tue plurimum derogare uidetur, discretionem tuam per apostolica scripta monemus, quatenus prelibatam  campi et uinee partem priori supradicto cum integritate restituas, et eam sibi et ecclesie sue in pace de cetero et quiete dimittas, aut eidem in presentia uenerabilis fratris nostri Remensis archiepiscopi, cum ab eo propter hoc fueris euocatus, sufficientem super hoc iustitiam non differas exhibere.

Data Bituricis, Non. Maii.



CCCXXXIu. Priuilegium pro monasterio Rigniacensis 
[Gall. Christ. nou., XII., Instr., 129.]

ALEXANDER episcopus, seruus seruorum Dei, dilectis filiis ACELINO abbati Regniacensis monasterii eiusque fratribus, tam presentibus quam futuris,  regularem uitam professis, in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio sub B. Petri et nostra protectione suscipimus, et presentis scripti priuilegio communimus. In primis si quidem statuentes ut ordo monasticus qui secundum Dei timorem et B. Benedicti Regulam atque Cisterciensium fratrum institutionem in ipso monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et  canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Locum in quo ipsa abbatia sita est cum grangia que in eodem territorio est et aliis grangiis, Fontismo uidelicet, Ulduno, Essarz, Carboneriis, Lescheriis, Calcz, Bellouidere, domum de Campolenie, cellarium de uallibus cum omnibus appendiciis suis, domum de uaureta; quidquid ex dono  Willelmi Niuernensis comitis rationabiliter possidetis, terram scilicet cultam et incultam sicut diuisa est, totam aquam a fonte Roboris usque ad aquam Milonis de Neriis cum uinea de Ecclesiolis. Ex dono Hugonis de Castro-censurii totam terram eiusdem territorii sicut diuisa est. Ex dono Rainaldi Caprarii quidquid habebat in Bruhalt terram cultam et incultam, et quidquid habebat in molendino de Regniaco. Ex dono Ascelini de Castro-censurii, uxoris sue Antissiodore et filiorum eius, totam terram suam que est in ualle Porliaci, totam terram de Essarz tam planam quam nemorosam, et omnes aisantias in tota terra sua que est inter Coram et Sedanam fluuios, tam planam quam nemorosam, sine damno pastionum, pratorum et segetum,  ita quod ulterius secundum quod statutum est ab ipsis, uel heredibus suis, seu ab aliquo hominum, domus uel habitatio in prescripta terra non fiat, exceptis que ibi modo sunt; pratum de Robore cum terra culta ei adiacente; terram uallis Roboris, totam aquam suam quam habebant communem cum monachis ueziliacensibus a fonte Roboris usque ad domum suam de Basceio. Ex dono Ioscelini de Arsy terram suam de Regniaco. Ex dono Hilduerii de Saci partem allodii sui de Saci subtus uillam que dicitur S. Quintini. Ex dono Anserici de Aualone et Guidonis de Nuceriis, quidquid habebant sine ulla retentione in terra de Fontismo que dicitur S. Petri. Ex dono Landrici de Prais et  filiorum eius totam terram suam de Ulduno cum omnibus appendiciis suis tam planis quam nemorosis sine ulla retentione. Ex dono Norgaudi quidquid habebat in terra Hulduni. Ex dono Stephani de Poliaco quidquid habebat in terra Ulduni. Ex dono Belardie uxoris Gauterii de Turre et filiorum eius, totam terram quam habebant in silua de Crinal, tam planam quam nemorosam, pratum inter duos boscos. Ex dono Hugonis de Praiz et fratrum suorum, omnia prata que iidem fratres habebant ad uillam de Praiz sicut diuisa sunt. Ex dono Gaufredi de Dunziaco et filiorum eius Heruei, Gaufridi et Guidonis de uergeio et fratrum suorum et Hugonis de Monte S. Ioannis, terram grangie de Lescheriis cum omnibus appendiciis suis tam in  nemoribus quam in terris planis, cultis et incultis, et omnes aisantias in tota castellania Castri-censurii tam in nemoribus quam in terris, sine damno pastionum, pratorum et segetum. Ex dono canonicorum. Castri-censurii et Widonis de Asneriis et ceterorum heredum, terram de Bergeriis et alias terras quas ab ipsis habetis tam in nemoribus quam in terris planis, cultis et incultis. Ex dono Hugonis de Porta et fratrum eius, siluam que dicitur de Caulibus. Ex dono eorumdem et Gaufridi de uilari et Ioannis Roberti, prata que habetis super fluuiolum de Anseny; quidquid iuris habetis in terris quas dedit uobis Rainadus Adens. Ex dono Anserici de Monte-regali, Willelmi Fortis et Theobaudi de Scutinei, terram in qua sita est grangia  et domus de Carboneriis. Ex dono eiusdem Anserici et Iuonis de Aualone, terram iuxta grangiam de Carboneriis. Ex dono eiusdem Anserici, pratum quod est inter uadum et grossum boscum, et omnes aisantias in terra sua; prata de Cochento, de Radice et de uaurella. Ex dono Theobaldi de Cutinei et Willelmi Fortis, omnes usus et aisantias in bosco de uaurella ad pascua, focum et edificia construenda. Ex dono Niardi de Montegeleni et filiorum eius et filiorum Arcardi, terram a riuo de Montegeleni usque ad fontem de Cauannis, et usque ad riuum de Grassant, partum de Stanno. Ex dono Framundi de Rusi et comitisse uxoris eius, et Thiberge de Maniaco, totam terram quam habebant in territorio de Cauannis; terram quam habetis  a Caina de Monte-regali et Galeranno nepote eius, et Gautero filio Niuardi que dicitur foresta Guinnemanni. Ex dono Landrici de Draci, domum in ciuitate Autissiodorensi et terra subtus eamdem domum iuxta murum ciuitatis; prata que habetis a canonicis Sancti Lazari de Aualone; terram de grangia de Moruient que dicitur Calz, cum omnibus appendiciis suis, in terris cultis et incultis sicut eas acquisiuistis. Ex dono Odonis ducis Burgundie, filii eius Artaudi de Casteluz et uxoris eius Rachel, omnes aisantias cunctis nemoribus suis que sunt inter Coram et Cosam, ad pasturam pecorum et porcorum sine omni pretio et pasnagio. Ex dono Wilelmi de Turre quidquid iuris habebat in  terra quam Niardus de Monte-regali uobis concessit; grangiam de Bellouidere cum omnibus appendiciis suis; terram de Annai, prata de uaureta, terram quam habetis a Richardo de Lenset, Iterio Iocerii et fratre ipsius. Ex dono Gibaudi de S. uerano, Rainaudi fratris eius et filiorum suorum gixtum quod habetis in terra de Thori quantum pertinet ad grangiam de Bellouidere, et quidquid de feodo ipsorum in terra de Thori habetis, sicut predicte possessiones diuise sunt.

Preterea antiquas et rationabiles consuetudines ac immunitates que a dilecto nostro Ludouico illustri Francorum rege et comite Henrico uobis indulte sunt, sicut in authenticis eorum scriptis exinde factis continetur, nichilominus uobis confirmamus.  Sane laborum uestrorum quos propriis manibus aut sumptibus colitis, sicut de nutrimentis uestrorum animalium decimas a uobis nullus presumat exigere. Si qua uero libera et absoluta persona pro redemptione anime sue uestro monasterio conferre se uoluerit, suscipiendi eam facultatem liberam habeatis. Adiicientes etiam auctoritate apostolica, interdicimus ne quis fratres uestros clericos siue laicos post factam in uestro monasterio professionem, absque uestra licentia suscipere audeat uel retinere. Paci quoque et tranquillitati uestre paterna sollicitudine prouidentes, auctoritate apostolica prohibemus ut infra clausuram locorum siue grangiarum uestrarum nullus uiolentiam uel rapinam, siue furtum facere, uel hominem capere  audeat. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur, eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.

Si qua igitur in futurum ecclesiastica secularisue persona, etc.

    Ego Alexander catholice ecclesie episcopus.
    Ego Hubaldus Hostiensis episcopus,
    Ego Bernardus Portuensis et S. Rufine episcopus.
    Ego Gualterus Albanensis episcopus.
     Ego Hubaldus presbyter cardinalis tituli S. Crucis in Ierusalem.
    Ego Henricus presbyter cardinalis tituli Sanctorum Nerei et Achillei
    Ego Ioannes presbyter cardinalis tituli S. Anastasie.
    . . . . . . presbyter cardinalis. S. Petri ad uincula.
    Ego Iacinthus diaconus cardinalis S. Marie in Cosmedyn.
    Ego Oddo diaconus cardinalis S. Nicolai in Carcere Tulliano
    Ego Boso diaconus cardinalis SS. Cosme et Damiani
    Ego Cynthius diaconus cardinalis S. Adriani.
    Ego Manfredus diaconus cardinalis Sancti Georgii  ad uelum Aureum.


Datum Bituricis, per manum Hermanni, S. Romane Ecclesie subdiaconi et notarii, Iu Idus Maii, indictione XIII, Incarnationis Dominice 1164, pontificatus uero domni Alexandri pape III anno uI.



CCCXXXu. Priuilegium pro monasterio Bonimontis diecesis Geneuensis. 
[Historie patrie Monum., Chart., I, 831 de l'original. Archiues cantonales de Lausanne; layette de Bonmont, n. 4; copie authentique aux archiues baroniales de la maison de Gingins à La Sarra ]

ALEXANDER episcopus, seruus seruorum Dei, dilectis  filiis IOANNI abbati Bonimontis  eiusque fratribus, tam presentibus quam futuris, regularem uitam professis, in perpetuum.

Religiosis uotis annuere et ea operis exhibitione complere officium nos inuitat suscepti regiminis, et ordo uidetur exigere rationis. Eapropter, dilecti in Domino filii, uestris iustis postulationibus clementer annuimus et monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Dei timorem et beati Benedicti Regulam atque Cisterciensium fratrum in uestro monasterio institutus esse dignoscitur, perpetuis ibidem temporibus inuiolabiliter obseruetur.  Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum, oblatione fidelium, seu aliis iustis modis, procurante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Totum territorium de Pellens et montana usque ad uallem Saccone ex dono Walcherii de Diuona  , quidquid habebat in predicto territorio, in Guillione, in Luncuernet  ; ex dono monachorum Sancti Eugendi quidquid habebant in eodem territorio; ex dono Stephani de Gingius,  terram de Sauiniaco, grangiam de Bugeio  ; ex  dono Humberti episcopi Gebennensis  et canonicorum Sancte Marie Lausannensis Ecclesie, grangiam de Chasarario  ; ex dono monachorum Sancti uictoris Gebennensis quidquid habebant in uilla de Charaio; ex dono Walcherii et filiorum eius quidquid habebant in predicta uilla, uineas, grangiam de Diuona; ex dono Petronille de Albona  grangiam de Clareins  et uineas; ex dono Humberti de Pringins  et Petri filii eius et Humberti de Albona, ecclesiam de uizo  et illam de Perr . . . . . . et grangiam . . . . . . . ; ex dono Guigonis de Bignins  et Amedei, Anselmi et Petri grangiam de Frachauallo, duas partes decimarum de Altaribus  quas in eodem loco habetis; uineas de  Balens ex dono Guimardi de Lu . . . . . ne, Humberti Brutini comitis Geneuensis  et Ottonis de Sancto Symphoriano; totum allodium Petri de Scaneins et Wuillelmi fratris eius in uineis, agris et siluis apud Scaneins et in Bellomonte. Sane laborum uestrorum quos propriis manibus aut sumptibus colitis, siue de nutrimentis uestrorum animalium decimas a uobis nullus presumat exigere. Si qua uero libera et absoluta persona pro redemptione anime sue uestro monasterio se conferre uoluerit, suscipiendi eamdem facultatem liberam habeatis. Adiicientes etiam, auctoritate apostolica interdicimus ne quis fratres clericos siue laicos post factam in uestro monasterio professionem absque uestra licentia suscipere audeat uel retinere; paci quoque  et tranquillitati uestre paterna sollicitudine prouidentes, auctoritate apostolica prohibemus ut, infra clausuram locorum siue grangiarum uestrarum nullus uiolentiam uel rapinam, siue furtum facere uel hominem capere audeat.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, uel aliquibus uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.

Si qua igitur in futurum ecclesiastica secularisue persona, etc.

     Ego Alexander, Catholice Ecclesie episcopus.
    Ego Hubaldus, presbyter cardinalis tit. Sancte Crucis in Ierusalem.
    Ego Henricus, presbyter . . . .
    Ego Ioannes, presbyt card. ecclesie Sancte Anastasie.
    Ego Guillelmus, presbyter cardinalis ecclesie S. Petri ad uincula.
    Ego Hubaldus, Ostiensis episcopus.
    Ego Bernardus, Parmensis et Sancte Rufine episcopus.
    Ego Gualterius, Albanensis episcopus.
    Ego Iacintus, diacon. cardinalis S. Marie in Cosmedin.
     Ego Otto, diaconus cardinalis S. Nicolai.
    Ego Boso, diacon. cardinalis Sancti Cosme.
    Ego Cinthius, diaconus cardinalis Sancti Adriani.


Ego Manfredus, diaconus cardinalis Sancti Georgii ad uelum Aureum.

Datum Bituric. per manum Hermanni, sancte Romane Ecclesie subdiaconi et notarii, Iu Idus Maii, indictione XIII  , Incarnationis Dominice anno 1164,  pontificatus uero domni Alexandri pontificis III anno uI.



CCCXXXuI. Ecclesie S. Marci uenete possessiones confirmat. 
[CORNELIUS, Ecclesie uenete, X, II, 319.]

ALEXANDER episcopus, seruus seruorum Dei, dilecto filio LEONARDO procuratori operis ecclesie Beati Marci uenetiarum, sibique in eodem opere succedentibus in perpetuum.

Pie postulationis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecte in Domino, postulationibus dilecti in Christo filii nostri uitalis ducis, et  ciuium uenetorum benignum prebentes assensum, ecclesiam Beati Marci in Tyrensi ciuitate cum domibus suis, pistrino, furno, platea, et cum integra ruga, campis, terris, et omnibus ad eamdem ecclesiam et ad opus Sancti Marci pertinentibus, ecclesiam quoque Sancti Marci Achonensis cum pistrino et domibus suis, platea et ruga, que unum caput tenet in mansione que fuit Petri Ziani, aliud uero firmat in monasterio Sancti Dimitrii, quam uidelicet rugam bone memorie Balduinus I Ierosolymorum rex Beato Marco et duci uenetie suisque successoribus in acquisitione Sydoniensis ciuitatis rationabiliter contulit; omnes etiam terras, quas in Ierosolymitana, Tripolitana, Antiochena, et Cayphas ciuitatibus dux et commune uenetie a rege  Ierosolymorum sibi concessas predicto operi Beati Marci legitime contulerunt, cum omnibus pertinentiis et redditibus suis eidem operi auctoritate apostolica confirmamus et presentis scripti priuilegio communimus, quemadmodum et rationabiliter sunt collate, et sicut eas impresentiarum quieti et pacifice noscitur possidere, statuentes ut tam prenominate possessiones, sicut superius dictum est, quam alia bona que impresentiarum, ad utilitatem eiusdem operis rationabiliter possident, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma tibi tuisque successoribus, ad utilitatem ipsius operis et illibata  permaneant.

Decernimus ergo ut nulli omnino hominum liceat ecclesias temere perturbare, aut earum uel alias possessiones eidem operi deputatas auferre, uel ablatas retinere, minuere, seu quibuslibet uexa ionibus fatigare, sed omnia illibata et integra conseruentur supradicte ecclesie operi pro cuius utilitate concessa sunt usibus omnimodis profutura, salua sedis apostolice auctoritate, et diecesani episcopi  canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem predicte ecclesie operi Beati Marci sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant.  Amen.

    Ego Alexander, Catholice Ecclesie episcopus.
    Ego Ubaldus, Ostiensis episcopus.
    Ego Bernardus, Portuensis et Sancte Rufine episcopus.
    Ego Gualterius, Albanensis episcopus.
    Ego Ubaldus, presb. card. tit. Sancte Crucis in Ierusalem.
    Ego Henricus, presb. card. tit. Sanctorum Nerei et Achillei.
    Ego Guillelmus, presb. card. tit. Sancti Petri ad uincula.
    Ego Iacobus, diac. card. tit. S. Marie in Cosmedin.
     Ego Otto, diac. card. tit. Sancti Nicolai in Carcere.
    Ego Boso, diac. card. tit. Sanctorum Cosme et Damiani.
    Ego Cynthius, diac. card. tit. S. Adriani.
    Ego Petrus, diac. card. tit. Sancti Eustachii iuxta templum Agrippe.
    Ego Manfredus, diac. card. tit. Sancti Georgii ad uelum Aureum.


Datum Bituric. per manum Hermanni, sancte Romane Ecclesie subdiaconi et notarii, tertio Idus Maii, indictione decima tertia, Incarnationis Dominice anno millesimo centesimo sexagesimo quinto, pontificatus uero domni Alexandri pape III anno sexto.



CCCXXXuII. Templarios in Lugdunensi et Cabilonensi episcopatibus morantes hortatur ut cum fratribus Trenorciensibus de decimis quibusdam monasterio subtractis transigant. 
[IUENIN, Nouu. Hist. de Tournus, Pr. p. 167.]


ALEXANDER episcopus, seruus seruorum Dei, dilectis filiis Templariis in Lugdunensi et Cabilonensi episcopatibus morantibus, salutem et apostolicam benedictionem.

Ex parte fratrum Trenorchiensis Ecclesie nobis est insinuatum, quod uos de quibusdam terris quas colitis decimas recusatis exsoluere, de quibus ecclesia eorum decimas ex antiquo tempore percipere  consueuit. Unde licet hoc in priuilegiis Romane Ecclesie uobis indultum sit, ut de laboribus uestris nulli decimas soluere teneamini, quia tamen ipsi queruntur se in hoc plurimum aggrauari, rogamus prudentiam uestram, consulimus atque monemus, quatenus sicut uiri pacifici pro bono pacis, aliquid memoratis fratribus constituatis ut ipsi de subtractis decimis aliquam consolationem percipiant, et nos debeamus honestatem uestram non immerito commendare.

Datum Bituric., Idibus Maii.



CCCXXXuIII. Bulla pro cenobio S. Satyri. 
[Gall. Christ. nou., II, Instr., 54.]

 ALEXANDER episcopus, seruus seruorum Dei, dilectis filiis, IOANNI abbati ecclesie Sancti Satyri que iuxta Sacrum-Cesaris sita est, cum fratribus tam presentibus quam futuris regularem uitam professis in P. P. M.

Desiderium quod ad religionis propositum et animarum salutem pertinere monstratur animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Satyri in qua diuino mancipati estis obsequio, ad exemplar patris et predecessoris nostri sancte recordationis Eugenii pape sub beati Petri et nostra protectione suscipimus et presentis scripti priuilegio  communimus. In primis siquidem statuentes ut ordo canonicus qui secundum domini et beati Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, procurante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis:

In Castro-Cesaris sacro, ecclesiam uidelicet  Sancti Petri, ecclesiam Sancti Dionysii, ecclesiam Sancti Iterii, capellam Sancti Hilarii que est in Turre Comitis, et omnia que in ipso Castro siue in censu, siue in lerdis, et in ceteris consuetudinibus seu in decimis parochie possidetis redditumque iure consuetudinario in Ligeris fluuio possidetis: ecclesiam de Taluerinaco, et quidquid in ipsa parochia tam in censu, quam in decimis possidetis: mansionem de Frateio et quidquid inibi possidetis: ecclesiam de Sancto Baudelio, et quidquid in ipsa parochia in decimis, in censu, in consuetudinibus, in pratis et in terra arabili possidetis: ecclesiam de Dergicis, et quidquid in ipsa parochia possidetis: ecclesiam de Herriaco, et quidquid in ipsa parochia in censu, in decimis, in terra arabili  et in nemore possidetis: ecclesiam de uinomo et quidquid in ipsa parochia, in decimis et in censu possidetis: ecclesiam de Iocis, et quidquid in ipsa parochia possidetis: ecclesiam de Lugniaco, et quidquid in ipsa parochia possidetis: ecclesiam de Grellia, et quidquid in ipsa parochia in decimis et in censu possidetis: ecclesiam de Ialonnia, et quidquid in ipsa parochia in decimis, in censu, in terra arabili, in pratis et in nemore possidetis: terram et prata de Bordis, et quidquid inibi possidetis: terram arabilem, censum et consuetudines apud Elumolium, homines, censum, prata, nemus, et terram arabilem apud uillam Donati, terram et prata apud Geneureiam: censum et terram apud Claumos: censum uinearum et consuetudines quas  ibi habetis: ius quod habetis in redditu ecclesie de Sancio: ecclesiam de Iars, et quidquid in ipsa parochia in decimis, in censu possidetis: alodium de Cocciaco cum omni possessione eius, siue in terris, siue in pratis, nemoribus et omnibus consuetudinibus Salnaium de alodio de uilla Genonis: capellam Sancte Marie, que est in Concortallo Castro Bernardi fulminis: ecclesiam de Blanca Forte et alodium de Monte-Morlonis, decimas, et quidquid in ipsa parochia possidetis: ecclesiam de Barloco, et quidquid in ipsa parochia possidetis: ecclesiam de Petrafitta, et quidquid in ipsa parochia possidetis: ecclesiam de Sariaco in Boschis, et quidquid in ipsa parochia possidetis: alodium de curia Ioannis cum omni possessione sua, siue  in terris, siue in pratis, siue in nemore, siue in rusticis, et in omnibus consuetudinibus: alodium de Mauei: ecclesiam de Bella-uilla cum tota decima eius, ipsam uillam cum omni possessione eius, siue in terris, siue in pratis, siue in nemoribus et rusticis; siue in proprio, siue in casamento, et in omnibus consuetudinibus possidetis: ecclesiam de Sauiniaco, et quidquid in ipsa parochia siue in decimis siue in hominibus, siue in pratis, siue in nemoribus, siue in proprio, siue in casamento, et in omnibus consuetudinibus possidetis: ecclesiam de Acigniaco, et quidquid in ipsa parochia possidetis: ecclesiam de Sancta Gemina, et quidquid in ipsa parochia habetis, siue in decimis, siue in  terra: alodium de Cappis cum omnibus pertinentiis suis: alodium de Lichiaco cum omni possessione eius, siue in terris, siue in pratis, siue in nemore et omnibus consuetudinibus: ecclesiam Sancti Dionysii de firmitate Humbaudii cum omnibus appenditiis suis: capellam de Loco Dei cum omnibus possessiunculis suis: in pago Antissiodorensi curiam que Meua dicitur et capellam Sancti Martini que in eadem sita est, et quidquid ad ipsam pertinet, siue in terris, siue in aquis, siue in uiis, siue in pratis, siue in nemoribus, siue in censu, siue in consuetudinibus: ecclesiam Sancti Ioannis euangeliste Bituricensis cum omnibus pertinentiis suis, uidelicet cum terra Raimundi de Faia que dicitur de Faita et de Puzols, cum nemore quoque, et terra  plana, et pratis que magister Hermannus subdiaconus noster et notarius eidem ecclesie Sancti Ioannis acquisiuit, et quidquid ad ipsum Raimundum hereditario iure pertinet, tam ex parte patris, quam ex parte matris: terram etiam que dicitur Ferragalli, et quidquid ad ipsius Ferragalli possessionem pertinet: capellam de Montellis cum terra, pratis, molendinis et usu nemorum, et omnibus ad se pertinentibus: ecclesiam Sancti Amatoris Antissiodorensis cum omnibus pertinentiis suis, uidelicet cum ecclesia de Brueria, et omnibus ad eam pertinentibus: ecclesiam de Lansec cum terris et pratis ad eam pertinentibus: ecclesiam de Chauanna cum uineis, pratis et decimis ad eam pertinentibus: ecclesiam de uilla Feriol cum pertinentiis suis:  capellam Sancte Marie de Cellis; concordiam uero de ripa Ligeris a Rainaldo de Monte Falconis ex parte mere uobis in pace dimissa et aque teloneo Decommum uestro similiter dimisso et excluso nulli ecclesie uestre ulterius concedenda, quemadmodum inter uos et ipsum per uenerabilem fratrem nostrum Petrum, Bituricensem archiepiscopum, rationabiliter facta est et scripto firmata, auctoritate apostolica confirmamus. Nemus quod est iuxta Ligerim fluuium, quod uaurella dicitur, cum pratis, lacubus, censu et consuetudinibus, et quidquid inibi habetis: prebendam in ecclesia Sancti Stephani Bituricensis, sicut a catholicis archiepiscopis et capitulo eiusdem ecclesie uobis commissa est: remissionem processionis quam in Inuentione sancti  Stephani Bituricensis facere solebatis, sicut a bone memorie Alberico, quondam Bituriciensi archiepiscopo, facta est, et tam ab eo quam a uenerabili fratre nostro Petro, nunc Bituricensi archiepiscopo, et capitulo eiusdem ecclesie scripto authentico est firmata. Insuper etiam burgum ipsum in quo eadem ecclesia Sancti Satyri sita est cum immunitate quam usque ad hec tempora noscitur habuisse, et cum adiacenti sibi territorio iuxta terminos antiquitus constitutos, id est a Dogio Gerardi defuncti per uiam que ducit citra Ulmum-Ricardi sursum tendens per uineas paululum supra Crucem usque ad fontanellas inter duas domos, et inde circumiens supra domos Fontenaici usque ad Crucem Uldrici  progreditur uia Candida usque ad uallem Ioannis de Charnis, et exinde dirigitur inter duo nemora, et per ponticulum de uineis usque in Ligerim descendit, ab omni iure uel exactione regum et principum, liberum infra quod territorium, ex una parte oppidulum quod Fontiniacum dicitur; ex altera uero capella Sancti Teobaudi cum edificiis ibidem constitutis, uillam que dicitur Catonis. Nemus quod Foliolium dicitur, quod iuxta nemus comitis Theobaldi quod Carnis dicitur situm est, in quo nemore comitis talem habetis consuetudinem, ligna scilicet ad uestros proprios usus, medietatem pasnagii et propriorum porcorum portionem.

Preterea decimas ad ius ecclesiarum uestrarum pertinentes, que contra SS. Patrum decreta a laicis  detinentur, de manibus eorum redimendi, et quibuscunque rationabilibus modis poteritis acquirendi licentiam uobis concedimus. Concordiam uero que inter uos et sanctimoniales S. Laurentii de Bituricensi super decimis de manu laicorum communiter acquisitis uel acquirendis rationabiliter facta est, et scripto hinc inde firmata ratam permanere censemus. Nulli quoque fratrum post factam in prefata ecclesia possessionem absque abbatis totiusque congregationis permissione liceat e claustro discedere. Discedentem uero absque communium litterarum cautione nullus audeat retinere. Liceat autem abbati qui pro tempore fuerit, in eum qui uobis ignorantibus aut inuitis discesserit, si secundo tertioue commonitus redire contempserit,  canonicam perferre sententiam. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel firma pars consilii sanioris secundum Dei timorem et beati Augustini Regulam, de suo, seu de alio, si expedierit, eiusdem ordinis collegio prouiderint eligendum.

Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura. Salua sedis Apostolice auctoritate,  atque archiepiscopi et ecclesie Bituricensis canonica iustitia.

Si qua igitur in futurum ecclesiastica, secularisue persona, etc.

    Ego Alexander, Catholice Ecclesie episc.
    Ego Hubaldus, Ostiensis episcopus.
    Ego Bernardus, Portuensis et S. Rufine episc.
    Ego Gualterius, Albanensis episc.
    Ego Hubaldus, presbyter et cardinalis tit. S. Crucis in Ierusalem.
    Ego Henricus, presbyter et cardinalis tit. SS. Nerei et Achill.
    Ego Guil., presbyter card. titulo S. Petri ad uincula.
     Ego Iacintus, diac. card. S. Marie in Cosmedin.
    Ego Oddo, diac. card. S. Nicolai in Carcere Tulliano.
    Ego Boso, diac. card. SS. Cosme et Damiani.
    Ego Cinthius, diac. card. S. Adriani.
    Ego Petrus, diac. card. S. Eustachii iuxta templum Agrippe.
    Ego Manfridus, diac. card. S. Georgii ad uelum Aureum.


Datum Bituricis per manum Hermanni, S. Rom.  Eccl. subdiaconi et notarii, XuI Kalendas Iunii, indictione XIII, Incarnationis Dominice anno 1164, pontificatus uero Alexandri pontif. III anno uI.



CCCXXXIX. Abbatem et fratres Pontiniacenses, Thomam archiepiscopum Cantuariensem honeste tractantes laudat, eumdemque iis commendat.
[MANRIQUE, Annal. Cisterc., Iu, 560.]

ALEXANDER episcopus, seruus seruorum Dei, abbati et fratribus Pontigniacensis monosterii, salutem et apostolicam benedictionem.

Fidei et deuotionis uestre feruorem, quem circa nos et Ecclesiam Romanam multipliciter geritis, in eo quod uenerabilem fratrem nostrum Cantuariensem archiepiscopum tam benigne, tam humane et  honeste tractatis, nec ad alicuius minas aut blanditias in hoc respicere uoluistis, exhibitione operis abunde demonstrastis. Quod utique gratum nobis omnimodis et acceptum, tanquam si persone nostre fuisset exhibitum, reputantes, quantas possumus caritati uestre super hoc gratiarum referimus actiones, et affectionem uestram innumeris exinde laudibus in Domino commendamus. uerum quoniam boni operis finis magis quam principium solet attendi, discretionem uestram per apostolica scripta rogamus, monemus et hortamur in Domino, quatenus iam dicto archiepiscopo, sicut hactenus laudabiliter fecisse noscimini, fraterne liberalitatis subsidia ita honeste, ita honorifice ministretis, ut fraternam in uobis caritatem feruentiorem  semper inueniat, neque eam unquam minis aut terroribus tepuisse cognoscat.



CCCXL. Ad Henricum, Remensem archiepiscopum.---De negotio Ecclesie Clareuallensis. 
[MARTEN., Ampl. Collect., II, 713.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Super Clareuallensis  ecclesie negotio, unde nobis tuas litteras nuper transmisisti, de consilio uenerabilis fratris nostri Antissiodorensis episcopi, et dilecti filii nostri  Henrici tituli Sanctorum  Nerei et Achillei presbyteri cardinalis, sicut nobis et ipsis uisum fuerat expedire, processimus. Si quid autem residuum fuerit, tum sinceritatis tue respectu, tum eiusdem ecclesie consideratione, secundum quod expedire nouerimus, libenti animo studebimus adimplere; de hoc uero quod nobis pro supradicto cardinali scripsisti, petitioni tue acquiescere non potuimus, cum ipse sicut uir discretus et prudens et nobis deuotissimus pro magnis Ecclesie negotiis, que instant, necessarius nobis admodum et opportunus existat, nec eius absentiam  possimus ullatenus sustinere. Ad hec de uisitatione tua copiosas tibi gratiarum referimus actiones.

Data apud Clarummontem, uIII Kal. Iunii.



CCCXLI. Ad fratres ecclesie S. Petri Carnotensis. 
[Collection des Cartulaires, II, 649.]

ALEXANDER episcopus, seruus seruorum Dei, dilectis filiis FULCHERIO abbati et fratribus ecclesie S. Petri Carnotensis, salutem et apostolicam benedictionem.

. . . . . Constituimus ne quis episcopus quempiam de monachis uestris, absque euidente et manifesta causa, excommunicet uel ab officio diuino suspendat.

 Datum apud Clarummontem, uII Kal. Iunii.



CCCXLII. Ad Henricum archiepiscopum Remensem.---Pro Eueren presbytero. 
[MARTEN., Ampl. Collect., II, 714.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

ueniens ad apostolice sedis clementiam Eueren, pauper presbyter, sua nobis narratione proposuit quod Walterus Premonstratensis canonicus et prepositus de Gasnan, redditus ecclesie sue contra  iustitiam occupauit, et eos ausu temerario detinere presumit; cumque super eadem causa cum prenominato sacerdote idem prepositus compositionem fecerit, ab ea compositione resiliens, unam capam, quam sibi prefatus sacerdos pignori obligauerat, iniuste reddere contradicit. Pratum quoque et quamdam terram sepedicti sacerdotis inuadere, ipsamque, prout nobis dicitur, presumit irrationabiliter detinere. Unde quoniam uniuersis Dei fidelibus et presertim diuino cultui mancipatis in sua existimus iustitia defensores, fraternitati tue per apostolica scripta mandamus, quatenus, si res ita se habet, prenominatum prepositum diligenter commoneas, et districte compellas, ut et predictam compositionem si rationabiliter facta fuit, diligenter  obseruet, et omnia ablata post factam compositionem restituat, et ab infestatione eiusdem sacerdotis de cetero conquiescat.

Data apud Clarummontem, II Non. Iunii.



CCCXLIII. Ludouicum Francorum regem rogat ut comitem Niuernensem et eius matrem a uexando monasterio uizeliacensi deterreat. 
[MANSI, Concil., XXI, 1044.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Ad regie serenitatis notitiam credimus peruenisse quomodo nobilis uir comes Niuernensis et  mater sua in uizeliacense monasterium manus suas amplius solito aggrauarunt, et Dei ac beate Marie Magdalene, cuius corpus in eodem monasterio requiescit, timore et reuerentia omnino postposita, equitaturas, boues, asinos et pecora, tam monasterii quam exteriorum obedientiarum, per seruientes suos rapere et exinde abducere minime formidarunt. Abbati quoque eiusdem loci iam dictus comes minas et insidias circumponit, ita quod de monasterio sine proprii corporis periculo et timore exire non audeat; publicam etiam et antiquam stratam non solum infringit, sed uiatores per quoddam castrum suum transire compellit, et occasione ista quosdam Burgenses a nundinis redeuntes cepit. Unde quoniam monasterium illud ad ius et  proprietatem Romane Ecclesie, et regie celsitudinis protectionem spectare dignoscitur, serenitatem tuam per apostolica scripta rogamus, monemus et exhortamur in Domino, quatenus, diuini amoris obtentu et pro reuerentia beati Petri ac nostra, memoratum comitem et matrem suam instanter commoneas, et diligentius studeas conuenire, et etiam, si necesse fuerit, potestate regia cercere, ut prenominato abbati et fratribus ablata omnia sine dilatione restituant, de damnis et iniuriis congruam satisfactionem exhibeant, et ab eorum molestatione ac grauamine indebito ulterius omnino quiescant. Ita quod ab omnipotente Domino indeficiens propter hoc premium feliciter ualeas  adipisci, et nos clementie tue uberrimas exinde gratias exsoluere teneamur. Nos enim prefatum comitem et matrem suam per nostras litteras monuimus, ut errata corrigere studeant, et a talilibus de cetero penitus conquiescant.

Datum apud Clarummontem Nonas Iunii.



CCCXLIu. Hugoni, archiepiscopo Senonensi, mandat hortetur comitem Niuernensem eiusque matrem ut damna monasterio uizeliacensi illata resarciant; quod nisi fecerint intra dies 20, excommunicatione eos affici iubet. 
[Ibid., col. 1043.]

ALEXANDER episcopus, seruus seruorum Dei, uenerabili fratri HUGONI, Senonensium archiepiscopo,  salutem et apostolicam benedictionem.

Ad tue fraternitatis notitiam peruenisse credimus, quomodo uir nobilis comes Niuernensis et mater sua in uizeliacense monasterium manus suas amplius solito aggrauarunt, et Dei ac B. Marie Magdalene, cuius corpus in eodem monasterio requiescit, timore et reuerentia omnino postposita, equitaturas, boues, asinos et pecora, tam monasterii quam exteriorum obedientiarum, per seruientes suos rapere et exinde abducere minime formidarunt. Abbati quoque eius loci iam dictus comes minas et insidias circumponit, ita quod de monasterio sine proprii corporis periculo et timore exire non audeat. Unde quoniam monasterium illud ad ius et proprietatem B. Petri ac nostram noscitur  specialiter pertinere, et non modicum membrum Ecclesie Romane existit, fraternitati tue per apostolica scripta mandamus, quatenus sicut gratiam B. Petri ac nostram charam habes, memoratum comitem et matrem suam sub uelocitate, cum omni diligentia studeas conuenire, et attentius exhortari, quod prenominato abbati et fratribus ablata omnia cessante dilatione restituant, de damnis et iniuriis illatis congruam satisfactionem exhibeant, et ab eorum molestatione ac grauamine indebito ulterius omnino quiescant. Alioquin, infra XX dies post commonitionem tuam, per totam terram eorum omnia diuina officia, preter baptisma paruulorum, penitentias morientium penitus interdicas, et, si  nec sic resipuerint, in personas illorum excommunicationis sententiam non differas promulgare. uenerabilibus fratribus nostris, Eduensi, Lingonensi, Antissiodorensi et Niuernensi episcopis per scripta tua significans, et firmiter eisdem ex parte nostra iniungens, ut sententiam a te in supra dicti comitis uel matris sue terram aut personas eorum prolatam usque ad dignam satisfactionem inuiolabiliter studeant obseruare. Nos enim ipsis per scripta nostra mandamus, ut, ex quo super hoc litteras tuas receperint, id fideliter studeant adimplere.



CCCXLu. Henrico Eduensi, Galterio Lingonensi, Alano Antissiodorensi et Bernardo Niuernensi episcopis precipit ut excommunicationis sententiam quam archiepiscopus Senonensis protulerit in comitem Niuernensem et matrem eius obseruent. 
[Ibid., 1044.]


ALEXANDER episcopus, seruus seruorum Dei, uenerabilibus fratribus HENRICO Eduensi, GALTERIO Lingonensi, ALBANO Antissiodorensi, et BERNARDO Niuernensi episcopis, salutem et apostolicam benedictionem.

Ad uestre fraternitatis notitiam, etc., ut supra usque ad hec uerba: Ecclesie Romane existit. uenerabili fratri nostro Senonensi archiepiscopo, dedimus in mandatis ut memoratum comitem et matrem suam sub uelocitate, cum omni diligentia studeat conuenire, et attentius exhortari, quod prenominato  abbati et fratribus ablata omnia cessante dilatione restituant, de damnis et iniuriis illatis congruam satisfactionem exhibeant, et ab eorum molestatione et grauamine indebito ulterius omnino quiescant: alioquin per totam terram eorum omnia diuina officia, preter baptisma paruulorum et penitentias morientium, penitus interdicat; si nec sic resipuerint, in personas illorum excommunicationis sententiam non differat promulgare, uobis per sua scripta significans, et firmiter ex parte nostra iniungens, ut sententiam ab eodem in supradicti comitis uel matris sue terram aut personas eorum prolatam, usque ad dignam satisfactionem inuiolabiliter obseruare curetis. Ideoque fraternitati uestre per apostolica scripta mandamus, quatenus,  cum eius super hoc litteras receperitis, quod ab eo exinde statutum fuerit, sicut gratiam beati Petri ac nostram charam habetis firmiter teneatis, et per uestras parochias faciatis inuiolabiliter obseruari; alioquin nos in nostri trangressorem mandati id, auctore Domino, durius corrigemus.

Datum apud Clarummontem Nonas Iunii.



CCCXLuI. Guillelmum abbatem et fratres uizeliacenses de superioribus epistolis certiores facit. 
[Ibid., col. 1045.]

ALEXANDER episcopus, seruus seruorum Dei, dilectis filiis GUILLELMO abbati et fratribus uizeliacensibus, salutem et apostolicam benedictionem.

 Susceptis litteris uestris, ac diligenter perspectis tribulationibus et angustiis uestris, quas earum continentia exprimebat, paterne mentis affectu interius condoluimus, sicut qui monasterium uestrum proprium patrimonium beati Petri esse cognoscimus, et uos, sicut speciales et deuotos Ecclesie filios, certiori in Domino caritate diligimus, et uestris profectibus prompto animo aspiramus. Inde siquidem fuit quod carissimo in Christo filio nostro Ludouico, illustri Francorum regi, uenerabilibus quoque fratribus nostris Hugoni Senonensium archiepiscopo, Eduensi, Lingonensi, Antissiodorensi et Niuernensi episcopis, nobili etiam uiro comiti Niuernensi et comitisse matri eius, pro negotio uestro scripta nostra dirigimus, sicut ex  eorum transcriptis uobis euidentius innotescet; uos autem ad hec corrigenda studium et operam adhibeatis, et per claustri ac religonis obseruantiam iugiter orationi uacantes, clametis in celum, ut omnipotens Dominus his malis cito finem imponat, et uobis pacem et optatam tranquillitatem concedat.

Datum apud Clarummontem Nonas Iunii.



CCCXLuII. Ad Henricum Remensem archiepiscopum.---Pro quadam muliere Hersende nomine. 
[MARTEN., Ampl. Coll., II, 714.]

ALEXANDER episcopus, seruus seruorum Dei, uenerabili  fratri HENRICO, Remensium archiepiscopo, salutem et apostolicam benedictionem.

Ex transmissa conquestione nobilis mulieris Hersendis ad audientiam nostram peruenit quod cum uenerabilis frater noster Catalaunensis episcopus Eust. Germundum et Theobaldum pro multis iniuriis et damnis que eidem mulieri intulerunt. de mandato nostro excommunicasset, eos postea, nulla satisfactione exhibita, absoluere non dubitauit. Unde quoniam ad hoc ecclesiasticus gladius in malefactores exeritur, ut eorum malitia digna castigatione reprimatur, fraternitati tue per apostolica scripta mandamus quatenus, si ita est, prefatos uiros commoneas, et omni cum districtione compellas, ut prenominate mulieri ablata uniuersa  restituant, et damna data resarcire non differant. Quod si commonitioni tue parere contempserint, eos in eamdem excommunicationis sententiam, postposita occasione et appellatione remota, reducas. Sane quia orphani et pupilli sub Ecclesie tutela et defensione consistunt, nichilominus tibi, presentium auctoritate, iniungimus ut debitores suos et filiorum suorum, quos ex priori marito habuit, diligenter commonere et districte compellere studeas, quo omnia que illi et filiis suis debere se recognoscunt, eis cum integritate persoluant. De his uero que diffitentur, uel satisfaciant, uel in tua presentia plenitudinem illis iustitie, cessante appellatione, exhibeant: ita tamen quod puerorum debita illis personis assignentur, quibus eorum cura  commissa dignoscitur, et que ad eorum commodum ea debeant integre ac fideliter conseruare. Debitoribus autem ita precaueas, ne ex quo pecuniam soluerint, a quoquam ualeant super hoc conueniri.

Data apud Clarummontem, Non. Iunii.



CCCXLuIII. Ad Henricum Remensem archiepiscopum.---Pro C. nepote domini pape. 
[Ibid., col. 715.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo,  salutem et apostolicam benedictionem.

Dilectus filius noster magister Fulco, ecclesie tue canonicus, nobis ex parte tua proposuit quod centum quinquaginta libras nobis pro quodam fratre tuo exsolueres, quas nos dilecto filio nostro Eustachio, magistro fratrum militie Templi, mandauimus assignari. uerum quoniam easdem CL et uIII latoribus presentium pro mutua pecunia, quam illis pro necessitatibus Ecclesie Romane accepimus, tenemur exsoluere, fraternitati tue per apostolica scripta mandamus quatenus, si ipsas predicto magistro nondum assignasti, prefatas C et L et octo libras, quas dilecto filio C. nepoti nostro liberalitas tua promisit, facias assignari, et quid  inde feceris nobis per litteras tuas significes.

Data apud Clarummontem, uII Idus Iunii.



CCCXLIX. Ad Gilbertum Londinensem episcopum.---De Cantuariensi Ecclesia. 
[Epist. S. Thome. ed. Giles, II, 96.]

ALEXANDER episcopus, seruus seruorum Dei, uenerabili fratri GILBERTO, Londoniensi episcopo, salutem et apostolicam benedictionem.

A memoria tua non credimus excidisse, qualiter carissimus in Christo filius noster Henricus, illustris rex Anglorum, multa olim a nobis precum instantia requisiuit, ut ab Herefordiensi Ecclesia, cui  presidebas, de te in Londoniensem Ecclesiam translationem fieri concederemus. Utque nostrum sue petitioni super hoc impartiremur assensum, necessitatem communem pariter et utilitatem proponebat, asserens quod ciuitas illa quasi regni sedes sui existeret, et quia cuncte religionis et discretionis uirtute te crederet preeminere, consilio tuo super his, que saluti anime sue expedirent, et ad regni augmentum pariter et conseruationem spectarent, spiritualiter et temporaliter uti uolebat, et ideo magis proximum te desiderabat et familiarem habere. Unde nos attendentes, quam utiliter prudentia et religio tua saluti eiusdem regis et regni posset consulere, et quanta ex eo ualeat Ecclesie Dei utilitas et commoditas prouenire, libenter suis  precibus acquieuimus, et te concessimus in Londoniensi Ecclesia promoueri. Et ideo quanto benignius ac facilius eius beneplacitum et uoluntatem compleuimus, et tue pariter exaltationi intendimus et honori, tanto probitas tua circa incrementum et conseruationem Ecclesie amplius deberet eniti, et attentius circa hoc ac efficacius laborare, ut fructum, quem nobis idem rex proposuit, et nos speramus, exhibitione operis et ipsa rerum experientia cognoscamus, et Ecclesie Anglorum in diebus eius in pace bona Domino Deo deseruiat. Quomodo autem predictus rex a deuotione Ecclesie, ab eo quod solebat, animum et mentem auerterit, et eam in multis, sicut in appellationibus et uisitationibus nostris, communicando etiam schismaticis, et nominatim  excommunicatis, et confederando se eis, et in eo etiam quod uenerabilem fratrem nostrum Thomam Cantuaniensem archiepiscopum de regno suo exire cegit, quasi persequi et impugnare uideatur, te non credimus ignorare. Quapropter sollicitudinem tuam rogamus, monemus atque mandamus, quatenus adiuncto tibi uenerabili fratre nostro Roberto, Herefordensi episcopo, eumdem regem sollicite commoneas, et studiosa exhortatione inducas, ut, huiusmodi proposito prorsus relicto, in eo quod excessit, sicut dignum est, satisfaciat, a prauis actibus omnino desistat, Creatorem suum puro corde diligat, matrem suam sanctam Romanam Ecclesiam solita ueneratione respiciat, nec eam uisitare  uolentes inhibeat, appellationes ad eam factas nullo modo impediat, et predictum fratrem nostrum archiepiscopum ad sedem suam benignius reuocans et reducens, in beati Petri et nostra reuerentia firmus immobilisque consistat, et ad opera misericordie ac pietatis intendat; ecclesiasticas personas, tam regni quam terre sue, nec per se grauet, sicut facere dicitur, nec a quoquam grauari permittat, sed eas diligat, manu teneat, et regia protectione conseruet, ut ille, per quem reges regnant, temporale ei regnum conseruet in terris, et sempiternum largiatur in celis. Licet autem nos eum pro multa deuotione, et multis obsequiis nobis tempore necessitatis impensis, sicut excellentissimum principem et inclytum regem, affluentiori caritate  diligamus, et ad eius honorem, exaltationem pariter et augmentum, quantumuis ipse aliter opinari uideatur, feruentiori studio aspiremus, ei tamen propones, quod nisi maturius ista correxerit, timendum sibi erit, ne et Deus ei pro his omnibus grauiter irascatur, et in eum atque suos debeat durius uindicare, et nos ipsi id non poterimus diutius in patientia sustinere. Nec ista pro nobis, quantum pro eius salute et utilitate proponimus, qui magnifica deuotionis et liberalitatis obsequia, que nobis, sicut diximus, tanquam rex Christianissimus exhibuit sepe, ad memoriam reducentes, eius gloriam et magnificentiam diligimus, et salutem suam, et regni, atque suorum, totis affectibus exoptamus. Ad hec de tue religionis et honestatis  prudentia plenius confidentes, Ecclesie negotia experientie tue fiducialius committimus exsequenda. Inde siquidem est, quod fraternitati tue presentium auctoritate mandamus, ut denarium beati Petri presentis anni per totam Angliam fideliter recolligi facias, et eum ad nos, quam citius poteris, transmittere non postponas. Rogamus etiam discretionem tuam, ut quousque prescriptum denarium recolligas, de pecunia tua, uel aliunde mutuo acquisita, nobis interim studeas utiliter prouidere, et illam infra proximas Kalendas Augusti nobis transmittas, eamdem postea de memorato denario recepturus. Quod ita gratum nobis et acceptum existet, quasi ipsam nobis dono concederes.

 Datum apud Clarummontem, uI Idus Iulii [leg. Iunii].



CCCL. Ad Henricum Anglorum regem.---De immunitate ecclesiastica non uiolanda, et clericis ad tribunal seculare non trahendis. 
[Epist. S. Thome, ed. GILES, II, 115.]

ALEXANDER episcopus, seruus seruorum Dei, carissimo in Christo filio HENRICO, illustri Anglorum regi, salutem et apostolicam benedictionem.

Etsi circa nos, et matrem tuam, Ecclesiam sacrosanctam, filialis in te deuotio aliquatenus uideatur tepuisse, paternum tamen affectum circa te, uel regnum tue gubernationi commissum nullo tempore  deseruimus. Tua ergo serenitas, quod amici uerbera potiora quam inimici oscula existant, diligenter aduertens, consideret studiosius et attendat, quod sicut clerici a uiris secularibus uita et habitu distinguuntur, ita et iudicia clericorum a laicorum iudiciis diuersa penitus comprobantur. Quare si ea ordine quo non decet peruertas, et que Iesu Christi sunt tue potestati usurpans, nouas leges ad ecclesiarum oppressionem, et Christi pauperum, pro tuo beneplacito condas, consuetudines etiam, quas auitas uocas, inducas, tu ipse procul dubio in extremo examine, quod effugere non poteris, modo consimili iudicaberis, et eadem mensura, qua mensus fueris, remetietur tibi. uerum ne commonitiones nostre excellentie tue auribus tediose uel  aspere aliquatenus uideantur, scriptum recollige: Quod filium, quem diligit, pater corripit . Pro certo cognoscens, quia quanto personam tuam ardentiori caritate in Domino diligimus, et sincerissime tue deuotionis insignia, nobis et Ecclesie Dei multipliciter et magnifice olim exhibita, ad memoriam sepius et studiosius reuocamus, tanto hec cogitationi tue, spiritualem tibi et eternam salutem uotiuis cordis affectibus exoptantes, libentius intimamus. Si enim te in aliquo iudicium futurum deterret, aut premiorum in eterna requie corona delectat, ueram, que Deus est, iustitiam colere, uel suum unicuique tribuere, negotia ecclesiastica, et presertim criminalia, que de lesione fidei uel iuramenti emergunt, causas quoque super  rebus et possessionibus ecclesiarum personis ecclesiasticis tractanda relinquere, regnum et sacerdotium non confundere, non adeo serenitatem tuam deceret, quam etiam expediret. Si autem uniuersa, que in usus tuos per huiusmodi angarias de bonis ecclesiasticis conuertuntur, in refectionem pauperum, uel aliis operibus pietatis expenderes, obsequium non magis Deo gratum efficeres, quam si altari quolibet discooperto aliud cooperires, aut si Petrum crucifigeres, ut Paulum a mortis periculo liberares. Recolere siquidem debes, et pre oculis ad huius rei exemplum habere, qualiter rex Saul, quia deuicto Amalech predam contra diuinum preceptum reseruare uolebat, cum se  ad excusationem sui hec ad sacrificandum reseruasse proponeret, a Domino fuit reprobatus, et alius, eo uiuo, in honorem et dignitatem regiam subrogatus. Quem utique peccata populi regem effecerant, sed eum a gubernatione regni propria commissa destituerunt. Quomodo etiam rex Ozias, dum thurificare uoluit, et sacerdotis sibi officium usurpare, digna Dei ultione fuerit lepra percussus, tue saluti congruit ad animum reuocare. Si uero successus tuos uiribus et potestati tue, et non Deo ascribas, intentionem quoque et animum tuum ab ecclesiasticorum uirorum et ecclesiarum oppressione non retrahas, ille procul dubio, qui aliis te prefecit, et magnum in orbe principem ad fidelium suorum gubernationem, non ad depressionem  constituit, talenta tibi commissa graui cum usura a te requiret, et sicut de Roboam filio Salomonis legitur, qui pro delicto patris est a regno eiectus, commissum paternum in heredes transfundet. Tu ergo prauis cuiuslibet suggestionibus non acquiescas, nec his qui semper mala susurrant, aurem inclines, sed que tuam salutem expediant, diligentius audias, et ita ad honorem Dei, et Ecclesie sue tranquillitatem et pacem, ad quod solummodo es regni gubernationem adeptus, idem regere, et secundum quod Dominus tibi administrauerit, studeas utiliter gubernare, ut ille, per quem reges regnant, et cui seruire regnare est, tibi et heredibus tuis regnum temporale conseruet, et post illud tribuat sine fine mansurum.



CCCLI. Ad Thomam Cantuariensem archiepiscopum.---Eum angustiis pressum consolatur. 
[Ibid., p. 6.]


ALEXANDER papa THOMAE Cantuariensi archiepiscopo.

Quoniam dies mali sunt, et multa sunt pro qualitate temporis toleranda, discretionem tuam rogamus, monemus, consulimus et suademus, ut in omnibus tuis et Ecclesie negotiis agendis te cautue, prouidum et circumspectum exhibeas, et nichil propere uel precipitanter, sed mature et grauiter faciens, ad gratiam et beneuolentiam illustris regis Anglorum recuperandam, quantum salua  libertate Ecclesie, et honestate officii tui fieri poterit, enitaris modis omnibus et labores. Et usque ad proximum pascha eumdem regem sustineas, ita quod nichil in eum uel terram ipsius usque ad prescriptum studeas exercere. Tunc enim Dominus dabit tempora meliora, et tam tu quam nos tutius poterimus in facto ipso procedere.



CCCLII. Ad eumdem.---Sententiam ab episcopis et baronibus Anglie contra ipsum latam se irritam fecisse mandat. 
[Ibid., p. 7.]

ALEXANDER papa THOMAE, Cantuariensi archiepiscopo.

Quod minor maiorem iudicare non possit, et  eum presertim cui iure noscitur prelationis subesse, et obedientie uinculo tenetur astrictus, tam diuine quam humane leges demonstrant. Et precipue sanctorum Patrum statutis id manifestius declaratur. Hec siquidem nos, quorum interest errata corrigere, et ea que incorrecta perniciosum posteris exemplum relinquerent, sollicita consideratione pensantes, attendentes etiam, quod ex delicto persone non debet Ecclesia iacturam aliquam uel incommodum sustinere, sententiam ab episcopis et baronibus Anglie, quoniam ad primam regis citationem tui copiam non fecisti, aduersum te presumptuose prolatam, in qua tibi iam dicti episcopi et barones omnia mobilia tua tam contra iuris  formam, quam contra ecclesiasticam consuetudinem abiudicarunt, presertim cum nulla mobilia preterquam de bonis ecclesie tue habueris, irritam penitus esse censemus, et eam apostolica auctoritate cassamus, statuentes ut nullas inposterum uires obtineat, aut tibi uel successoribus tuis, seu ecclesie tue gubernationi commisse, aliquod inposterum ualeat preiudicium uel lesionem afferre.



CCCLIII. Ad abbatem monasterii ***.---Pro querela que uertitur inter E. et A. sacerdotem. 
[MARTEN., Ampl. Coll., II, 715.]

ALEXANDER episcopus, seruus seruorum Dei, uenerabili  fratri  HENRICO, Remensium archiepiscopo, salutem et apostolicam benedictionem.

Ex litteris tuis, fili abbas, quas nobis presentium lator detulit, nuper accepimus, quod cum inter E. et A. sacerdotem super quadam domo, quam idem sacerdos pignori obligatam tenebat, in tua presentia controuersia tractaretur, predictus sacerdos nullum grauamen pretendens, ad nostram audientiam appellauit. Unde cum memorati E. responsalis coram nobis in appellationis termino presens existeret, supradictus sacerdos nec uenit, nec ad nos aliquem pro se responsalem transmisit, quocirca nos de uestra prudentia plenius confidentes, licet preter solitum fuerit. Quoniam prescripta domus de feudo ecclesie tue, fili abbas, existere  perhibetur, et prefatus sacerdos appellationem, sicut diximus, non est ullatenus prosecutus, eamdem causam ad uestrum examen duximus terminandam, discretioni uestre per apostolice scripta mandantes, quatenus cum exinde fueritis requisiti, utramque partem ante uestram presentiam conuocetis et rationibus hinc inde auditis et cognitis, eamdem causam, cessante appellationis remedio, fine debito terminetis.

Data apud Clarummontem, u Idus Iunii.



CCCLIu. Bulla pro monasterio Mauziacensi quod sub tutela S. Sedis suscipitur. 
[Gall. Christ. Nou., Instr., 111.]

 ALEXANDER episcopus, seruus seruorum Dei, dilecto filio PETRO, abbati monasterii Mauziacensis, cunctisque fratribus tam presentibus quam futuris regularem uitam professis, I. N . . . . .

Effectum iusta postulantibus indulgere, et uigor equitatis et ordo exigit rationis, presertim quando petentium uoluntatem et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, ad exemplar predecessoris nostri sancte recordationis Adriani pape, sub beati Petri et nostra protectione suscipimus, et presentis scripti priuilegio communimus, statuentes ut quascunque  possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesiam de Gatteria: ecclesiam de Sancto Hilario cum capella: ecclesiam de Giaco: ecclesiam de Marencalmis: ecclesiam de Bortis, ecclesiam de Oenc cum parochia de Farauel: ecclesiam de Rubiaco Royac, cum appenditiis suis; ecclesia uidelicet de Castello et capella Pontis-Gibaldi: ecclesiam  de Sancto Urso: ecclesiam de montibus cum capella de Castro: ecclesiam Sancti Hippolyti: ecclesiam de Wuluico cum capella Sancte Marie: ecclesiam de Martiaco: ecclesiam de Monestrolo: ecclesiam de Ceresio: ecclesiam de Sana-cultura: ecclesiam de Cella: ecclesiam de Aluchiis: ecclesiam Sancti Andree de Pathas: ecclesiam Sancti Boniti de Calmis: ecclesiam de Rocca-forti cum capella de Castro: ecclesiam Sancti Boniti Montis- Pancherii cum capellis de Castro: ecclesiam de Bodonia: ecclesiam Sancti Germani cum capella de Castro: ecclesiam Sancti Remigii: ecclesiam de Sulec: ecclesiam de Crusec: ecclesiam de Laurigiis: ecclesiam de Cos: ecclesiam Sancti Desiderii: ecclesiam de Dreituraias cum ecclesia Sancti  Preiecti et capella de Palicia: capellam de Botiaco: ecclesiam Sancti Ambrosii: ecclesiam Montis-petrosi: ecclesiam Sancti Dionysii: ecclesiam de Sancto Leontio prope monasterium uestrum: ecclesiam Sancti Laurentii: ecclesiam Sancti Pauli: ecclesiam Sancti Calmutii, et ecclesiam Sancti Martini cum pertinentiis earum, Primiliacum, Tauriniacum, Mabiliacum, Salziniam, Plunberiam, Amanziacum et Mirabellum cum ualle adiacenti. Terras de feudiis domini de Cresto et domini de Rochafort in Lubartes; quidquid habetis in feudis domini de Camaleria, et domini de Ponte. Terras de feudis domini de Caslucio et domini de Turnolio, domini de Tuirriaco, domini de Monte-Gasconis,  domini de Enaziaco, et domini de Cabaziaco. Terras quas habetis in feudis domini de Monte-Pancerio, et domini de Scola, et domini de castello Sancti Germani. Statuimus etiam ut nulli fas sit nouas et indebitas consuetudines uel exactiones eidem monasterio uel ecclesiis eius imponere. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia matricis ecclesie. Obeunte uero te eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars sanioris consilii, secundum  Deum et beati Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu ab abbatie dignitate destituere, siue quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue, etc.

    Ego Alexander, Catholice Eccl. episc.
    Ego Hubaldus, Ostiensis episcopus.
     Ego Bernardus, Portuensis et Sancte Rufine episc.
    Ego Walterius, Albanensis episc.
    Ego Beraldus, presbyter card. Stit. ancte Crucis in Ierusalem.
    Ego Ioannes, presbyter card. tit. Sancte Anastasie.
    Ego Guillelmus, presbyter card. tit. Sancti Petri ad uincula.
    Ego Iacintus, diac. card. Sancte Marie in Cosmedin.
    Ego Otto, diac. card. Sancti Nicolai in Carcere-Tulliano.
    Ego Boso, diac. card. Sanctorum Cosme et Damiani.
     Ego Cinthyus, diac. card. Sancti Adriani.
    Ego Petrus, diac. card. Sancti Eustachii iuxta templum Agrippe.
    Ego Manfredus, diaconus card. Sancti Georgii ad uelum Aureum.


Datum apud Clarummontem per manum Hermanni, sancte Romane Ecclesie subdiac. et notarii, XuII Kal. Iul., indictione XIII, Incarnationis Dominice anno 1165, pontificatus uero domini Alexandri pape III anno sexto.



CCCLu. Bulla qua S. Illidii monasterium eiusque possessiones omnes sub tutela Romane Ecclesie suscipiuntur. 
[Ibid., 102.]


ALEXANDER, etc., ARNALDO, abbati monasterii B. Illidii, eiusque fratribus . . . . .

. . . Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium . . . . . sub B. Petri et nostra protectione suscipimus, et presentis scripti priuilegio communimus. Imprimis siquidem statuentes ut monasticus ordo, qui secundum Deum, et B. Benedicti Regulam in eodem monasterio institutus esse dignoscitur, perpetuis ibidem temporibus  inuiolabiliter obseruetur. Preterea quascunque possessiones, quecunque bona idem monasterium in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, propitiante Domino, poteris adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Ecclesiam de Turiaco cum suis pertinentiis: quidquid habetis in uilla de Grisolo: ecclesiam de uicherio, cum capellis eiusdem castelli, et ceteris suis pertinentiis; ecclesiam de Chasannolas: ecclesiam de Beluezer; ecclesiam S. Petri de Chalmez: ecclesiam S. Felicis: ecclesiam S. Illidii de ualencha:  ecclesiam de Neyraco: ecclesiam de Blanzaco: ecclesiam S. Boniti: ecclesiam de Nebesac: ecclesiam de Agella: ecclesiam de Scheuina: ecclesiam de Basuilla, cum pertinentiis eorumdem: ecclesiam S. Petri uetuli: ecclesiam S. Cassii cum pertinentiis suis  .

Ex dono Fulconis de Ialiniaco terras et redditus de Ponte Latgeno, usque ad Bellummontem, et dominium in uilla Sancti Ellidii. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint  nullus obsistat; salua tamen iustitia parochialium ecclesiarum, a quibus mortuorum corpora assumuntur.

 Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars sanioris consilii secundum Deum, et B. Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut suas possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur, eorum, pro quorum gubernatione et sustentatione concessa sunt, usibus omnimodis profutura, salua sedis apost. auctoritate, et diocesani episcopi canonica iustitia. Si  qua ergo in futurum ecclesiastica secularisue persona, etc.

    Ego Alexander, Catholice Eccl. epis.
    Ego Hubaldus, tit. S. Crucis in Ierusalem, SS. Suscribunt alii undecim cardinales.


Datum apud Clarummontem per manum Hermanni S. R. E. subdiaconi et notarii, XuII Kal. Iul., indict. XIII, an. Incarnat. Dom. 1165, pontificatus domini Alexandri pape III anno uI.



CCCLuI. Ad Ludouicum Francorum regem.---B. Aniani cantorem merito fuisse officio ac beneficio suo ab apostolica sede priuatum. 
[MANSI, Concil., XXI, 1021.]

 ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Peruenit ad audientiam nostram magnificentie tue fuisse suggestum quod, nulla ratione freti, sed de propria uoluntate ac motu animi, dilectum filium nostrum R., quondam ecclesie Beati Aniani cantorem, officio ac beneficio cantorio priuauimus. Unde regia uolumus magnitudo indubitata ueritate cognoscat, quod de rigore iustitie, et de consilio  omnium fratrum nostrorum qui presentes erant, et non de aliquo impetu animi, eumdem R. ab honore illo deposuimus. Circa quem pietatis et misericordie mansuetudine moti, sibi prebendam et preposituram in eadem Beati Aniani ecclesia dimisimus, et fame integritatem sibi conseruauimus. Quapropter regiam serenitatem rogamus quatenus pro honore illo ei restituendo nos tuis precibus nulla ratione sollicites, nec aliorum super hoc preces exaudias.

Datum apud Clarummontem, uII Kal. Iulii.



CCCLuII. Ad Ludouicum Francorum regem.---Commendat ipsi archidiaconum Bituricensem; de rebus Germanicis bene sperare iubet 
[MANSI, Concil., XXI, 1007.]


ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Dilectum filium nostrum C. archidiaconum Bituricensem, clericum tuum, quem nobiscum, de regia serenitate confisi, hucusque retinuimus, ad te duximus remittendum, et ipsum excellentie tue attentius commendantes, magnificentiam tuam per apostolica scripta rogamus atque monemus, quatenus pro reuerentia B. Petri ac nostra, et illius deuotionis ac fidelitatis obtentu, quam circa  regiam celsitudinem multipliciter gerit, diligere, ac manu tenere intendas, et in sua iustitia de consueta clementia confouere. Ad hoc, quoniam te sicut carissimum et specialem Ecclesie filium, et Catholicum principem, ac regem Christianissimum, de statu Ecclesie et nostro sollicitum et studiosum existere minime dubitamus, et de nouis illis que de Alemannia nuper uenerunt, mestitiam aliquam concepisse: magnitudinem tuam rogamus, atque monemus, quatenus a Domino confortatus, speres plenius et confidas, quod ea que ille persecutor Ecclesie, qui cum ipsa simulatam semper pacem quesiuit, aduersus illam et in detrimentum eius prouenire credit, in sui ipsius uerecundiam et erubescentiam procul dubio redunbabunt. Sicut enim  pro certo accepimus, et dilectus filius noster Maguntinus electus serenitati tue poterit plenius intimare, de tota terra sua nonnisi tres absolutum iuramentum prestare potuit cercere. Alii siquidem multi sine ipsius licentia discesserunt, et illi qui cum conditione iurarunt, iam sunt a conditione apposita absoluti. Cetera prenominatus archidiaconus sublimitati tue uiua uoce latius explicabit.

Datum apud Anicium, II Kal. Iulii.



CCCLuIII. Ad Henricum Remensem archiepiscopum.---Pro Radulfo presbytero, ut ecclesia sua ei reddatur. 
[MARTEN., Ampl. Collect., II, 716.]


ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Cum olim Senonis presentes essemus, importunitate Radulfi presbyteri, presentium latoris, commoti, uenerabili fratri nostro Catalaunensi episcopo nos mandasse meminimus ut nisi in Ecclesia sua commissa assiduus esset, ei iam dictam Ecclesiam auferret, et alium in ea presbyterum ordinaret. Ipse uero, nulla, sicut ait, alia causa considerata,  ei Ecclesiam abstulit, et in ipsa sacerdotem instituens, quod graue est, eum excommunicationis sententia innodauit, uniuersis de decanatu uirtuensi sub intimatione anathematis prohibens, ne quilibet eum in terra natiuitatis sue ultra unam noctem recipiant, sed ipsum tanquam excommunicatum euitent. Quia uero eius tedio affecti, hoc ad terrorem eidem incutiendum prefato episcopo mandauimus, nec uenit nobis in mentem ut si assiduitatem in Ecclesia uellet habere, ex nostri mandati occasione taliter spoliaretur, fraternitati tue per apostolica scripta mandamus, quatenus prefatum episcopum ex nostra et tua parte conuenire studeas, et sollicite commonere, ut prenominato sacerdoti  ecclesiam suam cum omni integritate, nulla postposita dilatione, restituat, et si nullo crimine notorio tenetur, quo possit legitime conuinci, eum publice absolutum esse denuntiet, et ab omnibus eiusdem parochie faciat pro absoluto haberi. Si autem id ad mandatum nostrum et commonitionem tuam facere forte noluerit, tu rei ueritatem diligenter inquiras, et si absque alia manifesta et rationabili causa predictum sacerdotem excommunicatum fuisse cognoueris, ipsum absoluas, et ecclesiam sibi facias sine mora restitui. Preterea, uolumus atque mandamus ut sibi a decano uirtuensi et a Warina de Alneto nullam indebitam molestiam uel grauamen permittas inferri.

Data apud Alestam, III Nonas Iulii.



CCCLIX. Ad Clerembaldum Sancti Augustini electum et monachum.---Ut, omni appellatione cessante, Ecclesie Cantuar. professionem faciat. 
[Epist. S. Thome ed. GILES, II, 109.]


ALEXANDER papa CLEREMBALDO, Sancti Augustini electo, et monacho.

Antecessorum nostrorum pie recordationis Anastasii et Adriani, Romanorum pontificum, uestigia prosequentes, sicut tibi, dilecte fili electe, per apostolica scripta nos mandasse recolimus, ita discretioni tue iterato mandamus, ut omni appellatione cessante, uenerabili fratri nostro Thome Cantuariensi  archiepiscopo et ecclesie sue professionem facias, sicut antecessores tuos constat fecisse. Ita quidem quod postea, si tu uel successores tui uolueritis aliquo tempore aduersus Ecclesiam Cantuariensem questionem de iure mouere, nullum, ex hoc uobis, et ecclesie uestre preiudicium inposterum generetur, nec occasione huius professionis persone siue ecclesie nouum aut indebitum grauamen aliquod inferatur.

Datum apud Montempessulanum, uI Idus Iulii.



CCCLX. Ad principes, comites, barones et uniuersos Dei fideles.---De subsidiis in Oriente contra Saracenos mittendis. 
[RYMER, Federa, I, 21.]


ALEXANDER episcopus, seruus seruorum Dei, dilectis filiis, principibus, comitibus, baronibus et uniuersis Dei fidelibus, ad quos littere iste peruenerint, salutem et apostolicam benedictionem.

Quantum predecessores nostri Romani pontifices pro liberatione Orientalis Ecclesie laborauerint, antiquorum relatione didicimus, et in gestis eorum scriptum reperimus.

Predecessor etenim noster, felicis memorie Urbanus papa, tanquam tuba celestis intonuit et ad ipsius liberationem sancte Romane Ecclesie filios de diuersis mundi partibus sollicitare curauit; ad  ipsius siquidem uocem innumerabiles Christi fideles, caritatis ardore succensi, conuenerunt, et maximo congregato exercitu, non sine magna proprii sanguinis effusione, diuino eos auxilio comitante, ciuitatem illam in qua Saluator noster pro nobis pati uoluit, et gloriosum ipsius sepulcrum passionis sue nobis memoriale dimisit, et plures alias, quas prolixitatem uitantes, memorare supersedimus, a paganorum spurcitia liberarunt.

Que per gratiam Dei et patrum nostrorum studium, qui per interualla temporum ea defendere et Christianum nomen in partibus illis dilatare pro uiribus studuerunt, usque ad nostra tempora a Christianis detente sunt et alie urbes infidelium  ab ipsis uiriliter expugnate; preteritis autem temporibus, ipsius populi peccatis exigentibus, quod sine magno dolore et gemitu proferre non possumus, Edessa ciuitas, que nostra lingua Roas uocatur, que etiam, ut fertur, cum quondam in Oriente tota terra a paganis detineretur, ipsa sola sub Christianorum potestate Domino seruiebat, ab inimicis crucis Christi capta est, et multa castella Christianorum ab ipsis occupata; ipsius quoque ciuitatis archiepiscopus cum clericis suis et multi alii Christiani ibidem interfecti sunt, et sanctorum reliquie in infidelium conculcatione date sunt et disperse.

Pro qua utique recuperanda Pater et predecessor noster sancte recordationis Eugenius papa oxhortatorias  per diuersas partes orbis litteras destinauit, ad cuius exhortationem cum ad partes illas innumera populi multitudo accessisset, nescimus quo occulto Dei iudicio, nichil penitus profecerunt; sed eadem ciuitas in eorumdem inimicorum Christi ditione et potestate remansit.

Nunc uero temporibus nostris usque adeo feritas paganorum inualuit, quod usque ad portas ipsius Antiochene ciuitatis iidem Saraceni crudeliter debacchentur; et usque adeo quod princeps eiusdem ciuitatis, multis nobilibus uiris et strenuis captis et interfectis, in eorum inciderit potestatem, et in ipsorum adhuc teneatur potestate captiuus: timetur quoque et a pluribus formidatur, ne eadem Antiochena ciuitas et ipsa etiam ciuitas Ierosolymitana,  in qua sacratissimum Domini et Saluatoris nostri Iesu Christi sepulcrum existit, quod et uos deuotione fidelissima sepenumero uisitatis, in eorum manus deueniant, et locus ille sanctus, et a Christi fidelibus deuotissime uenerandus, ex eorum spurcitia maculetur.

Quia igitur melius est, uenienti morbo uigilanter occurrere, quam ex quo corpus inuaserit medicinam querere et remedium inuenire, uniuersitatem uestram per apostolica scripta rogamus, monemus atque precipimus, et in peccatorum uobis remissionem iniungimus, ut qui Domini sunt, et maxime potentiores et nobiles uiriliter accingantur, et infidelium multitudini que se tempus uictorie super  nos adeptam letatur, sic occurrere, et Ecclesiam Orientalem, tanta patrum nostrorum ut prediximus sanguinis effusione ab eorum tyrannide liberatam, ita defendere; et multa captiuorum millia confratrum nostrorum de ipsorum manibus eripere, studeatis ut Christiani nominis dignitas nostro tempore augeatur, et uestra fortitudo, que per uniuersum mundum laudatur, integra et illibata seruetur.

Sit nobis etiam in exemplum bonus ille Matathias, qui pro paternis legibus conseruandis, seipsum cum filiis et parentibus suis morti exponere, et quidquid in mundo possidebat, relinquere, nullatenus dubitauit; atque tandem diuino cooperante auxilio, per multos tamen dolores de inimicis, tam  ipse, quam sua progenies, uiriliter triumphauit.

Nos autem, uestrorum quieti et eiusdem Ecclesie destitutioni paterna sollicitudine prouidentes, illis qui tam sanctum tamque necessarium opus, et laborem deuotionis intuitu suscipere et perficere decreuerint, illam peccatorum remissionem quam prefati predecessores nostri Urbanus et Eugenius Romani pontifices instituerunt, auctoritate nobis a Deo concessa, concedimus et confirmamus, atque uxores et filios eorum, bona quoque et possessiones sub sancte Ecclesie, nostra etiam et archiepiscoporum, episcoporum et aliorum prelatorum Ecclesie Dei protectione manere decernimus.

Auctoritate etiam apostolica prohibemus ut de omnibus que illi qui crucem acceperint quiete possederint  nulla deinceps questio moueatur, donec de ipsius reditu uel obitu certissime cognoscatur.

Preterea quoniam illi qui Domino militant nequaquam in uestibus pretiosis nec cultu forme, nec canibus, nec accipitribus, nec aliis que portendant lasciuiam, debent intendere; prudentiam uestram in Domino commonemus ut, qui tam sanctum opus incipere decreuerint, nullatenus in uestibus uariis aut grisiis, siue in armis aureis uel argenteis intendant, sed in talibus armis, equis ac ceteris quibus uehementius infideles expugnent, totis uiribus studium ac diligentiam suam adhibeant.

Quicunque uero ere premuntur alieno et tam sanctum opus puro corde inceperint, de preterito usuras non soluant; sed si ipsi uel alii per eius  occasionem usurarum astricti sunt sacramento uel fide, apostolica eos auctoritate absoluimus.

Liceat etiam eis terras siue ceteras possessiones suas postquam commoniti propinqui siue domini ad quorum feudum pertinent, pecuniam commodare, aut uoluerint, aut noluerint, ecclesiis uel personis ecclesiasticis, uel aliis quoque fidelibus, libere et sine ulla reclamatione impignorare.

Peccatorum remissionem et absolutionem iuxta eorumdem predecessorum nostrorum institutionem omnipotentis Dei et beati Petri apostolorum principis, auctoritate nobis a Deo concessa, talem concedimus, ut qui tam sanctum iter deuote inceperit, et perfecerit, siue ibidem mortuus fuerit, de omnibus peccatis suis quibus corde contrito et humiliato  confessionem susceperit absolutionem obtineat, et sempiterne retributionis fructum ab omnium bonorum remuneratore obtineat.

Datum apud Montemepssulanum, II Idus Iulii.



CCCLXI. Bulla Petro abbati Bonifontis directa. 
[Gall. Christ. nou., I, Instr., 180.]

ALEXANDER episcopus, seruus seruorum Dei, dilectis filiis PETRO, abbati monasterii Bonifontis, eiusque fratribus tam presentibus quam futuris, regularem uitam professis in prefato monasterio.

Religiosis uotis annuere, et ea operis exhibitione complere, officium nos inuitat suscepti regiminis,  et ordo uidetur exigere rationis. Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, sub beati Petri firma protectione suscipimus, et presentis scripti priuilegio communimus, in primis siquidem statuentes ut ordo monasticus qui secundum Dei timorem et beati Benedicti Regulam atque Cisterciensium fratrum institutionem in uestro monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu  aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exponenda uocabulis:

Locum ipsum in quo abbatia sita est a quercu Genitheo usque ad riuulum de Manirera, ab Agunta de Silueyra usque ad cacumen montis Sancti Canii, ut recta linea uadit ad Exarlobin, totum locum de Exarlobin, abbatiam de Bolbona, cum grangiis et omnibus pertinentiis suis: abbatiam de Charitate, que Foleus dicitur, cum grangiis et omnibus pertinentiis suis; abbatiam de Campania cum grangiis et omnibus pertinentiis suis; terram de Bofartigua; totam terram de Cugurra, de Silua, de Silueyra, de Medas, de Grah, de Morters, de Osan, de sancta  Maria, de Seih; ecclesiam de Seih, cum omnibus pertinentiis suis; locum de Labbatut, totam terram de Marera; locum de Sol; Aldemari de Castaus, totam terram de Gotald Cugurauel, totam terram de Ruera; domum Arnaldi Bonag de Casanoua, de Ardinag, de Rochan, de uillanoua; terram de Luha; terram Rogeri de Senadors, de Cassanha-Bella; grangiam de Nodas, cum pertinentiis suis; terram de Sedni; grangiam de Canet, de Carbona, de Riulan, de Laisla, de Querelag, de Borgal, de Rua, de Sancto Laurentio, cum omnibus pertinentiis suis; grangiam de Bonemayso, de Minag; totam terram alterius Minag, cum omnibus pertinentiis suis, totam terram de Quint, cum omnibus pertinentiis suis, domum comitis Conuenarum de Saluetat S.  Egidii; grangiam de Las, cum omnibus pertinentiis, totam terram de Spinaira, casale de Sagara, cum omnibus pertinentiis suis; Boseus cum omnibus pertinentiis suis; hospitale de Boseus, cum omnibus pertinentiis suis; Pentengens, cum omnibus pertinentiis suis; grangiam Sancte Fidei, cum omnibus pertinentiis suis; Estiuam de Semestra, cum omnibus appenditiis, de Riuo maiori, cum omnibus appenditiis suis; donum de pascuis comitis Conuenarum Enardi, de punctis Galarde uxoris ipsius, Bernardi de Turre, Bernardi de Montald, Ramundi Guillelmi de Beura, et fratrum eius, siue laborum uestrorum, quos propriis manibus uel sumptibus uestris, siue de nutrimentis uestrorum animalium  ultimas aut primitias a uobis nullus presumat exigere; adiicientes etiam auctoritate apostolica interdicimus, ut quis fratrum uestrorum clericus siue laicus, post factam in uestro monasterio professionem, absque uestra licentia suscipere audeat, uel retinere; paci quoque et tranquillitati uestre paterna sollicitudine prouidentes, auctoritate apostolica prohibemus ut infra clausuram locorum, siue grangiarum uestrarum, nullus uiolentiam uel rapinam, siue furtum facere, uel honorem capere audeat.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre uel ablatas retinere, minuere aut aliquibus uexationibus fatigare, sed omnia integra  conseruentur eorum pro quorum gubernatione et sustentatione concessa sunt usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisue persona, etc.

    Ego Alexander, Catholice Ecclesie episcopus.
    Ego Hubaldus, presbyter cardinalis tituli Sancte Crucis in Hierusalem.
    Ego Ioannes, presbyter cardinalis tituli Sancte Anastasie.
    Ego Eguillinus, tituli Sancti Petri ad uincula presbyter cardinalis.
    Ego Arnaldus, Ostiensis episcopus.
    Ego Bernardus, Portuensis et Sancte Rufine episcopus.
     Ego Galterius, Albanensis episcopus.
    Ego Hiacynthus, diaconus cardinalis Sancte Marie in Cosmedin.
    Ego Otho, diaconus cardinalis Sancti Nicolai in Carcere Tulliano.
    Ego Arditio, diaconus cardinalis Sancti Theodori.
    Ego Boso, diaconus cardinalis Sanctorum Cosme et Damiani.
    Ego Cynthius, diaconus cardinalis Sancti Adriani.
    Ego Raimundus, diaconus cardinalis Sancte Marie in uia Lata.


Datum apud Montempessulanum per manum Hermanni sancte Romane Ecclesie subdiaconi et  notarii, XII Kal. Augusti, indictione XIII, Incarnat. Dominice anno 1164, pontificatus uero domini Alexandri pape III anno Iu. Cum sigillo dicti domini pontificis.



CCCLXII. Monasterium S. Danielis uenetiarum sub protectione B. Petri recipit, sua bona ei confirmat, atque alia priuilegia impertitur. 
[CORNELIUS, Ecclesie uenete, Iu, 189.]

ALEXANDER episcopus, seruus seruorum Dei, dilectis filiis ARNOLDO, priori monasterii S. Danielis de uenetia, eiusque fratribus regulariter substituendis in perpetuum.

Pie postulatio uoluntatis debet effectu prosequente  compleri, et ut deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatum monasterium quod specialiter ad ius Fructuoriensis monasterii spectat, in quo diuino mancipati estis obsequio sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Domino prestante, poterit adipisci, firma uobis uestrisque successoribus et illibata permaneant.  In quibus hec propriis duximus exprimenda uocabulis: Ecclesiam S. Blasii de Canale cum omnibus suis pertinentiis, tam in decimis quam in aliis; capellam Sancte Agathe cum omnibus suis possessionibus Rimanorum  possidetis; quidquid in Teruisino et Paduano episcopatibus habetis; quidquid in Paralacto uel in fundo Danorii in episcopatu Ferrarie habetis. Nulli quoque liceat post factam in monasterio uestro professionem, absque prioris sui licentia de claustro discedere; discedentem uero absque communium litterarum cautione nullus audeat retinere.

Decernimus ergo, ut nulli omnino hominum liceat prefatum monasterium temere perturbare aut eius possessiones auferre uel ablatas retinere, minuere,  seu quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, etc.

    Ego Alexander, Catholice Ecclesie episcopus.
    Ego Hubalbus, Ostiensis episcopus.
    Ego Bernardus, Portuensis et S. Rufine episcopus.
    Ego Hubaldus, presb. card. tit. S. Crucis in Ierusalem.
    Ego Ioannes, presb. card. tit. S. Anastasie.
     Ego Guillelmus, presb. card. tit. S. Petri ad u incula.
    Ego Iacintus, diac. card. S. Marie in Cosmedin.
    Ego Ardicio, diac. card. S. Theodori.
    Ego Oddo diac., card. S. Nicolai in Carcere Tuiliano.
    Ego Cinthius, diac. card. Sancti Adriani.
    Ego Petrus, diac. card. S. Eustachii iuxta templum Agrippe.
    Ego Manfredus, diac. card. S. Marie in uia Lata.
    Ego Raymundus, diac. card. S. Georgii ad uelum Aureum.


Datum apud Montempessulanum per manum Hermanni, S. Romane Ecclesie subdiaconi et notarii, uI Kal. Augusti, indictione XIII, Incarnationis  Dominice anno 1165, pontificatus uero domni Alexandri pape III anno uI.



CCCLXIII. Rutenensi et Cadurcensi episcopis mandat ut de [Willelmi] episcopi canonicorumque Albiensium et monachorum Aureliacensium controuersia decidant. 
[BALUZ., Miscell. ed. Luc., III, 20.]

ALEXANDER episcopus, seruus seruorum Dei, uenerabilibus fratribus Ruthenensi et Caturcensi episcopis salutem et apostolicam benedictionem.

Causam que, inter uenerabilem fratrem nostrum episcopum et canonicos Albienses et monachos Aureliacenses super ecclesia uiancii et super quibusdam  aliis ecclesiis, necnon super aliis quibusdam querelis quas aduersus se habent agitari dignoscitur, discretioni uestre, de qua plene confidimus, audiendam committimus, et remoto appellationis obstaculo fine congruo terminandam. Quocirca fraternitati uestre per apostolica scripta mandamus quatenus, cum exinde fueritis requisiti, utramque partem ante uestram presentiam conuocetis, et rationibus hinc inde auditis plenius et cognitis, eamdem causam mediante iustitia, sine appellationis remedio, decidatis.

Datum apud Montempessulanum, Kal. Augusti.



CCCLXIu. Monachos Aureliacenses de superiore epistola certiores facit. 
[Ibid.]


ALEXANDER episcopus, seruus seruorum Dei, dilectis filiis monachis Aureliacensibus, salutem et apostolicam benedictionem.

Causam que inter uos et uenerabilem fratrem nostrum episcopum et canonicos Albienses super ecclesia uiancii et super aliis quibusdam ecclesiis, necnon et super aliis quibusdam querelis quas aduersus uos habent agitari dignoscitur, uenerabilibus fratribus nostris Ruthenensi et Caturcensi episcopis commisimus audiendam et appellatione remota fine congruo terminandam. Quocirca per apostolica uobis scripta mandamus quatenus cum ab eis propter hoc fueritis euocati, eorum presentiam  adeatis, et quidquid inter uos exinde iudicauerint, sine appellatione suscipiatis firmiter et seruetis.

Datum apud Montempessulanum, Kal. Augusti.



CCCLXu. Ad Gislebertum Cisterciensem et reliquos eiusdem ordinis.---Eorum instituta confirmat et priuilegiis ornat. 
[MANSI, Concil., XXI, 959.]

ALEXANDER episcopus, seruus seruorum Dei, dilectis filiis GISLEBERTO Cisterciensi, et ceteris abbatibus et monachis, tam presentibus quam futuris, regularem uitam et instituta Cisterciensis ordinis professis in perpetuum.

Sacrosancta Romana Ecclesia, sicut in beato Petro  apostolorum principe a Domino promissionem obtinuit, quod uniuersalis Ecclesie fundamentum existeret, et preceptum accepit, ut Christiane fidei professores in fide, et religione omnique sanctimonia confirmaret, ita pro uniuersarum Ecclesiarum profectibus sollicitam se semper exhibuit, et de instituendo, conseruando et prouehendo in omnibus Ecclesiis cultu sacre religionis fuit omni tempore studiosa, ita ut ab ea sicut a fonte ad uniuersos Ecclesie filios sit religio deriuata: et quod ab aliis qui Spiritus primitias acceperunt, religiose ac salubriter institutum est, per eamdem immutabilem acceperit firmitatem. Inde est, dilecti in Domino filii, quod sacre religionis uestre opinione, tanquam agri pleni cui benedixit Dominus, prouocati, religiosis  precibus uestris auctoritate apostolica confirmamus. In quibus sub certis capitulis, que inferius annexa sunt, decreuimus exprimenda:

Primum quidem, ut in omnibus monasteriis uestris, sicut in Cisterciensi Ecclesia, beati Benedicti Regula perpetuis temporibus obseruetur, et in lectionem eius nullus de ordine uestro preter simplicem et communem intelligentiam quemlibet alium sensum inducat; sed uniformiter, et sicut queque diffinita noscuntur, intelligantur ab omnibus, et inuiolabiliter obseruentur, et eedem penitus obseruantie, idem cantus, et iidem libri qui ad ecclesiasticum officium pertinent, per omnes Ecclesias uestri ordinis teneantur, nec aliqua omnino Ecclesia uel persona ordinis uestri aduersus communia ipsius  ordinis instituta priuilegium aliquod postulare audeat, uel obtentum quomodolibet retinere.

Deinde ut nulla Ecclesiarum uestrarum ei quam genuit aliquam terrene commoditatis seu rerum temporalium exactionem imponat, nil quod eam grauet, nil quod eius substantiam minuat, erga eam agere disponat ne dum abundare de alterius paupertate cupit, auaritie malum, quod, secundum Apostolum idolorum seruitus comprobatur , euitare non possit. Curam tamen animarum abbas matris Ecclesie in ea gratia caritatis sibi retineat, ut si quando a sancto proposito et obseruantia sancte regule declinare  tentauerit, per eius sollicitudinem ad rectitudinem uite redire possit.

 Item, ut omnes abbates ordinis uestri singulis annis ad generale capitulum Cisterciense, postposita omni occasione, conueniant; illis solis exceptis, quos a labore uie infirmitas corporis retardauerit. Qui tamen idoneum nuntium delegare debebunt, per quem necessitas remorationis eorum capitulo ualeat nuntiari. Et illis item exceptis, qui in remotioribus partibus habitantes, sine grandi et euidenti difficultate singulis annis se nequiuerint capitulo presentare: qui nimirum eo tempore ueniant, quod in ipso eis capitulo fuerit institutum. Quod si aliqua controuersia inter aliquos abbates ordinis uestri emerserit, uel de aliquo eorum tam grauis culpa fuerit prolata, ut suspensionem uel etiam depositionem  mereatur, quidquid exinde a capitulo fuerit secundum uestrum ordinem diffinitum, sine retractatione aliqua obseruetur. Si uero pro diuersitate sententiarum in discordiam causa deuenerit, illud irrefragabiliter teneatur, quod abbas Cisterciensis, qui pro tempore fuerit cum his qui sanioris consilii et magis idonei apparuerint, iudicabit.

Hoc obsecro, ut nemo eorum, ad quos specialiter causa respexerit, diffinitioni debeat interesse. Si quis autem abbas pro inutilitate uel pusillanimitate sua se uiderit ab abbatie sue ordine relaxandum, ab abbate domus illius, unde sua processit, humiliter postulet relaxari. Qui tamen petitioni eius non leuiter acquiescet, nec quidquam sua auctoritate efficiet, sed congregatis aliquantis abbatibus ordinis  uestri, cum eorum consilio peraget, quod inde pariter uiderint adimplendum.

Si quis autem abbatum ordinis contemptor, uel ordinis preuaricator, aut commissorum sibi fratrum uitiis consentiens apparuit, abbas matris Ecclesie per seipsum uel priorem suum, uel quomodo melius nouerit expedire, eum ut corrigatur admoneat usque quater. Quod si culpam suam corrigere, uel a suscepte prouisionis officio cedere forte noluerit, aliquanti abbates ordinis uestri in nomine Domini aggregentur, et communicato consilio, si uiderint opportunum, eum a regimine submoueant abbatie; ac postmodum alter qui dignus sit, consilio et uoluntate patris abbatis a monachis domus illius cum abbatibus, si qui ad eam pertinent, eligatur.  Si autem is qui deponitur, uel monachi eius, date in eum sententie contumaciter decreuerint reluctandum, abbas matris Ecclesie ceterique abbates plenam habeant potestatem censura eos districtionis ecclesiastice cercendi. De quibus sane si quis, reuersus ad cor et de sua contumacia resipiscens, matris sue misericordiam humiliter postulauerit, sicut filius penitens recipiatur.

Quandiu autem aliqua Ecclesiarum uestrarum abbate proprio fuerit destituta, pater abbas, de cuius domo domus illa exiuit, omnem curam habeat ordinationis domus illius, donec in ea abbas alius eligatur. Electus autem nulli archiepiscoporum uel episcoporum emancipatus uel quasi absolutus tradatur.  Sed nec post factam archiepiscopo uel episcopo suo professionem, occasione eius ordinis sui constitutiones transgrediatur, uel in aliquo preuaricator eius existat.

Preterea, si forte abbates ordinis uestri matrem uestram Cisterciensem Ecclesiam a sacre religionis obseruantia exorbitare perspexerint, ipsius loci abbatem per quatuor primos abbates, de Firmitate, de Pontiniaco de Claraualle, et de Murimundo, ut corrigatur, et subditos suos corrigere laboret admoneant, et omnia que de aliis abbatibus supra diximus circa eum adimpleant, excepto quod si sponte cedere noluerit, nec deponere eum, nec si contumax apparuerit excommunicationis sententia poterunt innodare, donec uel in generali capitulo,  uel, si illud uisum fuerit sine grandi periculo exspectari non posse, conuocatis abbatibus qui de Cistercio exierunt et aliquibus etiam aliorum, uirum inutilem ab officio abbatis amoueant, et tam ipsi quam abbates et monachi Cistercienses alium idoneum abbatem ei studeant subrogare. In illum porro qui depositus fuerit, et monachos eius, si recalcitrare presumpserint, sententiam seueritatis ecclesiastiee non dubitent promulgare. De quibus post hec si aliquis culpam sue contumacie recognoscens, ad aliquam quatuor predictarum Ecclesiarum se salutis causa contulerit, sicut domesticus recipiatur, quoadusque, prout conueniens fuerit, sue restituatur Ecclesie. Interim autem annuus abbatum conuentus non apud Cistercium, sed ubi  a quatuor prenominatis abbatibus preuisum fuerit celebretur.

Quoniam autem Cisterciensis Ecclesia mater est omnium uestrum, et alium Patrem abbatem super se non habet, sicut ad cautelam et ordinis custodiam statuistis, per eosdem abbates annua ibidem fiat uisitatio, et ad suggestionem eorum secundum ordinem uestrum corrigatur, si quid inuenerit corrigendum. Sed et quoties sine abbate proprio domus Cisterciensis exstiterit, ad ipsos quatuor eius cura respiciat, et tam ab eis quam ab aliis abbatibus ad Cistercium pertinentibus, qui per dies ad minus Xu fuerint conuocati, et a monachis Cistercii persona idonea eligatur.

Liceat autem unicuique matri Ecclesie ordinis  uestri, tam de monachis quam de ipsis abbatibus Ecclesiarum, que ab ipsa processisse noscuntur, sibi quemcunque uoluerint, si tamen dignus exstiterit, assumere in abbatem. Personam autem de alio ordine nulla Ecclesiarum uestrarum sibi eligat in pastorem, sicut nec uestri ordinis aliquis in abbatem alicui alterius ordinis monasterio ordinetur.

Hec igitur de multis institutionibus ordinis uestri excerpsimus, et propriis curauimus capitulis designare, adiicientes ut nullus episcoporum abbatiis uel grangiis uestris aliqua religiosorum seu secularium habitatione, unde uobis inquietatio possit prouenire, superedificari permittat, sed eos, qui superedificare tentauerint, ne id faciant, ab episcopis  quorum diecesani sunt, sub anathematis interminatione prohibeant. Nemo etiam professos uestros monachos uel conuersos sine licentia abbatum suorum recipiat, aut susceptos audeat retinere. Quia uero singula, que ad religionis profectum et animarum salutem regulariter ordinastis, presenti abbreuiationi nequiuerunt annecti, nos cum his que prescripta sunt, omnia que continentur in charta uestra, que appellatur caritatis, et quecunque inter uos religionis intuitu regulariter statuistis, auctoritate apostolica roboramus, et uobis uestrisque successoribus, et omnibus qui ordinem uestrum professi fuerint, inuiolabiliter perpetuis temporibus decernimus obseruanda. De cetero, quia propositum  firmum habetis, habitationi uestre loca extra conuersationem secularium eligendi, grangias uestras, sicut ecclesias, a prauorum incursu ac uiolentia liberas ac quietas fore statuimus, et ut nullus ibi hominem capere, spoliare, uerberare, aut rapinam exercere presumat, in uirtute sancti Spiritus inhibemus, sancientes etiam ut propter communia interdicta terrarum nulla ecclesiarum uestrarum a diuinis compellatur officiis abstinere. Interdicimus iterum ne aliqua omnino persona fratres ordinis uestri audeat ad secularia iudicia prouocare. Sed quisquis sibi aduersus eos aliquid crediderit de iure competere, sub ecclesiastici iudicis examine experiendi habeat facultatem, salua in omnibus sedis apostolice auctoritate.

 Decernimus ergo ut nulli omnino hominum liceat hanc paginam nostre confirmationis infringere, uel prescriptas institutiones uestras ausu temerario uiolare. Si quis autem hoc attentare presumpserit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini nostri Redemptoris Iesu Christi alienus fiat, atque in extremo examine districte subiaceat ultioni. Seruantibus autem hec sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



CCCLXuI. Pontio archiepiscopo Narbonensi et [Guillelmo] episcopo Biterrensi mandat ne Fontem calidum auferri ecclesie uallis-crose patiantur. 
[HUGO, Annal. Prem., I, Pr., 566.]


ALEXANDER episcopus, seruus seruorum Dei, uenerabilibus fratribus PONTIO Narbonensi archiepiscopo et Biterrensi episcopo, salutem et apostolicam benedictionem.

Conquestiones dilecti nostri prioris ualliscrose nuper accepimus, quod Bernardus et Guillelmus de Capulis, Berengarius quoque de Niciano et Bernardus de Durafort laici, instinctu quorumdam clericorum D. B. et Stephani de Corneliano, Arnaldi  quoque et Pontii Maureliani conuersi, quemdam honorem et locum qui dicitur Fons-Calidus auferre et ecclesie sue presumunt . . . . . Unde fit ut uniuersis Dei fidelibus et presertim uiris religiosis cum nos in nostra iustitia existamus debitores, fraternitati uestre per presentes mandamus quatenus iam dictos homines commonere diligentius et conuenire curetis, ut prescriptum honorem et locum commemorato priori et ecclesie sue cito resignent, aut sibi in uestra presentia sufficientem exinde indemnitatem, appellatione remota, facere proponant. Quod si alterum istorum effectui mancipare neglexerint, illos et principales fautores eorum, usque ad condignam satisfactionem excommunicationis sententia feriatis.

 Datum apud Montempessulanum, uIII Idus Augusti.



CCCLXuII. Ad Ludouicum Francorum regem.---Ut Thome exsulanti episcopatum aut abbatiam det, si uacauerint. 
[Epist. S. Thome, ed. GILES, II, 113.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Qualiter uenerabilis in Christo frater noster Thomas, Cantuariensis archiepiscopus, pro tuenda Ecclesie libertate et deuotione nostra, a sede propria  decreuerit potius exsulare quam in detrimentum nostrum et iacturam Ecclesie ullatenus consentire; ad quas etiam necessitates ipsum cum aliis prudentibus et discretis uiris, qui eum etiam in aduersitate tam laudabiliter quam fideliter imitantur, si  diu persecutio durauerit, oporteat deuenire, tua satis excellentia recognoscit. Unde, licet regiam magnitudinem ad opera pietatis ita nouerimus semper esse intentam, ut etiam cessantibus nostris precibus, his qui pro Deo et iustitia et unitate catholica persecutionem sustinent, sola pietate monitus auxilium conferas et solamen, quod etiam in ipso fratre nostro iam maxime experti sumus, tamen regiam magnitudinem sollicitis in Domino precibus exoramus, monemus et exhortamur  attentius, quatenus obtentu diuine pietatis, et pro reuerentia beati Petri ac nostra, considerato etiam quod, reddita nobis et sibi a Deo pace, plurimum obsequii et honoris per eum tue poterit excellentie prouenire, si quem episcopatum aut abbatiam in regno tuo interim uacare contigerit, sibi ad sustentationem sui et suorum, donec pax de celo nobis desiderata donetur, regia liberalitas faciat assignari. Ex hoc enim et Deum te credimus indubitanter habere debere propitium, et nos ipsos in hoc tibi satis reddes obnoxios.

Datum apud Montem Pessulanum, uIII Idus Augusti



CCCLXuIII. Ad Ioannem episcopum et canonicos Magalonenses.---Restitui faciant priori S. Marie altare et oblationes ecclesie S. Saluatoris, olim ab Adriano Iu concessas Guillelmo domino et populo Montispessulani ad ecclesiam releuandam. 
[D. BOUQUET, Recueil, Xu, 342.]


ALEXANDER episcopus, seruus seruorum Dei, uenerabili fratri IOANNI episcopo et dilectis filiis canonicis Magalonensibus, salutem et apostolicam benedictionem.

Sicut ex litteris bone memorie Adriani, predecessoris nostri, nobis innotuit, dilectis filiis nostris, nobili uiro Guillelmo et populo Montis Pessulani oblationes altaris S. Saluatoris ad ecclesiam releuandam  per quinque annos tali conditione tenendas idem predecessor noster concessit, ut eo tempore peracto, altare ipsum et oblationes ad manus dilecti filii nostri prioris ecclesie S. Marie, sine alicuius contradictione redirent. Quia uero, prescripto termino iam diu peracto, memorati uiri altare illud et oblationes adhuc detinere dicuntur, discretioni uestre per apostolica scripta mandamus quatenus, iuxta memorati predecessoris nostri statutum, tam altare predictum quam oblationes in manus et potestatem prefati prioris, nisi ea forte de assensu et uoluntate ipsius ualeant retinere, omni occasione et excusatione cessante, restituere faciatis.

 Datum apud Montepessulanum, uI Idus Augusti, pontificatus nostri anno quarto  .



CCCLXIX. Ad Ludouicum Francorum regem.---Willelmum, electum Carnotensem episcopum regi commendat: hortatur ut sit constans in defendenda Ecclesie causa aduersus Fridericum imperatorem. 
[MANSI, Concil., XXI, 1018.]

ALEXANDER episcopus, seruus seruorum Dei, carissimo in Christo filio LUDOuICO, illustri Francorum regi, salutem et apostolicam benedictionem.

Dilectum filium nostrum W. Carnotensem electum ad nostram presentiam uenientem, tum magnificentie  tue obtentu, tum totius sanguinis sui respectu, et sue honestatis ac probitatis intuitu, paterna benignitate suscepimus: et ipsum, dum apud nos fuit, prout decuit, honeste ac benigne tractantes, in suis petitionibus prompto animo curauimus exaudire. Eum itaque cum amoris nostri et gratie plenitudine ad propria remittentes, licet de superabundanti quodammodo uideatur, regie excellentie propensius commendantes: serenitatem tuam per apostolica scripta rogamus, monemus et exhortamur attentius, quatenus ipsum pro reuerentia beati Petri ac nostra, et sue nobilitatis ac deuotionis intuitu, diligere, manutenere propensius, et honorare intendas, et in iustitia sua et commisse sibi Ecclesie confouere: ut ipse idem circa regiam magnificentiam  deuotior omni tempore et fidelior debeat apparere, et nos quoque excellentie tue teneamur propter hoc gratiarum actiones uberrimas exhibere. Rogamus ad hec celsitudinem tuam, et in Domino commonemus, quatenus causam Ecclesie, quam uelut propriam suscepisti tuendam, manutenere satagas, et uiriliter defensare, et ad exaltationem et incrementum Ecclesie, sicut hactenus magnanimiter fecisse dignosceris; studium et operam constanter impendas, et ad hoc, sicut rex Christianissimus et magnificus princeps, modis omnibus elabores. Nec te F. dicti imperatoris mandata ulla ratione commoueant, uel qualibet occasione perturbent. Confidas enim in Domino, et in potentia uirtutis eius, quod Ecclesie sue in proximo pacem  et tranquillitatem restituet, et tam tu, quam ceteri Ecclesie fideles, immense iucunditatis letitia perfruemini.

Datum apud Montempessulanum, XIu Kalend. Septemb.



CCCLXX. Guinardi comitis Ruscinonensis patrimonium confirmat. 
[MANSI, Concil., XXI, 1061.]

ALEXANDER episcopus, seruus seruorum Dei, dilecto filio nobili uiro G. comiti de Rossilione, salutem et apostolicam benedictionem.

 Nobiles et illustres persone quanto se beato Petro et nobis maiori deuotione subiiciunt, tanto eas Romana Ecclesia arctiori consueuit caritate diligere et in iustitiis et honoribus suis propensius confouere. Eapropter tue deuotionis obtentu, et dilecti filii nobilis uiri Trencauel auunculi tui precibus inclinati, terram que te hereditario iure contingit, nulla tibi questione ab adultera uel eius filio facta, tibi auctoritate apostolica confirmamus et presentis scripti patrocinio communimus, statuentes ut nulli unquam uiro uel femine liceat tibi paternam hereditatem contra iustitiam auferre uel illicite perturbare. Si quis autem hoc temere attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum apud Montempessulanum, XIu Kal. Septembris.



CCCLXXI. Pontio Narbonensi et Hug. Tarraconensi episcopis et [Artaldo] Elenensi et Gerundensi episcopis mandat ne Guinardi comitis Ruscinonensis patrimonium inuadi a nothis eius fratribus patiantur. 
[Ibid., col. 1062.]

ALEXANDER episcopus, seruus seruorum Dei, uenerabilibus fratribus PONTIO Narbonensi et HUG. Tarraconensi, archiepiscopis, Helenensi quoque et Gerundensi episcopis, salutem et apostolicam benedictionem.

 Suggestum nobis est et certa quasi relatione monstratum quod pater nobilis uiri G. comitis de Rossilione, legitima uxore dimissa, sibi aliam per adulterium copulauit. Unde tam ipse quam eius adultera anathematis meruerunt uinculis innodari; et, sicut credimus, antecessor noster, bone memorie Eugenius papa, prohibuit ne filii qui ex adultera susciperentur, in paternam succederent hereditatem. Ceterum quoniam secundum legum statuta filius est quem legitime nuptie demonstrant, nec filius sed spurius dicitur qui de adulterio nascitur, fraternitati uestre per apostolica scripta mandamus quatenus ne illi iure successionis uel adultera aliquid de suprascripta hereditate ratione donationis propter nuptias sibi uindicent, districtius prohibeatis,  et hoc fieri nullatenus permittatis; et si quis eidem G. super hoc iniuriam uel molestiam inferre presumpserit, cum ad uos inde querela peruenerit, debitam de eo et plenam iustitiam faciatis.

Datum apud Montempessulanum, XIX Kal. Septembris.



CCCLXXII. Ad Gilbertum Londoniensem episcopum.---Mandat illi ut pergat Henricum Anglie regem monere ad deuotionem Romane Ecclesie exhibendam eiusque iura tuendum, et Thomam Cantuariensem in fauorem et gratiam recipiendum. 
[Epist. S. Thome, ed. GILES, II, 99.]

ALEXANDER episcopus, seruus seruorum Dei, uenerabili  fratri GILBERTO, Londoniensi episcopo, salutem et apostolicam benedictionem.

Quod circa ea, que tue iniunximus fraternitati, efficax studium et diligentiam impendisti, et carissimum in Christo filium nostrum, illustrem Anglorum regem, super incremento et exaltatione Ecclesie ac nostra fideliter sollicitare ac commonere curasti, gratum omnimodis et acceptum habemus, et tibi exinde gratias uberrimas exsoluentes, sollicitudinis tue prudentiam magnificis super hoc in Domino laudibus commendamus. Quoniam uero eumdem regem, tanquam filium carissimum et inclytum principem, arctiori caritate diligimus, idcirco per te, ac per uenerabiles fratres nostros Rothomagensem archiepiscopum, et Herefordensem episcopum,  nec non per carissimam in Christo filiam nostram, illustrem quondam Romanorum imperatricem, matrem eius, sepe ac sepius ipsum sollicitandum duximus, et ad Ecclesie deuotionem multimodis exhortationibus prouocandum. Gaudemus autem et exsultamus in Domino super ea deuotione eiusdem regis, quam tuis nobis litteris significasti. Ceterum, quoniam eum uolumus deuotum Ecclesie Dei esse et nobis, sicut ab ipso principio consueuit existere, rogamus fraternitatem tuam, monemus atque mandamus, quatenus ipsum diligenter, ac sepe et sepius, per te et alios commoneas, horteris modis omnibus, prout decuerit et inducas, ut ad ecclesie eiusdem honorem pariter et exaltationem solito modo intendat, et causam ipsius strenue  foueat, manu teneat atque defendat, Ecclesias uero et ecclesiasticas personas diligat et honoret, et eorum iura conseruet; uenerabilem quoque fratrem nostrum Cantuariensem archiepiscopum in amorem et gratiam suam reducat. Nos enim, si eam, quam incepit, beato Petro in nobis reuerentiam exhibuerit et honorem, eum feruenti affectione diligemus, et ad honorem et exaltationem ipsius, et conseruationem regni sibi commissi omnibus, prout docuerit, intendemus. Malimus enim ipsum in patientia et mansuetudine uincere, quam eum aliquo modo grauare quandiu id poterimus sustinere. De cetero probitatem tuam rogamus, ut ex quo denarium beati Petri integre recollegeris, ad quod te uolumus studium et diligentiam impendere, sicut per alia tibi  scripta significauimus, ipsum dilecto filio nostro abbati S. Bertini per fidelem nuntium sub omni festinatione destinare studeas: et hoc, quam citius poteris, nobis significes.

Datum in Gradu Mercurii, XI Kalendas Septembris.



CCCLXXIII. Ad Henricum Remensem archiepiscopum.---De domino papa, quomodo euasit manus insidiantium per mare, qui res suas, et eum et socios capere disponebant. 
[MARTEN., Ampl. Collect., II, 718.]

ALEXANDER episcopus, seruus seruorum Dei, uenerabili  fratri HENRICO, Remensium archiepiscopo, salutem et apostolicam benedictionem.

Attendentes deuotionis tue feruorem, et fidei sinceritatem, quam erga Romanam Ecclesiam, et personam nostram ab initio schismatis studiose exhibuisti, de statu Ecclesie et persone nostre, super quibus prudentiam tuam sollicitari nullatenus hesitamus, discretioni tue dignum duximus significare. Inde siquidem est, quod ea que nobis accidere, priusquam iter uersus Urbem arripuimus  , ne forte sinistra relatione insinuata, animum tuum concutere ualeant uel turbare, dilectioni tue ex ordine intimare curauimus. Noueris itaque nos circa octauas Assumptionis beate Marie omnem apparatum redeundi ad Urbem fecisse. Et cum iam  uenerabilem fratrem nostrum Albanensem episcopum et dilectos filios nostros Iac. Odo et W. Ian. cardinales, prout expediens erat, ante nos in quadam naui premisissemus, opportuno tempore ad nauem hospitalem, in qua transire disposueramus, cum reliquis fratribus nostris in duabus galeis accessimus, et omnes fere cardinales cum familiis et rebus suis ac nostris in eadem naui de mandato nostro se recepissent, et nos ipsi prius eo pariter uellemus conscendere, subito galearum Pisanorum multitudo de prope apparuit, quorum incursus formidantes, cum  Maguntino electo et duobus fratribus nostris Io. Neapolit. et P., cardinalibus et duobus tantum seruientibus, qui forte in eisdem galeis  nobiscum remanserant, Magalonem, unde ueneramus, sani et incolumes, reuersi sumus. Prefata uero nauis cum fratribus ac rebus nostris sine damno et absque ullo grauamine, sicut ab eisdem Pisanis prius ea accepimus, prospere ad locum properauit destinatum: quam in breui, auctore Domino, prosequi parati sumus. Iidem quoque Pisani galearum comites cum multimoda protestatione in presentia nostra postmodum asseuerarunt, quod nullam offendendi personam nostram uoluntatem uel propositum inuadendi res nostras habuerunt. Confortare itaque in Domino, et ex hoc nullum damnum uel lesionem aliquam nisi moram nostram breuissimam nobis uel Ecclesie timeas prouenturam, et hoc ipsum prout gestum est, omnibus cepiscopis  tuis et conuicinis personis ac principibus, quibus noueris expedire studeat discretio tua diligenti sollicitudine significare.

Data apud Magalonem, Iu Idus Septemb.



CCCLXXIu. Rogerio archiepiscopo Rhegiensi et successoribus eius pallii usum, iam a Gregorio uII et Eugenio III concessum, iusque consecrationis episcoporum sibi suffraganeorum, tam Grecorum quam Latinorum, confirmat. Priuilegia Ecclesie Rhegiensi ab imperatoribus et regibus concessa affirmat, et Ecclesias Hieracensem, Sumanam, Tropeiensem, Neocastrensem, Bouensem, Oppidensem et Crotoniensem Rhegine Ecclesie in posterum suffraganeas, ac subditas fore sedi apostolice decernit.---»Datum Caiete, an. 1165, XIII Kal. Decembris  .« 





CCCLXXu. Ad Henricum Remensem archiepiscopum.---De receptione domini pape in Urbe et de quadam muliere C. 
[MARTEN., Ampl. Collect., II, 719.]

 ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

A nostra uel successorum nostrorum memoria nullo tempore elabetur quomodo tu in deuotione beati Petri ac nostra firmiter, semper et constanter persistere, et nobis non modicum honoris et reuerentie, et larga obsequia curaueris exhibere. Unde nos id pre oculis nostris semper habentes, firmum propositum et promptam gerimus uoluntatem, te sicut carissimum fratrem nostrum, et immobilem Ecclesie columnam, arctiori in Domino caritate diligere, et ad honorem et profectum tuum et commisse tibi ecclesie feruentiori desiderio aspirare.  Quia uero te prosperitatibus Ecclesie ac nostris congaudere plurimum et congratulari cognoscimus, presentium significatione cognoscas, quod nos diuersa maris pericula et graues hostium et iniquorum incursus diuina potentia et apostolorum meritis euadentes, ad portum tandem salutis peruenimus, et a senatoribus populoque Romano deuotissime inuitati, IX Kal. Decembris  Urbem intrauimus, cum omni pace et tranquillitate suscepti, et illam nobis et fratribus nostris reuerentiam, honorem et deuotionem predicti senatores, nobiles ciuitatis, clerus et Romanus populus exhibuerunt, qua nulla maior predecessorum nostrorum, sicut omnium ora testantur, exhibita fuisse probatur. Unde credimus et de misericordia Christi speramus,  quod Ecclesia Dei plena pace et optata prosperitate gaudebit. Rogamus autem prudentiam tuam atque monemus, quatenus in assumpte deuotionis feruore magnanimiter confortatus, alios exemplo tuo in beati Petri et nostra reuerentia studeas solidare, et propensius roborare. De cetero ueniens ad nos  G. lator presentium pro C. sorore sua grauem coram nobis querelam deposuit, quod ei hereditatem suam, que Bremontellis uocatur, G. de Bald. et quidam alii parochiani tui contra iustitiam abstulerunt, ipsamque illicite detinere presumunt. Unde, cum eos in preterito festo beati Ioannis ad nostram propter hoc presentiam appellasset, illi non uenerunt, nec pro se responsalem aliquem destinauerunt. Nos uero eidem mulieri in iustitia sua non uolentes, sicut non debemus, deesse, et de tua discretione nichilominus confidentes, causam ipsam experientie tue committimus audiendam, et fine debito terminandam. Quocirca fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam  conuoces, et rationibus hinc inde diligenter auditis et cognitis, eamdem causam, si super ea fuerit appellatum, remota appellatione, iustitia mediante, decidas.

Data Laterani, uIII Kal. Decembris.



CCCLXXuI. Ad clericos in episcopatu Bangoriensi constitutos.---Ut episcopum eligant quem Thomas Cantuar. confirmet. 
[Epist. S. Thome, ed. GILES, II, 91.]

ALEXANDER episcopus, seruus seruorum Dei, dilectis filiis uniuersis clericis in episcopatu Bangorensium constitutis, salutem et apostolicam benedictionem.

 Si quanta detrimenta et incommoda ecclesiis ex destitutione pastoris soleant prouenire, consideratione sollicita pensaretis, ecclesia uestra tanto tempore prelato nullatenus caruisset, quanto ipsam audiuimus destitutam fuisse. Unde, quoniam nostrum est de uniuersis ecclesiis curam et sollicitudinem gerere et earum destitutioni paterne considerationis oculo prouidere; uniuersitati uestre per apostolica scripta precipiendo mandamus et in uirtute obedientie uobis iniungimus, quatenus iuxta mandatum et consilium uenerabilis fratris nostri Cantuariensis archiepiscopi aliquam personam idoneam et honestam uobis in pastorem et episcopum infra duos menses post harum susceptionem pari  uoto eligere studeatis; sub cuius regimine ecclesia uestra tam spiritualibus quam temporalibus cooperante Domino proficiat incrementis. Electum uero iam dicto archiepiscopo presentetis, ut ipse si expedire cognouerit, electionem eius confirmet, et eamdem congruo tempore studeat promouere. Alioquin eum quem memoratus archiepiscopus uobis assignauerit, omni occasione et appellatione cessante, in magistrum et episcopum recipiatis et ei reuerentiam et obedientiam debitam studeatis humiliter exhibere. Preterea quoniam in archidiaconatu memorate ecclesie uestre filium patri quasi hereditario iure successisse audiuimus, et eumdem archidiaconatum sine prenominati archiepiscopi auctoritate uel conscientia obtinere, nos quod taliter  exinde factum est irritum esse decernimus et hoc auctoritate apostolica omnino cassamus.

Datum Laterani, Iu Id. Decembris



CCCLXXuII. Ad priorem et fratres Cantuarienses.---Ut Thome exsulantis inopie subueniant.
[Epist. S. Thome, ed. GILES, II, 38.]

ALEXANDER papa priori et fratribus Cantuarie.

Super religione uestra satis non possumus admirari, quod cum uenerabilis frater noster archiepiscopus uester, pro uestra et totius Anglicane Ecclesie libertate laboret, et exsilium ac multa alia, que tantum uirum non decerent, sustineat, ipsum sicut patrem et magistrum uestrum digna consolatione respicere, et eius necessitatibus noluistis  hactenus subuenire. Unde quoniam ecclesie uestre iura et dignitates abiicere, et circa ea quodammodo uidemini negligentes existere, qui iam dictum archiepiscopum, se pro his multis et diuersis periculis exponentem, noluistis hucusque uel in modico adiuuare, uniuersitati uestre per apostolica scripta precipiendo mandamus, et in uirtute obedientie firmiter uobis iniungimus, quatenus eidem, infra duos menses post harum susceptionem, subuentionem ita congruam exhibere curetis, quod eum et uos ipsos dedecere non debeat, sed ut idem filialem in uobis dilectionem, et fidem uestram per hoc ualeat experiri, et ad ecclesie uestre libertates, et iura multimodis amplianda teneatur omni tempore feruentius aspirare. Nos quoque religionem  uestram debeamus super hoc dignis laudibus in Domino commendare, et prescripte ecclesie uestre dignitates suas, cum uos inde sollicitos uiderimus, propensiori studio conseruare.



CCCLXXuIII. Ad Thomam Cantuariensem archiepiscopum.---Sententiam ab illo contra peruersos quosdam latam confirmat.
[Ibid., p. 11.]

ALEXANDER papa THOMAE, Cantuariensi archiepiscopo.

Quod iuxta officii tui debitum circa libertatem Ecclesie et iura ecclesiastica defensanda sollicitus et intentus existis, sollicitudinis et constantie tue prudentiam digna laude prosequimur, et eam in  hac parte multimodis commendamus. Unde sententiam ecclesiasticam, quam in Ricardum de Iuelcestria, et Ioannem de Oxenefordia, et in omnes alios Ecclesie Dei peruersores rationabiliter promulgasti, nulla ratione immutare curabimus, sed eam potius ratam et firmam auctore Domino habere decernimus.



CCCLXXIX. Ad Henricum Trecensem episcopum.---Magistrum Herbertum, qui Thome Cantuariensi archiepiscopo exsulanti comes adhesit, commendat.
[Ibid., p. 105.]

Trecensi episcopo.

Commisse tibi ecclesie in nullo potes commodius  prouidere, quam si in ea personas tales instituas, que scientia litterarum et morum honestate prefulgeant, et quarum uirtutes eidem ecclesie magis uideantur conferre, quam sibi de collato beneficio accreuisse. Tunc enim domus Domini procul dubio decoratur, cum in ordinatione illius, ab eo qui preest, ita secundum scientiam zelus Dei accenditur, quod non caro et sanguis aut generis nobilitas, sed potius merita personarum pensantur. Quantum autem dilectus filius noster magister Herbertus, pro litteris et honestate sua celebris habeatur et qualiter uniuersis beneficiis que habebat, quia uenerabili fratri nostro Cantuariensi archiepiscopo domino suo pro libertate commisse sibi ecclesie exsulanti adhesit, propter indignationem  principis fuerit spoliatus, tuam non credimus cognitionem latere, cum id potueris iampridem sepius audiuisse. Eum itaque quem charum acceptumque tenemus, et cuius prouisioni animo uolumus libenti intendere, sinceritati tue, de qua certam spem et fiduciam plenam habemus quod nostris precibus non uelit aliquatenus refragari, studiosius commendantes, fraternitatem tuam per apostolica scripta rogamus attentius et monemus, quod eidem preposituram quam dilectus filius noster Willelmus Carnotensis electus in ecclesia tua tenebat, pro reuerentia beati Petri ac nostra et obtentu litterature et probitatis sue nec non et iam dicti archiepiscopi domini sui intuitu, concedas liberaliter et assignes,  et apud prefatum electum partes tuas, ut tibi in hoc assensum et fauorem suum indulgeat, efficaciter interponas. Ita quod memoratus Herbertum ad tuum et ecclesie tibi commisse commodum pariter profectum teneatur omni tempore feruenter intendere; et nos id gratum omnimodis acceptumque tenentes, liberalitati tue multiplices debeamus propter hoc gratias exhibere et petitiones tuas libentius et efficacius promouere.



ANNO 1165?



CCCLXXX. Ad Robertum Herefordensem episcopum.---Illum reprehendit quod Thome archiep. in Ecclesie libertate tuenda minus quam debuerit astiterit.
[Epist. S. Thome, ed. GILES, II, 92.]


ALEXANDER papa ROBERTO Herefordensi episcopo.

Miramur plurimum, quod cum ante promotionem tuam uirum religiosum et Deo deuotum audierimus te exstitisse, postquam pontificalis es dignitatis culmen adeptus, uideris in hoc aliquatenus tepuisse. Quod euidentius in eo comparet quod uenerabili fratri nostro Cantuariensi archiepiscopo, metropolitano tuo, in Ecclesie libertate tuenda minus quam debueras astitisse probaris, et humanum timorem timori Dei, quod tuam religionem non decuit, diceris preposuisse. Quoniam autem in hoc aliter  quam credebamus audiuimus contigisse, presertim cum spe nostra in promotione tua quodammodo frustrari uideamur, fraternitati tue per apostolica scripta precipiendo mandamus, et in uirtute obedientie iniungimus, quatenus iam dicto metropolitano tuo debitam obedientiam et reuerentiam condignam impendas, et eidem in negotiis ecclesie uiriliter et constanter assistens, mandata atque precepta illius deuote et fideliter exsequaris. Ad hec tibi precipimus, ut hoc, quousque memoratus frater noster cum carissimo in Christo filio nostro, illustri Anglorum rege, pacem habeat, quod in proximo, Domino auctore, continget, teneas omnino secretum.



CCCLXXXI Ad Gilbertum Londinensem episcopum et ceteros episcopos.---Illos reprehendit quod in multis tepidi et negligentes exstiterint.
[Epist. Gilberti Foliot, II, 93.]


ALEXANDER papa GILBERTO, Londoniensi episcopo, salutem et apostolicam benedictionem.

Quoniam te uirum magne scientie, honestatis etiam multe, et abstinentie non modice esse cognoscimus, licet tu et cepiscopi tui in multis remissi et tepidi et negligentes etiam exstiteritis, quia inter eos tam litteratura quam religionis uirtute magnus haberis, te pre aliis duximus admonendum, et te per apostolica scripta rogamus atque  monemus, ut carissimum in Christo filium nostrum, illustrem Anglorum regem, cui non modica es familiaritate coniunctus, opportunitate suscepta, sollicite et instanter commoneas, ut ecclesiastica et secularia negotia, sicut hucusque fecisse dignoscitur, non confundat, nec ea pro uoluntate sua tractare aut intermiscere attentet, sed ecclesiastica uiris ecclesiasticis tractanda relinquat, et secularia solummodo sue uindicet iurisdictioni. uenerabilem quoque fratrem nostrum Cantuariensem archiepiscopum in amorem et gratiam suam recipiat, et eum cum aliis expulsis ad sedem propriam, et ecclesiam ei commissam reducat. Possessiones etiam ecclesiarum, a se et suis occupatas, cum fructibus  inde perceptis, his ad quos spectant restituat, et ipsos in pace easdem possidere permittat. Que illi, cum eum pacatum et bone uoluntatis agnoueris, poteris, secundum quod expedire cognoueris, intimare. Tu uero Ecclesie Cantuariensi obedientiam, quam te ei debere cognoscis, ita obserues, et eidem exhibeas, ut que Dei sunt Deo, que Cesaris Cesari impendere uidearis. Et nos, nisi aliud de persona tua nouerimus, te sicut carissimum fratrem nostrum, et uirum religiosum, litteratum pariter et honestum, semper arctiori uolumus in Domino caritate diligere, nec in aliquo personam tuam grauabimus, aut ab alio patiemur grauari.



CCCLXXXII. Ad Henricum Remensem archiepiscopum.---Pro causa que uertitur inter Ecclesiam Erapousmanil et Ecclesiam Roiensem. 
[MARTEN., Ampl. Collect., II, 721.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum in regno Francorum adhuc presentes essemus, et inter uenerabilem fratrem nostrum Nouiomensem episcopum et bone memorie T. quondam Ambianensem super Ecclesia de Erapousmanil controuersia mota fuisset, et iam dicta Ecclesia prefato Nouiomensi a nobis iudicata fuisset, clerici   Roienses decimas illius Ecclesie ad se pertinere instantius proponebant. Unde nos causam ipsam discretioni tue secundum tenorem scripturarum nostrarum, quas Nouiomensibus de sententia data indulsimus, appellatione remota, commisimus decidendam. Cumque, causa cognita, sententiam exinde pro Nouiomensi contra Roiensem Ecclesiam protulisses, et canonici eidem parere contemnerent, eosdem propter hoc interdicti sententie, sicut dicitur, subiecisti. Quam utique, quoniam eam nulla satisfactione exhibita relaxatam esse audiuimus, nullatenus obseruarunt. Quoniam autem in hoc auctoritati tue non modicum derogari uidetur, fraternitati tue per apostolica scripta mandamus, quatenus memoratos canonicos diligenter admoneas, ut infra  triginta dies post harum susceptionem prelibato, Nouiomensi ablata uniuersa secundum mandatum tuum restituant, et illata damna resarciant. Alioquin nisi ea que prediximus infra prefixum terminum fuerint plenius exsecuti, eosdem a nobis ad prescriptam interdicti sententiam reductos esse denunties, quam a te usque ad dignam satisfactionem firmiter precipimus obseruari, et ut ipsam per totam prouinciam inuiolabiliter facias ab uniuersis teneri.

Data Laterani, II Id. Decembris.



ANNO 1166.



CCCLXXXIII. Ad Henricum Remensem archiepiscopum.---Rogat ut centum marcas argenti ei acquirat, et eius necessitatibus subueniat ex ecclesiis sui episcopatus. 
[Ibid.]


ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Integram fidem et sincerissimam deuotionis tue puritatem, quam ab ipso nostre promotionis exordio circa honorem et augmentum sacrosancte Romane Ecclesie ac nostrum constanter et fideliter exhibuisti, studiosius attendentes; considerantes  etiam quomodo ipsius Ecclesie causam, non ut alienam, sed tanquam propriam reputans, eam uiriliter defendere ac manutenere curasti, fraternitati tue uberrimas exinde gratiarum actiones exsoluimus, et in necessitatibus nostris confidenter a tua liberalitate consilium et auxilium postulamus. Scire autem uolumus prudentiam tuam, quod quecunque nobis in eleemosynam collata sunt, usurarum ingluuies deuorat, et nobis rerum necessariarum commoditatem et affluentiam tollit. In eo enim loco positi sumus, et cum illo populo habitamus, qui tempore omnimode pacis, nedum turbationis, ad Romanorum pontificum consueuit manus respicere, et eis grauamen non modicum et onus inferre. Unde quoniam ad ipsius Ecclesie onera et necessitatem  alleuianda, tuo et aliorum auxilio plurimum indigemus, fraternitatem tuam per apostolica scripta rogamus atque monemus, quatenus ponderis et laboris nostri necessitatem respiciens, ab eo cuius nomine, cum in regno Francorum essemus, nobis centum quinquaginta libras, fratribus uero nostris aliam summam obtulisti, centum nobis marcas argenti, si ulla poterit fieri ratione, cum honestate tamen nostra acquiras. Nihilominus etiam te, de quo inter alios pontificalis dignitatis uiros plene confidimus, rogandum duximus et attentius commonendum, ut de ecclesiis tui proprii episcopatus nobis honestam subuentionem studeas inuenire. Cum enim in discessu nostro alias ecclesias de regno Francorum  commonuerimus super subuentione nobis et Ecclesie facienda, tunc indignum existimauimus personam tante nobilitatis et dignitatis super his sollicitare, nec modo nisi multa necessitas immineat, te exinde aliquatenus sollicitaremus. Romana enim Ecclesia tam hoc quam alia tue deuotionis et accepte subuentionis obsequia, semper habebit pre oculis, et ad honorem et exaltationem tuam et ecclesie tue omni tempore efficaciter et feruenter intendet. uolumus autem, ut dilectis filiis nostris, magistro et fratribus militie Templi Parisiensis, que tue placuerit liberalitati, assignes. Quidquid uero mihi facere disposueris, quantocius nobis litteris tuis significes. Tanta namque sunt onera debitorum et creditorum instantia, ut nisi Ecclesie  Dei a tua fuerit modo liberalitate subuentum, uix aut nunquam nobis statum Urbis in ea pace, in qua nunc est, poterimus conseruare.

Data Laterani, Xu Kal. Februar.



CCCLXXXIu. Ad omnes episcopos Anglie.---Ut super his que ad Ecclesiam Cantuariensem spectant, Thomas archiepiscopo adhereant. 
[Epist. S. Thome, ed. GILES, II, 76.]

ALEXANDER papa omnibus episcopis Anglie.

Tanquam ex iniuncto nobis officio, de uniuersorum iure in sua integritate seruando curam tenemur  et sollicitudinem gerere ad illorum iustitias, qui in partem sollicitudinis nobis commisse a Domino sunt uocati. Quanto in gradu sublimiori existunt, tanto frequentius retorquere debemus super his maiorem diligentiam et curam propensiorem habere. Hac siquidem consideratione inducti fraternitati uestre per apostolica scripta precipiendo mandamus, et in ui obedientie iniungimus, quatenus super iis, que ad Ecclesie Cantuariensis iura, dignitates etiam, aut libertates spectare noscuntur, uos sine conscientia et assensu uenerabilis fratris uestri Thome, eiusdem ecclesie archiepiscopi, intromittere nullatenus presumatis, nec occasione appellationis, quam contra eum ad nos fecistis, id aliquatenus attentetis. Quod si aliquis uestrum  contra hoc preceptum nostrum quolibet ausu uenire presumpserit, ita in eo excessum istum studebimus, Domino auctore, grauiter uindicare, quod pena docente agnoscat quam periculosum fuerit apostolicis contraire preceptis.

Datum Laterani, u Kal. Febr.



CCCLXXXu. Ad Thomam Cantuariensem archiepiscopum.---Mandat hortetur clericos Ecclesie Bangorensis ut episcopum eligant; quod nisi fecerint, ipse infra tres menses faciat. 
[Ibid., p. 36.]

ALEXANDER episcopus, seruus seruorum Dei, THOMAE, Cantuariensi archiepiscopo, salutem et apostolicam benedictionem.

 Si quanta detrimenta et incommoda ecclesiis ex destitutione pastoris soleant prouenire, Bangorensis ecclesie clerici sollicita consideratione pensarent, ecclesia illorum tanto tempore prelato nullatenus caruisset, quanto ipsam audiuimus pastore uiduatam fuisse. Unde quoniam nostra interest de uniuersis ecclesiis curam et sollicitudinem gerere et eorum destitutioni paterne considerationis oculo prouidere, fraternitati tue per apostolica scripta precipiendo mandamus, quatenus memoratos clericos diligenter conuenias et instantius studeas commonere, ut in aliquam personam idoneam et honestam cum consilio tuo pari modo conueniant, et eam sibi in pastorem et episcopum infra duos  menses postquam litteras nostras susceperint, eligere non postponant. Quod si ad mandatum nostrum et commonitionem tuam non fecerint, tu iis aliquem, qui pontificali officio idoneus reputetur, infra tres menses post harum susceptionem prouideas; quem in patrem et pastorem recipiant, et cui reuerentiam et obedientiam debitam sine omni contradictione, tanquam prelato suo, impendant.

Datum Laterani, Iu Kal. Februarii.



CCCLXXXuI. Ad Henricum Remensem archiepiscopum.---Thomam exsulantem commendat. 
[Ibid., p. 52.]

ALEXANDER episcopus, seruus seruorum Dei, uenerabili  patri HENRICO, Remensium archiepiscopo salutem et apostolicam benedictionem.

Inter ceteras diuine operationis actiones, illud Deo et nobis gratissimum reputamus, quod uenerabilem Patrem nostrum Cantuariensem archiepiscopum in angustiis et anxietatibus suis sereno cultu respicere, et ei gratie pariter et consolationis tue fauorem ex consueta curasti clementia exhibere. Quia uero nunc ope et consilio maxime opus habet, magnificentiam tuam per apostolica scripta rogamus, monemus et exhortamur in Domino, quatenus pietatis intuitu, et pro reuerentia B. Petri et nostra et consideratione religionis et dignitatis sue, ipsum et suos gratia, honore pariter et dilectione preuenias, sibique in aduersitatibus suis consolationis  et fauoris tui solatium exhibeas; ita quod inde ab omnipotenti Deo eternam possis retributionem recipere, et nos quod eidem impenderis, nobis specialiter impensum putantes, fraternitati tue utcunque teneamur propter hoc gratias exhibere.

Datum Laterani, III Kal. Febr.



CCCLXXXuII. Ad Bangorensem clerum et populum.---Ut episcopum eligant. (Laterani, Febr. 9.
[Ibid., p. 90.]

ALEXANDER episcopus, seruus seruorum Dei, dilectis filiis, canonicis et uniuerso clero et populo Bangorensis Ecclesie, salutem et apostolicam benedictionem.

 Quia ex defectu pastoris grauia consueuerunt animarum pericula prouenire, et ex hoc sacris Dei ecclesiis plurima incommoda et detrimenta contingere, uniuersitatem uestram sicut per alia scripta monuimus, ita nunc per iterata scripta monemus atque mandamus quatenus si nondum conuenistis, in aliquam personam, honestam, idoneam et litteratam pariter conueniatis, et eam in episcopum uestrum communiter eligatis; electum quoque uenerabili fratri nostro Cantuariensi archiepiscopo consecrandum representare curetis. Nos enim, si de persona idonea canonicam iam electionem fecistis, eam ratam habemus, et quidquid inde predictus archiepiscopus statuerit, ratum curabimus  et firmum habere.

Datum Laterani, u Idus Februarii.



CCCLXXXuIII. Ad Henricum Remensium archiepiscopum.---Pro capellanis Laudunensibus. 
[MARTEN. Ampl. Collect., II, 725.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Decet fraternitatem tuam his qui protectionem et defensionem tuam habere desiderant se benignam et propitiam ostendere, tuique fauoris et tuitionis patrocinium exhibere. Huius itaque considerationis intuitu prouocati, capellanos Laudunenses  sollicitudini tue propensius commendamus, mandantes atque precipientes, quatenus eos cum bonis suis sub tua protectione suscipiens, ipsos iuxta officii tui debitum in iustitiis suis diligenter manuteneas et defendas, et si episcopus  , quia sepe de eo nobis conquesti sunt, illos indebite uellet et iniuste tractare, et contra scriptum nostrum et antecessoris sui quodlibet eis grauamen inferre, tu id nulla ratione sustineas; sed potius eum studeas ab hoc reuocare; ita quod ipsi se a tua sollicitudine protegi gaudeant, et inde tibi toto uite sue tempore fideliores existant.

Data Laterani, uIII Kal. Martii.



CCCLXXXIX. Monasterium S. Ioannis Piscariense tuendum suscipit et eius bona iuraque confirmat. 
[MURATORI, Rer. Ital. Script., II, II, 901.]


ALEXANDER episcopus, seruus seruorum Dei, dilectis filiis LEONATI, abbati monasterii S. Clem. de insula Piscarie, que Casa Aurea uocatur, eiusque fratribus, tam presentibus quam futuris, regulari uita professis in perpetuum.

Religiosis uotis annuere, et ea operis exhibitione complere officium nos inuitat suscepti regiminis, et ordo uidetur exigere rationis. Eapropter, dilecti in Domino filii, uestris iustis postulationibus clementer annuimus, et prefatum monasterium, ubi corpus B. Clementis pape et mart. requiescit, et in  quod diuino estis mancipati obsequio, ad exemplar predecessorum nostrorum Romanorum pontificum, fel. mem. Leonis, Calixti et Adriani, sub B. Petri et nostra protectione suscipimus et presentis scripti priuilegio communimus; imprimis siquidem ut ordo monasticus, qui secundum Dominum, et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea possessiones quascunque, quecunque bona idem monasterium in presentiarum iuste et canonice possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, prestante Domino poterit adipisci, firma uobis uestrisque successoribus et illibata permaneant.  In quibus hec propriis duximus exprimenda uocabulis: in comitatu Pendensi castellum Insule cum tota ipsa insula, Castillionem, Ubicolam, Pesculiam, Roccham de Sutri, Coruariam, Petraminiquam, Betorites, Mandeforum, Casale Planum, Coledunum cum pertinentiis suis, castrum quod uocatur Casale S. Desiderii in ciuitate S. Angeli; castellum S. Mori cum portu et suis pertinentiis; in comitatu Theatino castrum Bolonianum cum pertinentiis suis; in comitatu Aprutino castrum Guardie, castellum uetulum, Monaciscum cum pertinentiis suis; in comitatu ualuensi casale quod dicitur S. Trinitatis cum pertinentiis suis; in Marchia  castrum Lori cum pertinentiis suis; ecclesiam S. Marie in Plesiano, ecclesiam S. Marie ad Fasinariam, ecclesiam S. Quirici de monte Siluano cum pertinentiis suis; in supradicto comitatu Theatino ecclesiam S. Marie de Pesilo, ecclesiam S. Angeli de Casule, ecclesiam S. Cesidii, monasterium S. Trinitatis de Lapidaria cum pertinentiis suis; in Caramanico ecclesiam S. Crucis, et S. Nicolai cum pertinentiis suis, ecclesiam S. Martini ad Grictam, ecclesiam S. Ioannis Iscamari, ecclesiam S. Syluestri apud Manupellum cum pertinentiis suis; cellam S. Clementis in Lisina cum pertinentiis suis; monasterium S. Mauride Emiterno cum pertinentiis suis, montem de Ursa, montem de Tarini, montem Soti cum rupibus et siluis eorum. Concedimus  etiam uobis uestrisque successoribus decimationem terrarum ecclesie uestre, et partem oblationum que pro mortuis offeruntur. Interdicimus insuper ut nullus episcopus ibi synodum celebret, chrisma, oleum sanctum, consecrationes altarium seu basilicarum, ordinationes altarium, ordinationes monachorum seu clericorum qui ad sacros ordines fuerint promouendi, a quocunque malueritis suscipiatis episcopo. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem . . . . . : de communi consensu uel fratrum pars consilii sanioris secundum Dominum, et B. Benedicti Regulam prouiderint eligendi. Decernimus  ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas obtinere, minuere, aut aliquibus uexationibus fatigare; sed omnia integra conseruentur eorum pro quorum gubernatione, sustentatione concessa sunt usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisque persona, etc.

    Ego Alexander, Cathol. Ecclesie episc.
    Ego Bernardus, Port. et S. Rufine episc.
    Ego Gualterius, Albanus episc.
    Ego Ugo Tusculanus episc.
    Ego Corradus, Maguntine sedis archiepisc. et Sabinen. episc.
     Ego Ubaldus, presb. card. tit. S. Crucis in Ierusalem.
    Ego Ioannes, presb. card. SS. Ioannis et Pauli tit. Pammatii.
    Ego Henricus, presb. card. SS. Nerei et Achillei.
    Ego Guillelmus, presb. card. tit. S. Petri ad uincula.
    Ego Bosa, presb. card. S. Pudentiane tit. Pastoris.
    Ego Hyacinthus, diac. card. S. Marie in Cosmedin.
    Ego Oddo, diac. card. S. Nicolai in Carcere Tulliano
     Ego Arditio, diac. card. S. Theodori.
    Ego Manfredus, diac. card. S. Georgii ad uelum Aureum.
    Ego Ugo. diac. card. S. Eustachii iuxta templum Agrippe.
    Ego uitellius, diac. card. SS. Sergii et Bacchi.
    Ego Theodinus, diac. card. S. Marie in Portico.
    Ego Petrus, diac. card. S. Marie in Aquiro.


Datum Laterani per manum Ermanni, diac. card. S. Angeli, decimo quinto Kal. Aprilis, indict. decima quinta, Incarnat. Dominice anno millesimo centesimo sexagesimo sexto, pontif. uero D. Alexandri pape tertii anno sexto.



CCCXC. Ad Rogerum Eboracensem et uniuersos Anglie episcopos.---Ne quisquam eorum »nouo regi coronando, si forte casus emerserit, absque Thome Cantuariensis archiepiscopi conniuentia, manum apponere presumat.« 
[Epist. S. Thome, ed. GILES, II, 45.]


ALEXANDER episcopus, seruus seruorum Dei, archiepiscopo Eboracensi et uniuersis Anglie episcopis salutem et apostolicam benedictionem.

Illius dignitatis et maioritatis Ecclesiam Cantuariensem ab antiquo fuisse audiuimus, ut reges Anglie ab eiusdem Ecclesie archiepiscopis inungi semper consueuerint et in promotionis sue principio coronari. Proinde, siquidem est quod nos, tum ex officii nostri debito tum consideratione uenerabilis  fratris nostri Thome eiusdem sedis archiepiscopi, uiri siquidem religiosi, honesti et discreti, Ecclesie iam dicte iura et dignitates antiquas illibatas et integras conseruare uolentes, uniuersitati uestre auctoritate apostolica penitus inhibemus ne quisquam uestrum nouo regi coronando, si forte hic casus emerserit, absque memorati archiepiscopi uel successorum suorum et Ecclesie Cantuariensis conniuentia contra antiquam eius consuetudinem et dignitatem manum apponere qualibet occasione presumat, aut id aliquatenus audeat attentare.

Datum Laterani, Non. Aprilis



CCCXCI. Ad Thomam Cantuar. archiep.---Illi totius Anglie legationem, excepto episcopatu Eboracensi, concedit. 
[Epist. S. Thome, ed. GILES, II, 10.]


ALEXANDER papa THOMAE Cantuariensi archiepiscopo.

Sacrosancta Romana Ecclesia digniores personas, et eas maxime, quas honestate, prudentia, litteratura, et eminentia uirtutum prefulgere cognoscit, ampliori consueuit caritate amplecti, et gratia et honore preuenire. Attendentes itaque deuotionis et fidei constantiam, qua pro Ecclesia Dei, sicut columna immobilis, perstitisti, honestatis, litterature  ac discretionis prudentiam, qua preeminere dignosceris, nichilominus considerantes, dignum duximus personam tuam, tantarum uirtutum insigniis decoratam, quodam speciali priuilegio, et singulari prerogatiua diligere et honorare, tueque utilitati solita benignitate prospicere, et attentiori sollicitudine prouidere. Inde est, quod nos tibi legationem totius Anglie, excepto episcopatu Eboracensi, benigno fauore concedimus, ut ibi uice nostra corrigas que inueneris corrigenda, et ad honorem Dei, et sacrosancte Romane Ecclesie, et salutem animarum statuas, edifices et plantes, que statuenda fuerint et plantanda. Quapropter monemus fraternitatem tuam atque mandamus, quatenus cuncta cum prudentia et discretione, secundum  quod Deus tibi administrauerit, agas, uitia exstirpes, et uirtutes in uinea Domini studeas complantare.

Datum Anagnie, uII Idus Octobris  .



CCCXCII. Ad episcopos, abbates et alios Ecclesiarum prelatos per totam Angliam extra episcopatum Eboracensem constitutos.---Ut Thome Cantuar., apostolice sedis legato constituto, obediant. 
[Ibid., p. 80.]

ALEXANDER episcopus, seruus seruorum Dei, uenerabilibus fratribus episcopis et dilectis filiis abbatibus, et aliis ecclesiarum prelatis, per totam Angliam extra episcopatum Eboracensem constitutis, salutem  et apostolicam benedictionem.

Ex iniuncto nobis a Deo pontificatus officio preter eam, que diuersis ecclesiarum prelatis in sibi subditos est concessa potestas, quamdam specialem de omnibus nos oportet curam et sollicitudinem gerere, que ad nostram solummodo prouisionem, uel ad eius, cui uices nostras in his commisimus exsequendas, noscitur pertinere. Proinde siquidem est, quoniam, etsi de uniuersis Dei ecclesiis curam et studium habeamus, que ad nostrum tamen spectant officium, ubique presentialiter exsequi non ualemus, uenerabilis fratris nostri Cantuariensis archiepiscopi prudentiam et discretionem, et circa nos et Ecclesiam Dei sue sincerissime deuotionis  affectum sollicita consideratione pensantes, quanto personam suam inter ceteras, que in partem commisse nobis sollicitudinis a Domino sunt uocate, cariorem, et in omnibus magis expertam habemus, tanto eum pre aliis ecclesie filiis specialis dignitatis prerogatiua duximus honorandum. Et ideo discretionis et honestatis sue constantiam attendentes, ipsum legatum apostolice sedis per totam Angliam, excepto episcopatu Eboracensi, de communi consilio fratrum nostrorum statuimus, et eius prudentie nostras ibidem uices commisimus exsequendas, ita uidelicet quod ibi uice nostra et corrigenda corrigere, et que statuenda fuerint, auctore Domino,  salubriter debeat stabilire. Quocirca uniuersitati uestre per apostolica scripta precipiendo mandamus, quatenus eidem tanquam apostolice sedis legato humiliter in omnibus obediatis, et ad eius uocationem sine contradictione aliqua uenientes, ei in his, que ad nostrum spectant officium, plenius respondeatis. Ea quoque, que ad honorem Dei et fidelium eius salutem statuerit, suscipientes firmiter et seruantes, digna ipsum reuerentia et congruis semper studeatis honoribus preuenire, ut per prudentiam et curam ipsius, et obedientiam ac humilitatem uestram ecclesie uobis commisse tam spiritualiter quam temporaliter de bono in melius Domino cooperante prouehantur, et uos per hoc ad interminabile gaudium possitis feliciter peruenire.

 Datum Laterani, uIII Kalendas Maii.



CCCXCIII. Ad Thomam Cantuariensem archiepiscopum.---Ut in inuasores possessionum Ecclesie Cantuariensis, si opportunitatem uiderit, ecclesiasticam iustitiam non differat exercere. 
[Ibid., p. 12.]

Quoniam ad omnem cubitum manus puluillum supponere non debemus, et aliquos in malitia sua fouere, sed annuntiare impio iniquitatem suam, et ipsum ab ea rigore seueritatis ecclesiastice reuocare, fraternitati tue per apostolica scripta precipiendo mandamus, quatenus si hi, qui in possessionibus  et bonis ecclesie tue, tibi aut tuis etiam, uiolentiam uel iniuriam intulerunt, legitime commoniti uobis ablata restituere, et satisfactionem congruam exhibere noluerint, tu in eos, si opportunitatem uideris, ecclesiasticam iustitiam non differas exercere. Et nos, quod inde rationabiliter feceris, auctore Deo ratum et firmum habebimus. uerum de persona regis speciale tibi mandatum non damus, nec tamen in aliquo ius tibi pontificale, quod in ordinatione et consecratione tua suscepisti, adimimus, sed et ipsum uolumus, auctore Domino, illesum et integrum tibi conseruare.



CCCXCIu. Ad omnes episcopos Cantuariensis prouincie.---Illos de superiori epistola certiores facit. 
[Ibid., p. 41.]


ALEXANDER papa omnibus episcopis Cantuariensis prouincie.

Quoniam ad omnem cubitum puluillum supponere non debemus, et aliquos in malitia sua fouere, sed annuntiare impio iniquitatem suam et ipsum ab ea rigore seueritatis ecclesiastice reuocare, uenerabili fratri nostro Thome, Cantuariensi archiepiscopo, per scripta nostra dedimus in mandatis, ut si hi, qui sibi in possessionibus et bonis Ecclesie sue, aut suis etiam, uiolentiam uel iniuriam intulerunt, legitime commoniti eisdem ablata restituere, et satisfactionem congruam exhibere noluerint, in eos, si opportunitatem  uiderit, ecclesiasticam iustitiam non differat exercere. Quocirca uniuersitati uestre per apostolica scripta precipiendo mandamus, quatenus iustitiam, quam predictus archiepiscopus uester super hoc rationabiliter duxerit promulgandam, ratam et firmam penitus habeatis, et eam per parochias uestras faciatis ab omnibus inuiolabiliter obseruari. uerum de persona regis speciale ei mandatum non damus, nec tamen in aliquo ius ei pontificale, quod in ordinatione et consecratione sua suscepit, adimimus, sed et ipsum uolumus, auctore Domino, illesum et integrum ei conseruare. Nos enim quod exinde canonice fecerit, auctore Domino, ratum et firmum habebimus.



CCCXCu. Ad Cisterciensem et Pontiniacensem abbates et fratres.---Ne Thomam Cantuar. »a Pontiniacensi monasterio remoueri« patiantur. 
[Ibid., p. 110.]


ALEXANDER papa Cisterciensi et Pontiniacensi abbatibus et uniuersis fratribus ordinis Cisterciensis.

Licet uos eam circa nos et Ecclesiam Dei fidem et deuotionem, que uiros religiosos et Deo deuotos decet, multipliciter gerere nullatenus ignoremus, super eo non possumus non mirari, quod uestrum quidam uenerabilem fratrem nostrum Cantuariensem  archiepiscopum, uirum religiosum pariter et honestum, et Deo ac nobis, necnon et Ecclesie uniuerse charum omnimodis et acceptum, a Pontiniacensi monasterio remoueri, sicut audiuimus, uoluerunt, et eidem ad minas et terrores quorumdam totius uestri ordinis solatium denegari. Unde quoniam uera caritas foras mittit timorem, nec uiri religiosi est humanum timorem diuino aliquatenus anteferre, uniuersitati uestre per apostolica scripta precipiendo mandamus, ne tale quid de cetero attentetis, ne qui oppressorum, et pro ecclesie libertate exsulantium refugium esse debetis, aliis exemplum in hoc perniciosum prestetis, sed memoratum archiepiscopum pro reuerentia beati  Petri et nostra, et sue religionis ac honestatis obtentu, et quia causam adeo fauorabilem agit, diligere, manutenere propensius, et fouere curetis, et eum in domibus uestris, cum ad uos uenerit, benigne et honorifice recipiatis et mansuete tractetis, ut in uobis fructum uere caritatis inueniat, et ad totius ordinis incrementum pariter et profectum teneatur omni tempore feruentius aspirare: nos quoque qui honorem eidem et obsequium impensum nobis ipsis exhibitum reputamus, liberalitatem uestram debeamus propter hoc in Domino commendare, et sinceritati uestre uberrimas gratiarum actiones referre.



CCCXCuI. Ad Henricum Remensem archiepiscopum.---Pro Roberto sacerdote. 
[MARTEN., Ampl. Collect., II, 734.]


ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Sicut tua prudentia nouit, sacerdotale officium negligitur, et in derisu quasi et contemptum habetur, si quis illo ministerio preditus pro necessariis uite querendis cogitur tanquam uagabundus discurrere, et graui egestate et inopia laborare; et ideo rogamus prouidentiam tuam atque monemus, quatenus uenerabilem fratrem nostrum   G. Tornacensem episcopum commoneas studiosius, et omnibus modis inducas, ut dilecto filio nostro Roberto sacerdoti, qui ecclesiastico beneficio est destitutus, in aliqua ecclesiarum suarum, que primum uacauerit, sicut nobis uiua uoce promisit, ita decenter prouideat, quod nos exinde sollicitudinem eius debeamus non immerito commendare, et iste non cogatur diutius, quod omnino absurdum esset, ecclesiastico beneficio carere.

Data Laterani Kal. Maii.



CCCXCuII. Ad Gilbertum Londinensem et omnes episcopos prouincie Cantie.---Ut inuasores beneficiorum clericorum Thome Cantuariensis archiepiscopi ad eorum integram restitutionem sub anathematis interminatione districtius compellant. 
[Epist. S. Thome, ed. Giles, II, 95.]


ALEXANDER papa Londoniensi episcopo, et omnibus episcopis Cantie prouincie.

Uniuersis oppressis et per iniuriam grauatis ex officii nostri debito subuenire tenemur. Et presertim ecclesiasticis uiris, qui pro ecclesie sue libertate tuenda exsilium sustinere coguntur, ne in aliquo iuris sui detrimentum incurrant, debemus commode prouidere. Qualiter autem uenerabilis fratris nostri Thome, Cantuariensis archiepiscopi, clerici pro domini sui fidelitate principis indignationem incurrerint, et bonis suis fuerint hac occasione  priuati, tanto certius uestra nouit discretio, quanto hoc ex parte propriis oculis potuistis plenius inspexisse. Unde, quoniam indignum est, ut propter uim sibi illatam aliquam beneficiorum suorum sustineant lesionem, fraternitati uestre per apostolica scripta precipiendo mandamus, et mandando precipimus, quatenus uniuersos, qui iam clericorum dictorum beneficia in absentia sua de mandato regio perceperint, ad eorum integram restitutionem sub anathematis interminatione, omni appellatione cessante, districtius compellatis; nec in his exsequendis remissi aut tepidi aliquatenus appareatis.

 Datum Laterani, u Nonas Maii.



CCCXCuIII. Ad Thomam Cantuariensem archiepiscopum.---Prolatam ab eo in Iocelinum episcopum Saresberiensem interdicti sententiam confirmat. 
[Ibid., p. 13.]

ALEXANDER papa THOMAE, Cantuariensi archiepiscopo.

Ex litteris tuis iampridem, et certa multorum relatione cognouimus, quod tu in Iocelinum Saresberiensem episcopum, quoniam tibi inobediens fuit, interdicti sententiam protulisti. Ipse uero, licet super hoc ad nostram audientiam appellasset, et Dominicam, qua cantatur: Ego sum Pastor bonus , proximo tunc uenturam, appellationi  sue terminum prefixisset, eadem instante nec uenit, nec ad nos aliquem pro se responsalem transmisit. Quocirca nos eum in contumacia et rebellione sua contra te fouere nolentes, sententiam, quam in eum propter hoc tuleris, auctore Domino, ratam et firmam habebimus, et totam causam eius tue discretionis arbitrio duximus relinquendam, quod inde canonice feceris, ratum, cessante appellationis obstaculo, habituri.



CCCXCIX. Ad eumdem.---Mandat se rescidisse concessionem a Iocelino episcopo Saresberiensi factam Ioanni de Oxeneford. 
[Ibid.]

 Ex rescripto litterarum, quas Saresberiensi episcopo destinasti, cognouimus quod concessionem decanatus, quem idem episcopus Ioanni de Oxeneford enormiter fecit, duplici ratione cassasti; tum quia idem Ioannes schismatis se laqueo inuoluit, tum etiam quod id contra prohibitionem et mandatum nostrum fuisset factum. Prohibueramus enim, ne absque consensu canonicorum, tecum et pro te exsulantium, decanus in prescripta ecclesia aliqua ratione constitueretur. Unde nos auctoritate, qua fungimur, prenominatam concessionem omnino cassamus et irritam esse decernimus.



CD. Ad archiepiscopum Remensem.---Pro electione abbatisse Dodoniensis. 
[MARTEN., Ampl. Collect., II, 735.]


ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

Ex litteris fraternitatis tue ad nos directis accepimus quod, cum sorores  Dodonienses inter se diuise, duas personas in abbatissam nominassent, longe maior pars in unam quam in aliam conuenit. Nos uero tam ex litteris quam ex relatione diuersorum audiuimus, quod cassata electione utriusque illarum  que nominate fuerant, sorores electionis sue auctoritatem arbitrio Atrebatensis episcopi contulerunt. Unde, quia id nobis liquido non constabat, nos ratione cogente in eo scilicet quod certificatum nobis fuerat, quod sorores ab utraque electione recesserint, causam ipsam uenerabilibus fratribus nostris Tornacensi et Morinensi episcopis commisimus audiendam, et sub certa forma fine congruo terminandam. Quapropter fraternitatem tuam monemus atque mandamus, quatenus quod prefati episcopi super his statuerint, ratum habeas et firmum facias obseruari.

Data Laterani, II Idus Marii



CDI. Thomam archiepiscopum Cantuariensem hortatur ut cum Iocelino Saresberiensi mitius agat. 
[Epist. S. Thome, ed. GILES, II, 12.]


Alexander, etc. uen. fratri THOMAE, etc.

Perlatum est ad audientiam nostram quod Saresberiensis episcopus enormiter satis excessit et in Deum et Ecclesiam grauiter et immoderate deliquit. Unde quia credimus eum non sponte, sed coacte et timore et metu, qui in quemlibet uirum constantem cadere posset, aliquid contra decus eiusdem Ecclesie commisisse; cum scriptum sit: Affectus tuus operi tuo nomen imponit; uoluntas et propositum distinguunt maleficia. Si ita est, mitius cum eo absque dubio uidetur agendum. Si autem ex  deliberatione et spontanea uoluntate ipsum in Deum et Ecclesiam deliquisse constiterit, secundum qualitatem delicti debet puniri. uerumtamen, quidquid discretio tua in eum propter hoc canonice duxerit statuendum, nos auctore Domino ratum et firmum habebimus.

Datum Laterani, XuII Kal. Iun.



CDII. Ad Rotrodum Rothomagensem archiepiscopum et eius suffraganeos.---De malis ab Henrico Anglorum rege Ecclesie illatis. 
[Ibid., p. 53.]

ALEXANDER papa ROTRODO, Rothomagensi archiepiscopo, et suffraganeis eius.

 Quanta mala, et quot incommoda per carissimum in Christo filium nostrum Henricum, illustrem Anglorum regem, Romane Ecclesie et nobis acciderint, postquam ex parte ab eius deuotione se abstentauit, ex eo manifeste percipitur, quod illi uiro scelerato, perfido, et crudeli, et huius schismatis erroris magistro Reginaldo, quondam cancellario, communicans per suos, quos ad Fredericum dictum imperatorem transmisit, occasionem et materiam prestitit, quod idem Fredericus inductus est ad illud detestandum et profanum iuramentum, imo periurium faciendum. Nos autem hec omnia post terga reiicientes, et magnifica et larga  deuotionis beneficia, que a principio huius turbationis nobis et Ecclesie exhibuit, ante oculos semper habentes, ipsum per litteras nostras, et demum per probos et honestos uiros paterna sepe benignitate monuimus, et animum eius nisi sumus apostolica mansuetudine delenire, exspectantes quod excessum suum recognosceret, et animi impetum regia clementia temperaret. Quia igitur, etsi non fuerit in schisma lapsus, tamen ecclesias et ecclesiasticas sui regni personas plus debito grauat, et eorum iura confundit atque perturbat, et omnia ad se trahere et sibi uindicare contendit, fraternitati uestre per apostolica scripta precipiendo mandamus, quatenus sibi hec omnia fideliter proponentes, eum per omnipotentem Dominum,  et ex parte beati Petri et nostra commoneatis, et exhortari curetis, quod matrem suam Romanam Ecclesiam consueta reuerentia ac deuotione cognoscat, et ecclesias et regni sui ecclesiasticas personas diligat et honoret: et uenerabilem fratrem nostrum Thomam Cantuariensem archiepiscopum, qui ei fidelis est et deuotus, ad ecclesiam suam reuocare studeat, et honorifice, sicut decet, tractare. Iura quoque et bona ipsius et aliorum regia protectione manuteneat et conseruet. Si autem a sue intentionis proposito declinare noluerit, indubitanter timere poterit, ne Deus propter hoc in ipsum et posteros eius grauiter uindicet. Neque nos id poterimus dissimulare, nec diutius impunitum relinquere.  Quoniam pater filium, quem diligit, corripit et castigat .

Datum Laterani, XuII Kal. Iunii.

In eumdem modum Burdigalensi et suffraganeis eius.



CDIII. Ad Henricum Remensem archiepiscopum.---De quodam subdiacono Laudunensi, qui uxorem duxerat, et de lite Laudunensis episcopi aduersus capellanos Lauduni. 
[MANSI, Concil., XXI, 1075.]

Suggestum est nobis quod R. Belm. Laudunensis Ecclesie canonicus, cum sit in subdiaconatus ordine constitutus, quamdam sibi conatus est matrimonio  copulare, et eidem, sicut uir uxori, publice cohabitare presumit. Unde quoniam antiquis sanctorum Patrum sanctionibus et in concilio quod in  Lateranensi ecclesia ultimo fuerat celebratum, cautum habebatur quod huiusmodi matrimonia minime contrahantur, et si contracta fuerint, penitus irritentur, uenerabili fratri nostro G. [Galtero II], Laudunensi episcopo, dedimus in mandatis quatenus, si res ita se habet, memoratum R. et eam quam sibi nisus est matrimonio copulare, non differat omnimodis separare, nec eos ulterius cohabitare aliqua ratione permittat. Quod si sibi in his acquiescere noluerint, ipsos uinculo excommunicationis  astringat. De cetero ad aures nostras, quod grauius esse dignoscitur, noueris peruenisse, quod idem episcopus capellanos Laudunenses cegerit, nostris et predecessoris sui scriptis authenticis que habebant omnimodis abrenuntiare, et eos in manu sua libere resignare, nec non et iuramento firmare, quod nunquam super his de cetero querelam mouerent. Unde quoniam hoc in nostrum prorsus contemptum et Ecclesie Romane iniuriam noscitur penitus redundare, eidem per scripta nostra precipiendo mandauimus, et in uirtute obedientie iniunximus, quatenus memorata scripta, si ea recepit, capellanis supradictis, omni occasione et excusatione cessante, restituat, eosdem a iuramento absoluat, et de tanto satisfacturus excessu, omni  occasione et excusatione cessante, per se ipsum uel per sufficientem responsalem apostolico se conspectui representet. Et ideo per apostolica scripta tue discretioni mandamus, quatenus, si hec que predicta sunt effectui mancipare noluerit, tu eum ad hec exsequenda districte compellas; et si hec ita esse inueneris, ipsum occasione, et excusatione et appellatione remota, ab officio pontificali suspendas, et facias ab omnibus pro suspenso teneri, donec prescriptis capellanis scripta sua restituat, et de tam graui satisfacturus excessu per se uel per dignum et sufficientem responsalem ad apostolicam sedem accedat. Ad hec prenominatos capellanos a iuramento absoluas, et prefatum R. ab ea quam sibi nisus est matrimonio copulare disiungas. Preterea  tibi iniungimus ut si idem episcopus uel alii, latori presentium, quoniam ad nos accessit, indignationem aut aliquod detrimentum propter hoc infligere uoluerint, tu ipsum, quantum in te est, protegas, manu teneas et defendas, et nullam sibi iniuriam uel grauamen inferri permittas.

Data Laterani, II Kal. Iunii.



CDIu. Ad eumdem.---De causa que uertitur inter G. et Hersendem. 
[MARTEN., Ampl. Collect., II, 738.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem  et apostolicam benedictionem.

Ex relatione G. presentium latoris accepimus quod, cum inter eum et Hersendem mulierem in presentia tua super quadam pecunia, quam idem G. Hugoni, quondam ipsius mulieris uiro, dicitur debuisse, de mandato nostro controuersia tractaretur, licet iste, sicut asserit, per testes sufficientes probare paratus fuisset, quod prefato Hugoni antequam decederet pecuniam illam cum integritate soluisset, tu eum et fideiussores suos post appellationem ad nos factam, quoniam in litteris appellatio inhibita fuerat, excommunicationis sententie subiecisti. uerumtamen etsi a te ad nos appellasset, tibi tanquam carissimo fratri nostro libenter deferre uolentes, eumdem ad tue discretionis examen duximus  remittendum; fraternitati tue per apostolica scripta mandantes, quatenus eum a curia tua quam in parte suspectam habet minime iudicari permittas, sed tu ipsum, uenerabili fratre nostro Nouiomensi episcopo tibi ascito, iudices; ita quod si coram te per testes idoneos et sufficientes legitime poterit demonstrare, se pretaxate pecunie sortem supradicto Hugoni, antequam decederet, exsoluisse, eumdem a prenominate mulieris impetitione, appellatione remota, prorsus absoluas, nec ei ulterius istum uel quemlibet alium in usuris condemnes, et litteras nostras, in quibus appellatio prohibetur, irritas esse decernas. De cetero tuam discretionem rogamus, ut hunc et fideiussores suos pro reuerentia beati Petri ac nostra, a sententia qua eos innodasti  sine omni banno absoluas.

Data Laterani, uIII Kal. Iulii.



CDu. Ad Thomam Cantuariensem archiepiscopum et eius suffraganeos.---H. et W. comites de uals. excommunicatos nuntiat. 
[Epist. S. Thome ed. GILES, II, 35.]

ALEXANDER episcopus, seruus seruorum Dei, uenerabilibus fratribus THOMAE, Cantuariensi archiepiscopo et omnibus episcopis eius suffraganeis, salutem et apostolicam benedictionem.

Quoniam nobiles uiri, comes H. et W. de uals. bona et possessiones dilectorum filiorum nostrorum fratrum ecclesie Pantu ausu temerario occuparunt,  nec ea ad nostram et aliorum commonitionem eisdem aliquatenus restituere uoluerunt, sed postea manus suas ad inuasionem illorum grauius extenderunt, nos auctoritate apostolica ipsos excommunicatos publice nuntiamus et a corpore Christi, quod est Ecclesia, sequestratos. Quocirca fraternitati uestre per apostolica scripta precipiendo mandamus et in uirtute obedientie iniungimus, quatenus memoratos uiros a nobis anathematis uinculo innodatos accensis candelis publice nuntietis, et per uestras parochias sicut excommunicatos faciatis ab omnibus euitari, donec memoratis fratribus ablata uniuersa cum integritate restituant et de illatis iniuriis condignam sibi exhibeant satisfactionem.  Nos enim concessionem, quam prior ille fratribus inconsultis suis et penitus ignorantibus de possessionibus ecclesie fecisse dicitur, et memorato comiti sub cuiusdam commutationis nomine dimisisse, cum ex institutione sanctorum Patrum inanis et uacua prorsus existat, auctoritate apostolica penitus irritamus, et eamdem nullas inposterum uires decernimus obtinere.

Datum Laterani, Nonis Iulii.



CDuI. Ad Henricum Remensem archiepiscopum.---Pro quodam homine de pignore molendini. 
[MARTEN. Ampl. Collect. II, 739.]

ALEXANDER episcopus, seruus seruorum Dei, uenerabili  fratri HENRICO, Remensi archiepiscopo, salutem et apostolicam benedictionem.

Lator presentium M. Ierosolymis rediens, sua nobis insinuatione monstrauit, quod cum abbas et fratres Sancti Petri de Monte  , socero suo IX libras mutuo dedissent, et ab eo sextarios frumenti singulis annis sibi soluendos de quodam molendino, quod ipsi et abbati erat commune, in pignore accepissent, predictus abbas ultra sortem ualens uiginti libras Catalaunensis monete etiam recepit. Unde quoniam crimen usurarum non solum in monacho, sed et in quolibet laico detestabile reputatur, fraternitati tue per apostolica scripta mandamus, quatenus prefatum abbatem et fratres ipsius commoneas, et districte compellas, ut quidquid ultra sortem de suscepto  pignore deductis expensis habuisse noscuntur, memorato M. nisi alia rationabilis causa impediat, cessante appellatione, resignent.

Data Laterani, XIII Kalendas Augusti.



CDuII. Ad Cenomanensem episcopum.---Pro negotio Philippi, nepotis Henrici Remensium archiepiscopi. 
[Ibid.]

ALEXANDER episcopus, seruus seruorum Dei, uenerabili fratri Cenomanensi episcopo  , salutem et apostolicam benedictionem.

uenerabilis frater noster Henricus Remensium  archiepiscopus, transmissa nobis conquestione, monstrauit quod Arn. clericus quinquaginta libras de redditibus Philippi  nepotis sui absque causa rationabili detinet, et eas sibi reddere penitus contradicit, cumque ab eo iam dictam pecuniam memoratus frater noster sepius repeteret, et ille nec eam reddere, nec exinde secum iustitie stare uellet, idem archiepiscopus eum ad nostram presentiam appellauit. Ille uero termino appellationis prefixo nec uenit, nec ad nos pro se responsalem aliquem destinauit. Quia uero prefato archiepiscopo in iure suo nullo modo deesse possumus, nec debemus, causam ipsam discretioni tue committimus audiendam, et appellatione remota, fine debito terminandam. Quocirca fraternitati tue per apostolica  scripta mandamus, quatenus cum exinde fueris requisitus, utramque partem ante tuam presentiam conuoces, et rationibus hinc inde auditis diligenter et cognitis, eamdem causam remoto, sicut dictum est, appellationis remedio, iustitia mediante, decidas.

Data Laterani, Kal. Augusti.



CDuIII. Ad Philippum Flandrie comitem.---Eius cum Elizabetha, filia comitis Perone, matrimonium confirmat. 
[Epist. S. Thome, ed. GILES, II, 146.]


Dilecto in Christo filio nobili uiro comiti PHILIPPO, salutem et apostolicam benedictionem.

Quod superna gratia super progenitores et proauos tuos te sublimauit, plerique successibus tuis inuideant, et sicut nos ipsi ex parte perpendimus inter te et nobilem mulierem Elizabetham, uxorem tuam, quondam filiam comitis Perone, facere diuortium laborant, et matrimonium uestrum potius liuore inuidie quam amore iustitie impedire pariter et disturbare conantur. Unde quoniam sola inuidia miseria caret, nos paci et quieti uestre consultius  prouidere uolentes et attendentes quod huiusmodi potius ex uoluntate quam ex zelo rectitudinis id moliuntur, idem matrimonium auctoritate apostolica confirmamus.

Datum Laterani, uIII Kal. Septembris.



CDIX. Ad Henricum, Remensem archiepiscopum.---Pro Balduino monacho, ut recipiatur. 
[MARTEN., Ampl. Collect., II, 740.]

ALEXANDER episcopus, seruus seruorum Dei, uenerabili fratri HENRICO, Remensi archiepiscopo, salutem et apostolicam benedictionem.

Lator presentium Balduinus ad nostram presentiam accedens, sua nobis relatione monstrauit, quod  cum in quodam monasterio Teutonici regni habitum monasticum suscepisset, ibi propter schismaticorum perfidiam remanere non audet. Et ideo nunc cogitur exsilium sustinere. Quia igitur omnibus et precipue qui pro unitate catholica exsulant, ex officio nobis commisso opem tenemur et subsidium impendere, et eorum necessitatibus paterna sollicitudine prouidere; fraternitatem tuam rogamus, monemus et exhortamur in Domino, quatenus abbatem et fratres monasterii Sancti  Remigii commoneas et horteris, ut eumdem Balduinum benigne recipiant, et ei quousque ad ecclesiam suam redire possit, et ibi libere permanere in necessariis, prout decet, prouideant, ita quod ipse exsilii sui dignam apud eos consolationem recipiat, et ibi Deo  deseruiat, et nos copiosam exinde teneamur uobis gratias exhibere.

Data Laterani, XIu Kal. Nouembris.



CDX. Ad eumdem.---Pro L. priore Sancti Remigii Remensis. 
[Ibid.]

ALEXANDER episcopus, seruus seruorum Dei, uenerabili  fratri HENRICO, Remensium archiepiscopo, salutem et apostolicam benedictionem.

Quos honestate morum et religionis uirtute decoratos esse cognoscimus, eos sincera uolumus caritate amplecti, et in benignitatis et mansuetudinis nostre gratia confouere. Quapropter probitatis et honestatis prudentiam dilecti filii nostri L. prioris Sancti Remigii, studiosius attendentes, et quomodo abbatiam, ad quam fuit electus, ob deuotionem nostram et Ecclesie refutauerit, nichilominus considerantes, ipsum caritati tue propensius commendamus, rogantes attentius atque monentes, quatenus pro reuerentia beati Petri ac nostra eum gratia et dilectione preuenias, et de honore ac profectu ipsius ita efficaciter et sollicite cogites,  quod nos exinde sollicitudinem tuam propensius commendare possimus, et ipse tibi sincerissima debeat deuotione astringi.

Data Laterani, u Idus Nouembris.



CDXI. Priuilegium pro monasterio Pontiniacensi. 
[MARTEN., Thesaur. Anecdot., III, 1235.]

ALEXANDER episcopus, seruus seruorum Dei, dilecto filio GARINO, Pontiniacensi abbati, eiusque fratribus, tam presentibus quam futuris, regularem uitam professis in perpetuum.

Regularem uitam eligentibus apostolicum conuenit adesse presidium, ne cuiuslibet temeritatis incursus  eos a proposito reuocet, aut robur  sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino estis mancipati obsequio, ad exemplar predecessoris nostri sancte recordationis Eugenii pape, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et B. Benedicti Regulam et institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione  regum et principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: terram Runcinaci, nemus planum, aquam et alias terras, prata et siluas, et quidquid iuris habetis in territorio Pontiniacensi, grangiam de Bunnoiz cum pertinentiis suis, uineas de Fulceriis cum terris et nemoribus, et quidquid iuris habetis apud S. Porcariam in terris, nemoribus, aquis et pratis. Quidquid iuris habetis in allodio de Reuisi, et in nemore de Contest, uineas, terras et prata de Sableia, insulam que est iuxta molendinum de Nouis, terras de Bretonaria cum nemore,  terras et nemora de Burs ueteri, que habetis pro quinque solidis de censu a monachis Molismi, usuariam quam dedit uobis Atto, episcopus Trecensis, in suis nemoribus de Hotta, Usuariam de nemore Sancti Lupi, usuariam nemorum et terrarum uenatorum de castro Witois, quidquid iuris habetis apud Seueias, usuariam quam dedit uobis Henricus archiepiscopus in nemoribus suis de Otta, grangiam de Creceio, cum terris, pratis, nemoribus et aquis, cambium quod fecistis cum abbatia Sancti Germani de terra quam habetis cum eo apud Creceium et Dulceium, cambium quod fecistis cum canonicis Senonensibus in territorio Creceii, insulas Salonis, uineas, terras, et prata que habetis apud S. Florentinum, terras et siluas quas dedit uobis Milo Collumgelatum,  terram Sancti Martini de Cableia, terras Calliaci, terras de ualle-Ioardis et de maneriis, terras, prata et nemora de Campo-Troueto, siluas Sancti Petri ad omnes usus, preter dandum et uendendum, terram uillarissicci cum omnibus pertinentiis suis et usibus nemorum et pascuarum, terram et nemus que erant in controuersia cum monachis Sancti Germani, que postea censu trium solidorum pacificata possidetis, terram Loronii cum nemore et plano, terram Carielli, cum nemore et plano, siluam Cannielli, terram de Nusi cum nemore et plano, prata insularum que consistunt super Ichaonam fluuium, et alia prata, uineas quas habetis apud Antissiodorum, quidquid iuris habetis in silua  que dicitur Otta, siue in proprietatibus, siue in usuariis.

Prohibemus etiam ut nulli fratrum uestrorum post factam in monasterio uestro professionem, absque licentia abbatis liceat de claustro discedere, discedentem uero absque communium litterarum cautione nullus audeat retinere. Paci quoque et tranquillitati uestre paterna consideratione prouidere uolentes, auctoritate apostolica prohibemus, ut infra clausuras locorum seu grangiarum uestrarum nullus molestiam, uel rapinam, siue furtum committere, ignem apponere, seu hominem capere, uel interficere audeat. Sane laborum uestrorum quos propriis manibus aut sumptibus colitis, siue de nutrimentis uestrorum animalium nullus a uobis decimas exigere presumat. Decernimus ergo ut  nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non reatum suum congrua satisfactione correxerit, potestatis honorisque sui dignitate careat, reamque diuino iudicio existere de perpetrata iniquitate cognoscat, et a sacratissimo corpore ac sanguine Dei  ac Redemptoris Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.

S. Petrus, S. Paulus. Alexander papa III.


uIAS TUAS, DOMINE, DEMONSTRA MIHI.

    Ego Alexander catholice Ecclesie episcopus.
    Ego Gauslinus Albanensis episcopus.
    Ego Wli. presbyter cardinalis tituli S. Crucis in Ierusalem.
    Ego Ioannes Sanctorum Ioannis et Pauli presbyter cardinalis tituli Pammachi.
     Ego Guil. presbyter cardinalis tituli S. Petri ad uincula.
    Ego Boso presbyter cardinalis S. Pudentiane tit. Pastoris.
    Ego Petrus presbyter cardinalis S. Laurentii in Damaso.
    Ego Theodinus presbyter cardinalis S. uitalis tit. uestine.
    Ego Galdinus S. Sabine presbyter cardinalis et archiepiscopus Mediolanensis.
    Ego Iacynthus diaconus cardinalis S. Marie in Cosmedin.
    Ego Oddo diaconus cardinalis S. Nicolai in Carcere Tulliano.
     Ego Cinthus diaconus cardinalis S. Adriani.
    Ego Hugo diaconus cardinalis S. Eustachii iuxta templum Agrippe.
    Ego uitellus diaconus cardinalis Sanctorum Sergii et Bacchi.
    Ego Petrus diaconus cardinalis Sancte Marie in Aquirio.
    Ego Hieronymus diaconus cardinalis S. Marie Noue.


Datum Lateranis per manum Gerardi, S. Romane Ecclesie scriptoris III, Idus Nouembris . . . . pontificatus uero domini Alexandri pape III anno uIII.



CDXII. Ad episcopus Anglie.---In causa Thome Cantuar. Legatos ex latere duos in Angliam misisse se significat cum plenitudine potestatis. 
[Epist. S. Thome ed. GILES, II, 77.]


ALEXANDER episcopus, seruus seruorum Dei, uenerabilibus fratribus episcopis per Angliam constitutis salutem et apostolicam benedictionem.

Ad aures nostras uestra noscat prudentia peruenisse, quomodo uos propter grauamina, que uenerabilis frater noster archiepiscopus Cantuariensis carissimo in Christo filio nostro Henrico illustri Anglorum regi, uobis quoque et regno sue gubernationi commisso intulerat, ad nostram audientiam appellastis, et proximam Ascensionem Dominicam  appellationi terminum prefixistis. Nos uero iam dicti regis, cui, sicut Christianissimo principi, in omnibus, quantum cum Deo et iustitia possumus, deferre tenemur, et cuius deuotionem in urgenti sumus necessitate experti, et quem inter alios principes orbis precipua in Domino caritate diligimus, et quadam speciali prerogatiua dilectionis amplectimur, precibus inclinati, et utriusque partis laboribus, et expensis parcere cupientes, personas de latere nostro ad eiusdem regis terram duximus destinandas, cum plenitudine potestatis causam istam, et alias, quas expedire cognouerint, audiendi, et prout sibi Dominus administrauerit, canonice terminandi. Quocirca fraternitati uestre per apostolica scripta mandamus, quatenus cum a predictis  personis propter hoc fueritis euocati, ad illorum presentiam accedatis, et quod inter uos exinde iudicauerint, suscipiatis firmiter, et seruetis. Interim autem, si aliquam de personis illis, quas memoratus archiepiscopus excommunicationis sententia innodauit, metu mortis laborare contigerit, eumdem ab aliquo uestrum qui propinquior fuerit, accepto iuramento, quod nostro super hoc, si conualuerit, debeat parere mandato, uel ab alio religioso, et discreto uiro secundum prescripti tenorem absolui concedimus, ita tamen quod coram memoratis personis, cum presentes fuerint, se iurasse cognoscat.

Datum Laterani, Kalendis Decembris.



CDXIII. Ad Henricum Anglorum regem.---Ut auctoritas archiepiscopi Cantuariensis suspendatur quousque a rege pacem consecutus sit. 
[Ibid., p. 136.]


Magnificentie tue nuntios uidelicet dilectos filios nostros, Ioannem Cumin, et magistrum Rad. de Tamworth nobis et Ecclesie Dei deuotos, et regie sublimitati per omnia, sicut credimus, fidelissimos, et litteras quas nobis excellentia tua transmisit, tanto benigniori mente suscepimus, et tanto eos maiori gratia preuenimus et honore, quanto plenius nouimus ipsos a magnifico principe et rege  Christianissimo fuisse transmissos. Cui utique omnem, quam cum Deo possumus gloriam cupimus et honorem, et ad cuius incrementum modis omnibus, quibus honeste poterimus, nos et fratres nostri ac tota Ecclesia, quanto deuotissime sinceritatis tue affectum in maiori sumus necessitate experti, tanto ardentius intendimus aspirare. Non enim tue deuotionis insignia, nobis tempore tam opportuno exhibita, a nostra inposterum memoria ulla ratione poterunt diuelli, uel in conspectu ecclesie aliqua desuetudine inumbrari. Petitiones quoque tuas, quas nobis per nuntios iam dictos misisti, in quibus cum Deo et honestate nostra potuimus, sicut idem magnificentie tue uia uoce plenius enarrabunt, curauimus exsecutioni mandare. Personas  siquidem de latere nostro, iuxta quod rogasti, licet nobis grauissimum ac difficillimum hoc tempore maxime aliquos a nobis emittere uideatur; cum fratrum nostrorum, et eorum presertim quos tu desideras, presentia et consilio opus habeamus; illius tamen recolende ac magnifice deuotionis tue, quam prediximus, non immemores existentes, ad sublimitatis tue presentiam duximus destinandas cum plenitudine potestatis, ecclesiasticas causas, que inter te et uenerabilem fratrem nostrum Thomam Cantuariensem archiepiscopum hinc inde uertuntur, et illam que inter eumdem archiepiscopum et episcopos regni tui super appellatione ad nos facta mouetur, necnon et alias causas terre tue, quas nouerint expedire, cognoscendi,  iudicandi quoque, et prout sibi Dominus administrauerit canonice terminandi.

Eidem quoque archiepiscopo, ne te aut tuos, seu regnum tue gubernationi commissum, donec cause ille debitum sortiantur effectum, in aliquo grauare uel turbare, aut inquietare attentet, omnimodis inhibuimus. uerum si idem archiepiscopus in te aut regnum tue gubernationi commissum, uel personas regni interim aliquam sententiam tulerit, nos eam irritam esse et non teneri censemus. Ad indicium autem huius rei, et argumentum nostre uoluntatis, litteras presentes, si articulus ingruerit necessitatis, ostendas. Alioquin serenitatem tuam rogamus et attentius commonemus, ut litteras ipsas  aut earum tenorem a nullo sciri permittas, sed eas habeas omnino secretas. Illos uero familiares et consiliarios tuos, quos iam dictus archiepiscopus sententie excommunicationis subiecit, persone de latere nostro transmisse, Domino auctore, absoluent. Si autem aliquis illorum interim metu mortis laborauerit, prestito secundum consuetudinem Ecclesie iuramento, quod nostro si conualuerit debeat super hoc parere mandato, ipsum ab aliquo episcopo uel alio religioso et discreto uiro absolui concedimus. Porro fratribus nostris, quos illuc mittimus, infra instantem Domini natiuitatem eundi preceptum dedimus: qui, auctore Domino, in mense Ianuario iter, sicut credimus, aggredientur.

 Datum Laterani XIII Kal. Ianuarii



CDXIu. Ad Thomam Cantuariensem archiepiscopum.---Illum ad patientiam exhortatur. 
[Ibid., I, p. 8.]

ALEXANDER papa, THOMAE Cantuariensi archiepiscopo.

Receptis litteris et nuntiis karissimi in Christo filii nostri Henrici, illustris regis Anglorum, eum per litteras et nuntium nostrum iterum commonere proposuimus et sollicitis exhortationibus eius animum mitigare, ut te sibi reconciliet et in gratiam et amorem suum reducat. Confidimus enim et speramus  in Domino, quod monitis et exhortationibus nostris consentiet, et tibi ecclesiam tuam libere ac quiete restituet. Quapropter prudentiam tuam rogamus, monemus atque consulimus, quatenus quousque huius rei finem et exitum uideamus, eum patienter sustineas, nec contra ipsum, nec contra quoslibet regni sui aliquid interim statuas, quod ei graue aut molestum existat. Sane si nobis per nuntios nostros, si quos forte miserimus, acquiescere noluerit, nos tibi et ecclesie tue ius et honorem, ac dignitatem uestram, quantum diuina gratia permiserit, curabimus conseruari. Postremo nec tibi deerit auctoritas, si aliter reuocari non poterit, tuum libere officium exercendi. uolumus autem, ut hoc habeas penes te secretum.



CDXu. Waldemarum Danorum regem.---De mutatione claustri de Weng et de reuocatione Eskilli archiepiscopi.
[Langebeck, Scrip. Rer. Danic., u, 238.]


ALEXANDER episcopus, seruus seruorum Dei, carissimo in Christo filio WALDEMARO illustri Danorum regi, salutem et apostolicam benedictionem.

Cum audimus te circa ea que Deo placitura sunt et regiam deceant dignitatem et ad salutem anime tue, uirtutis quoque ac religionis incrementum pertineant, sollicitum et intentum existere, gaudio gaudemus, et tue sublimitatis industriam affectuosis super hoc in Domino laudibus commendamus.  Ex tenore siquidem litterarum tuarum et quorumdam episcoporum in tuo regno consistentium accepimus, quomodo tu, diuine pietatis amore inductus, considerans monasterium de Weng, quod antecessores tui pro anime tue remedio fundarunt, et longis et magnis possessionibus ampliarunt, tam spiritualiter quam temporaliter fuisse attritum et plurimum diminutum, ad eius reformationem cum eorumdem episcoporum consilio intendisti, et abbati, cui fuerat prius concessum, de magistro discipulo facto, fratribus ordinis Cisterciensis, ad religionis et honestatis obseruantiam in eo restaurandam idem monasterium contulisti. Quod utique si ita est, quia ex inspiratione diuine gratie et mutatione dextere Excelsi processisse  speramus, gratum acceptumque tenentes, quod inde a tua serenitate cum concilio eorumdem episcoporum salubri noscitur prouisione statutum, ratum et firmum habemus, celsitudinem tuam rogantes, monentes et exhortantes in Domino, eque in peccatorum ueniam iniungentes, quatenus ad incrementum et releuationem monasterii prefati feruenter ac deuote intendas, et religiosos uiros, quos illuc de assensu tuo et fauore dilectus filius noster Sueno Arusiensis electus induxit, diligere et manutenere studeas, et eorum bona consueta clementia et pietate seruare.

Preterea nichilominus regiam excellentiam rogamus atque monemus, quatenus in deuotione beati Petri ac nostra, sicut bene cepisti, ex quo et ad  unitatem Ecclesie reuersus, firmus et immobilis perseueres, et episcopos et uniuersum clerum et populum de regno tuo ad hoc ipsum moneas diligentius et horteris, uenerabilem quoque nostrum fratrem Eskillum Lundensem archiepiscopum apostolice sedis legatum, uirum religiosum atque discretum, et sicut credimus, Deo et hominibus ualde acceptum, tibi quoque et regno tuo fidelissimum, ad ecclesiam suam deuote et honorifice reuoces  , et ei honorem et gratiam quam decet, tanquam spirituali Patri impendas, et iura et bona Ecclesie sue regia protectione defendas atque conserues. Confidimus enim atque speramus in Domino, quod per eius industriam honor et gloria magnitudinis tue augebitur, et tam tibi quam heredi tuo et regno  plurima incrementa et commoda, Domino auxiliante, succedent  .



CDXuI. Ad episcopos Danie.---Eiusdem argumenti.
[Ibid.]

ALEXANDER episcopus, seruus seruorum Dei, uenerabilibus ABSALONI Roskeldensi et TUCONI Burgalenensi episcopis, dilectis quoque filiis RADULPHO Ripensi et SUENONI Arusiensi electis, salutem et apostolicam benedictionem.

Ex litteris uestris et karissimi in Christo filii nostri Waldemari, illustris regis Danorum nuper accepimus, quomodo ipse sicut uir Catholicus superne contemplationis amore succensus et diuina gratia  inspiratus, attendens, monasterium de Weng quod antecessores eius pro anime sue remedio fundarunt, et largis et amplis beneficiis et possessionibus dilatarunt, ualde fuisse attritum, et tam spiritualiter quam temporaliter diminutum, ad eius reformationem simul cum consilio uestro utiliter et feruenter intendit, et abbate eiusdem loci de magistro discipulo facto, fratribus Cisterciensis ordinis, ad religionis et honestatis obseruantiam in eo restaurandam, idem monasterium concessit. Quod quia, si ita est, ex mutatione dextere Excelsi processisse confidimus, gratum et acceptum tenemus, et quod exinde a uobis cum assensu et fauore predicti regis salubri noscitur prouisione statutum,  ratum et firmum habemus, prudentiam uestram rogantes atque monentes, quatenus eidem regi suggerere et attentius suadere curetis, ut incrementum et augmentum ipsius monasterii regia pietate intendat et in deuotione beati Petri ac nostra firmus immobilisque consistens, uenerabilem fratrem nostrum Eskillum Lundensem archiepiscopum, apostolice sedis legatum, uirum religiosum et Deo acceptum  reuerenter ac deuote ad ecclesiam propriam reuocet, et ei honorem et gratiam, quam decet impendat. Credimus enim eum et speramus in Domino, quod ad honorem, exaltationem et fidelitatem eiusdem puro animo et affectione intendet, et toti regno utilis et fructuosus existet. Nihilominus et uobis mandamus ut qui ad onus pontificale uocati sunt, sed nondum culmen honoris adepti, ad eumdem archiepiscopum, si tam cito non redierit, humiliter et deuote accedant, et ordines ac consecrationis munus de manu eius percipiant. Periculosum enim existit, ecclesias Dei diutius solatio pastoris uacare  .



CDXuII Ad Gilbertum Londinensem episcopum.---Ut denarium B. Petri »qui sibi de Anglia debeatur,« transmittere non omittat.
[Epist. S. Thome, ed. GILES, II, 100.]


ALEXANDER papa GILBERTO Londoniensi episcopo.

Sepe nobis a pluribus ea de te proponuntur, que religio tua nullo modo desiderat, uel habitus exterior demonstrat. Que utique si ueritate subsistunt, animum nostrum uehementer conturbant, et spem et opinionem, quam de tua religione habebamus, omnino subducunt. Non enim gratia, uel amore, uel metu alicuius debes officium tuum negligere, et ecclesiasticam postponere libertatem, sed pro iustitia te decet sicut immobilem columnam ecclesie uiriliter et constanter opponere, et Dei timorem omnibus  anteferre. Tanto namque te conuenit caritatis feruore accendi, ut contra uitia et oppressiones ecclesiarum non solum clamare debeas, sed etiam uocem tuam quasi tubam incessanter exaltare, illud propheticum semper habens pre oculis: Nisi annuntiaueris iniquo iniquitatem suam, sanguinem eius de manu tua requiram . Quapropter si ea in te fore cognoscis, que nobis sunt relata, ipsa studeas maturius emendare, et talem te de cetero exhibere, quod nulli ad nos sinistri referantur rumores, et iustitia ecclesiastica non possit occasione tua quomodolibet deperire. Quoniam si talia ulterius de te pro certo audierimus, ea nulla ratione dissimulabimus, sed in te, licet inuiti, amaritudinis  nostre incendium grauius exstinguemus.

Ad hec causam, que inter filium nostrum Ricardum, latorem presentium, et Willelmum nepotem eius super ecclesia de Hardentona et aliis uertitur, uenerabilibus fratribus nostris Cicestrensi et Wigornensi episcopis sub certa forma commisimus cessante appellationis obstaculo terminandam, ideoque fraternitati tue per apostolica scripta precipiendo  mandamus, et in uirtute obedientie iniungimus, quatenus quidquid predicti episcopi inter eos de querelis ipsorum, et de illis qui eumdem Ricardum mutilauerunt, atque de capella de Drinford, que in enorme damnum ueteris ecclesie de Hardentona dicitur edificata, communi assensu statuerint, uel alter eorum, si alius interesse non poterit, ratum et firmum habeas, et illud facias omni appellatione et contradictione remota firmiter obseruari.

Ah hec discretioni tue presentium significatione mandamus, ut denarium beati Petri, qui nobis de Anglia debetur, ad abbatem S. Bertini sub certo pondere et numero transmittas. Illud autem nolumus discretionem tuam latere, uenerabilem Bartholomeum,  fratrem nostrum, Exoniensem episcopum nobis transmissa relatione significasse, quod denarium ipsum non imminuit, sed tibi primus aut inter primos denarium eumdem integre de episcopatu suo persoluit. Unde miramur, quod eum non habuimus. Et idcirco uolumus, ut quod defuit de preterito suppleant, et pro presenti fideliter et integre recolligant.



ANNO 1166-1167.



CDXuIII. Ad Ioannem Magalonensem episcopum. 
[GARIEL, Series presulum Magalon., I, 205.]


ALEXANDER episcopus, seruus seruorum Dei, uenerabili fratri episcopo Magalonensi, salutem et apostolicam benedictionem.

Cum, sicut exposita nobis tua petitio continebat, quod complures canonici Magalonensis ecclesie ordinis S. Augustini dantes in lubricum pedes suos, non solum infra, uerum etiam extra Magalonensem diecesim, a te non obtenta licentia nec petita, damnabiliter euagantes uelint respicere ad superbiam effrenato calcaneo, licet eos pluries monueris spiritu lenitatis, nobis suppliciter supplicasti, ut compescendi huiusmodi audaciam tibi licentiam preberemus. Quocirca fraternitati tue per apostolica  scripta mandamus, quatenus circa prefatos canonicos super his libere officii tui debitum exsequaris, non obstantibus priuilegiis et indulgentiis aliquibus, ex quibus eis suffragium defensionis perueniret, contra regularem et canonicam disciplinam.

Datum Laterani, uII Kal. Februarii, pontificatus nostri anno secundo.



CDXIX. Ad Ioannem Magalonensem episcopum. 
[Ibid.]

ALEXANDER episcopus, seruus seruorum Dei, uenerabili fratri nostro IOANNI episcopo Magalonensi, salutem et apostolicam benedictionem.

 Tua nobis fraternitas intimauit quod, licet canonici Magalonensis ecclesie ordinis Sancti Augustini, in qua iurisdictionem ordinariam obtinere dignosceris, multa committant que limam correctionis exposcunt, pretextu tamen indulti apostolici, quod se habere proponunt, ut uidelicet Magalonensis episcopus absque consensu capituli eiusdem ecclesie in eos aliquam censuram ecclesiasticam exercere non possit, remanent excessus huiusmodi in suarum animarum periculum incorrecti, super quo eorum subueniri saluti, indulto non obstante premisso per apostolice sedis prouidentiam postulasti. Nos igitur qui salutem querimus singulorum, uolentes super hoc remedium adhibere, et nolentes correctionis et reformationis bonum occasione indulti huiusmodi  in prefata ecclesia impedire, fraternitati tue per apostolica scripta mandamus, quatenus si correctio excessuum canonicorum ipsorum ad dictum capitulum pertinet, de consuetudine hactenus obseruata, capitulum ipsum moneas ut excessus ipsos infra triennium a te prefigendum eisdem, corrigat diligenter, et alioquin ex tunc, Deum habens pre oculis, ipsos, ut animarum cura requirit, indulto et consuetudine non obstantibus supradictis corrigere non postponas, contradictores per censuram ecclesiasticam compescendo.

Datum Laterani, uII Kal. Martii, pontificatus nostri anno secundo.



CDXX. Bertrandum archiepiscopum Burdigalensem, apostolice sedis legatum, laudat quod sententiam a Bertrando abbate S. Crucis, in S. Macarii monachos promulgatam comprobauerit. 
[Gall. Christ. nou., II, 817, in textu.]


ALEXANDER episcopus, seruus seruorum Dei, uenerabili fratri BERTRANDO Burdigalensi archiepiscopo, apostolice sedis legato, salutem et apostolicam benedictionem.

Sicut ex tuarum litterarum  continentia nuper accepimus, tu mandati nostri tenorem efficaciter prosecutus, sententiam quam dilectus filius noster Bertrandus abbas S. Crucis in monachos Sancti  Macarii ob inobedientiam et rebellionem suam promulgauit, ratam et firmam habuisti, et eam auctoritate nostra et tua pariter confirmasti: super quo utique sollicitudinem tuam, sicut dignum est, commendamus, et ut sententiam ipsam ratam habeas, et per parochiam tuam inuiolabiliter usque ad dignam satisfactionem facias obseruari, et presentium significatione iniungimus: nos enim iuxta sollicitationem tuam ita honestati nostre prouidebimus, quod si dicti monachi ad nos uenerint, nichil, auctore Domino, reportabunt quod debeat decere.

Datum Laterani. II Kal. Februarii.



CDXXI. Ad abbatem et fratres Sancti Remigii.---Ut Willelmum fugitiuum monachum recipiant. 


ALEXANDER episcopus, seruus seruorum Dei, dilectis filiis abbati et fratribus Sancti Remigii Remensis, salutem et apostolicam benedictionem.

Pro Will. latore presentium nos tibi, fili abbas, iam secundo scripta nostra direximus, ut eum, salua tui ordinis disciplina, reciperes, et misericordie ianuam aperires. Quia uero nondum est, sicut nobis insinuauit, receptus, nos timentes anime sue naufragium prouenire, si diutius sine disciplina existens, ad seculi delectationes fuerit coactus  redire, religionem uestram monemus atque mandamus, quatenus predictum Will. seruata secundum institutionem uestri ordinis disciplina, postposita mora et occasione, et recipiatis et benigne tractetis, aut sibi sua ex integro restituatis, et ut in alio monasterio recipiatur, operam et studium efficaciter adhibere curetis, et ita monita et mandata nostra super hoc attentis auribus audiatis, et effectui mancipetis, quod uobis exinde non cogamur amplius scribere, nec ipse compellatur ulterius ad nos laborare.

Data Laterani, Iu Idus Februarii.



CDXXII. Ad Ioannem Magalonensem episcopum.---De canonicis Ecclesie Magalonensis. 
[GARIEL, Series presulum Magalon., I, p. 203.]


ALEXANDER episcopus, seruus seruorum Dei, uenerabili fratri episcopo Magalonensi, salutem et apostolicam benedictionem.

Ex insinuatione tua nobis innotuit quod canonici Magalonensis ecclesie ordinis S. Augustini, personatus, prioratus et administrationes habentes confisi quod ab eis contra uoluntatem suam non consueuerunt hactenus amoueri, nec etiam integram administrationis sue reddere rationem, quod uidetur a regulari honestate et utilitate ecclesiastica discrepare, dicuntur interdum committere que oculos diuine maiestatis offendunt, eorumdem personatuum  et administrationum prouentus illicitis quandoque usibus consumentes, in graue Magalonensis Ecclesie preiudicium, laicorum scandalum et suarum periculum animarum. Quare a nobis humiliter postulasti ut indemnitati eiusdem ecclesie, ac animarum saluti paterna sollicitudine prouidentes, statuere curaremus, ut predicti canonici, personatus, prioratus et administrationes predictas quas obtinent, in quibus non sunt per electionem capituli, eorumdemque personatuum et prioratuum canonicam instituti, saltem semel in anno in presentia tua et capituli eiusdem ecclesie exhibere teneantur, et super his uillicationis sue reddere rationem, ad quam per te discretione qua conuenit compellantur.  Ita quod si archidiaconi, archipresbyteri, uel sacrista, quos in eadem ecclesia tu solus de more instituis hactenus obseruato, uel priores quibus prioratus qui ad capitulum eiusdem ecclesie pertinent, a te et preposito de consuetudine committuntur, tempore rationis reddite reperti fuerint ob culpam uel negligentiam aliquam ex commissis sibi officiis uel administrationibus remouendi. Tales huiusmodi ad quos officia uel administrationes ex iure tu solus assumis, finis et redditis rationibus libere ualeas amouere, uel de loco ad locum, sicut uideris expedire, transferre. Et post pauca. Quocirca fraternitati tue per apostolica scripta mandamus quatenus de consilio prepositi et aliquorum ex ipsius Ecclesie canonicis, quos uideris expedire,  statuas super his nostra auctoritate quod regulare uideris et honestum, et cum salute animarum et utilitate ecclesiastica conuenire, contradictores per censuram ecclesiasticam appellatione postposita compescendo.

Datum Laterani, Xu Kalend. Martii, pontificatus nostri anno secundo  .



CDXXIII. Ad Stephanum Meldensem episcopum.---Quod si conuentus aliquis non concordat in electione abbatis, ad episcopum pertineat abbatem confirmare in quem maior et sanior pars consenserit. 
[PETIT, Theodori Penitentiale, II, 611.]

ALEXANDER episcopus, seruus seruorum Dei, uenerabili  fratri STEPHANO Meldensi episcopo, salutem et apostolicam benedictionem.

Pro dissensione fratrum, monasteria tui episcopatus contingit sepius, sicut asseris, diutius pastore carere. Contrahantur studia plurimum ad diuersa, ut in idem ualeant conuenire, unumque scilicet hoc remedium adhiberi desideras, ne per defectum pastoris religiosa loca  grauius elebantur. Nos tuum desiderium fauore debito prosequentes presentibus litteris tibi indulgemus, ut, si quando monasterium aliquod tue iurisdictionis uacare contigerit, nec ad commonitionem tuam fratres uel sorores eiusdem loci infra congruum tempus, quod eis duxeris prefigendum, in  personam potuerint idoneam concordare, fas tibi sit personam illam in abbatem uel abbatissam, dummodo sit idonea, auctoritate apostolica confirmare, in quam maiorem et saniorem partem capituli noueris conuenire.

Datum Laterani, XII Kalend. Martii.



CDXXIu. Ad Henricum Remensem archiepiscopum.---Pro Roberto presbytero. 
[MARTEN., Ampl. Collect., II, 724.]

ALEXANDER episcopus, seruus seruorum Dei, uenerabili fratri HENRICO, Remensium archiepiscopo, salutem et apostolicam benedictionem.

 Significauit nobis Robertus presbyter quod canonici Roienses duas ecclesias sibi sub annuo censu dederunt, sub quarum quedam capella leprosorum erat posita potestate, quam nos per concessionem predictorum canonicorum propria, sicut dicitur, libertate donauimus. Unde quoniam damnum XXX librarum se asserit propter hoc incurrisse, nec est iustum aut consentaneum rationi, ut ex quo beneficium est diminutum, canonicis integrum teneatur censum persoluere, fraternitati tue per apostolica scripta mandamus, quatenus utramque partem ante tuam presentiam conuoces, et rationibus hinc inde etiam auditis, sufficienter et cognitis, causam ipsam infra quadraginta dies post harum susceptionem, mediante iustitia, studeas remoto appellationis obstaculo,  terminare; ita quidem ut secundum quod beneficium est diminutum diminui facias censum.

Data Laterani, X Kal. Martii.



CDXXu. Ad eumdem.---Pro Roberto presbytero.

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Lator presentium Robertus sacerdos, in multo periculo et labore ad nostram presentiam accedens, supplici nobis insinuatione monstrauit quod, cum a canonicis Roiensibus quamdam decimam ad censum octoginta modiorum annone per annum obtinuisset,  prius ea superuenienti eris tempestate nonnisi quadraginta et unum modium de prescripta decima est consecutus, et quia ad integram ipsius solutionem fuit coactus, damnum octoginta et octo librarum incurrit. Unde quoniam indignum et inhumanum uidetur, ut, cum non perceperit integrum fructum, totum debeat pondus sentire, causam ipsam experientie tue duximus committendam, fraternitati tue per apostolica scripta mandantes, quatenus cum exinde fueris requisitus, utramque partem ante tuam presentiam conuoces, et rationibus hinc inde auditis sufficienter et cognitis, causam ipsam infra quadraginta dies, post harum susceptionem, mediante iustitia, studeas remoto appellationis obstaculo definire.

 Data Laterani, X Kal. Martii.



CDXXuI. Ad abbatem et fratres Cluniacenses super electione abbatis tit. S. Benedicti Padilironensis ex necessitate, et absque eorum consilio et auctoritate facta, quod non trahatur in exemplum. 
[Bullar. Cluniac., 72.]

ALEXANDER episcopus, seruus seruorum Dei, dilectis filiis sancto abbati et fratribus Cluniacensibus, salutem et apostolicam benedictionem.

uenerabilis frater noster Gradensis patriarcha, et dilectus filius noster Iliad. basilice Duodecim Apostolorum presbyter cardinalis, apostolice sedis legatus, Brixiensis quoque et Castellanensis episcopi  transmissis nobis litteris intimauerunt, quod bone memorie Geru quondam monasterii Sancti Benedicti super Padum abbate de hac luce, prout placuit Redemptori, subtracto; cum eorum essent corda suspensa qualiter ad successoris illius electionem commodius possent intendere, catholicos eiusdem congregationis monachos post habitam diligentem deliberationem ad se conuocauerunt, et eos, ut in aliquam personam communiter conuenirent, commouere studiosius et hortari curarunt: quibus tantam in electione facienda pacem et unanimitatis concordiam diuina gratia ministrauit, quod omnes pari uoto et communi consensu dilectum filium nostrum Raim. priorem suum, qui multa religionis noscitur et discretionis uirtute fulgere,  in abbatem suum elegerunt. Cuius electionem predictus cardinalis metuens ne propter itineris difficultatem et schismaticorum seuientium feritatem retardari posset, uel quomodolibet impediri, de eorumdem episcoporum, et aliorum prudentium uirorum consilio confirmauit; quam uidelicet nos eligentium causa et necessitate comperta, postea auctoritate apostolica curauimus confirmare. Cum autem uos pariter, et ecclesiam uestram, ex officii nostri debito et consideratione uestre deuotionis sincere uelimus diligere, et iura et dignitates uestras attenta semper sollicitudine conseruare; presenti pagina duximus statuendum, ut quod a nobis et ab eodem cardinali factum est uobis uel ecclesie  uestre nullum inposterum ualeat preiudicium generare, neque fratres Sancti Benedicti quodlibet inde possint exemplum uel occasionem malignandi habere. Quocirca uniuersitatis uestre prudentiam rogamus atque monemus, quatenus necessitatem et malitiam temporis attendentes, hoc in omni patientia et humilitate sustineatis, et quod ipsius abbatis obitus uobis non fuit prius  denuntiatus, grauiter nullatenus uel moleste feratis, sed electionem ipsam approbetis. Nos enim eisdem monachis dedimus in mandatis, ut antequam electus in abbatem benedicatur, aliquem de fratribus suis, cum nostris et eorumdem litteris Cluniacum transmittant per quem uobis significent qua necessitate inducti abbatis sui obitum, secundum prescripte  sententie tenorem, non significauerunt, et in electionis exsecutione auctoritatem et assensum uestrum non exspectarunt, uos ex nostra et sua parte rogantes, ut necessitatem attendentes hoc in patientia et equanimitate sustineatis; nichilominus etiam uobis proponant, quod hoc nullatenus in exemplum assument, nec a sententie tenore unquam recedent, sed ipsam sententiam perpetuo obseruabunt.

Datum Laterani, Kalendis Martii.



CDXXuII. Ad abbatem S. Remigii Remensis.---Pro deiecto presbytero. 
[MARTEN., Ampl. Collect., II, 725.]

ALEXANDER episcopus, seruus seruorum Dei, dilecto  filio abbati Sancti Remigii, salutem et apostolicam benedictionem.

Ex transmissa conquestione deiecti presbyteri ad aures nostras peruenit, quod abbas Sancti Ioannis de uineis  ei ecclesiam suam absque ordine iudiciario, et contra iustitiam abstulit, et ipsam sibi reddere modis omnibus contradicit. Unde quoniam eidem sacerdoti in iure suo deesse nec possumus, nec debemus, fraternitati tue per apostolica scripta mandamus quatenus predictum abbatem ex parte nostra diligenter commoneas, et districte, si fuerit necesse, compellas, ut memorato presbytero ecclesiam suam cum integritate restituat, uel coram te sufficientem exinde iustitiam exhibeat. Quod si causam ipsam maluerit potius intrare, quam ecclesiam  reddere, tu partibus congruo loco et tempore ante tuam presentiam conuocatis, causam ipsam diligentissime audias, et eam cessante appellationis obstaculo, iustitia mediante, decidas.

Data Laterani, u Non. Martii.



CDXXuIII. Ad Henricum Remensem archiepiscopum eiusque suffraganeos.---Ut Drogonem schismaticum excommunicent. 
[Ibid.]

ALEXANDER episcopus, seruus seruorum Dei, uenerabilibus fratribus HENRICO Remorum archiepiscopo et suffraganeis eius, salutem et apostolicam  benedictionem.

Quam grauiter et quam enormiter Drogo  ille schismaticus, Lugdunensis Ecclesie uiolentus et improbus occupator, in Ecclesiam Dei deliquerit, et eam studuerit totis uiribus iugiter molestare, uestram credimus cognitionem tenere, nec id aliquatenus ignoratis. Quapropter nos iam dictum Drogonem et principales eius fautores pro excommunicatis, et a corpore Christi, quod est Ecclesia, sequestratis habentes, fraternitati tue per apostolica scripta precipiendo mandamus quatenus in unum pariter conuenientes, eosdem accensis candelis et clero ac populo congregato, et pulsatis campanis publice excommunicetis, et per uestras parochias singulis diebus Dominicis et aliis precipuis  festiuitatibus eamdem faciatis excommunicationis sententiam innouari, uenerabilem quoque fratrem nostrum G.  archiepiscopum Lugdunensem iuuare propensius studeatis, et ei consilium et auxilium quibuscunque modis poteritis, efficaciter tribuatis. Parochianos etiam uestros ad hoc ipsum inducere laboretis, et eisdem, ut ad illius iuuamen intendant, in peccatorum ueniam iniungatis, ita quod in uobis fraterne caritatis consolationem  inueniat, et nos quidquid ei feceritis nobis ipsis specialiter, impensum putantes, sinceritati uestre immensas debemus exinde gratias exhibere.

Data Laterani, II Nonas Martii.



CDXXIX. Ad eumdem.---De absolutione quorumdam excommunicatorum. 
[Ibid., col. 727.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Suggestum nobis est quod frater noster Catalaunensis episcopus, Euan. Hengenbertum, Hugonem, Nicolaum, Radulfum, Rogerum, Segardum, Adam,  Gaufridum et Oggerum Torelli parochianos suos et eorum familias non citatos nec ad rationem positos, excommunicationi subiecit. Unde quoniam proniores ad benedicendum quam ad maledicendum esse debemus, fraternitati tue per apostolica scripta mandamus, quatenus rem ipsam diligenter inquiras, et si tibi constiterit prefatum episcopum, memoratos uiros, eo modo quo superius diximus, excommunicasse, eos et familias eorum nisi forte notorium fuerit ipsos ita grauiter deliquisse, quod ipso genere delicti excommunicationis sententiam incurrissent, auctoritate nostra et tua, si episcopus facere absque pecunie exactione noluerit, omni appellatione cessante, absoluas, recepto prius ab  eis iuramento, quod in presentia uenerabilis fratris nostri Suessionensium episcopi cum predicto Catalaunensi aliquid contra ipsos habuerit iustitie debeant stare.

Data Laterani, uI Idus Martii.



CDXXX. Ad Henricum Remensem archiepiscopum.---Pro Hugone clerico. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex relatione Hugonis clerici presentium latoris olim accepto, quod pater suus et mater partem  cuiusdam molendini, que ad eos spectabat, Hescelino clerico de Guisern. pro uI marcis pignori obligarunt, quam et pater suus decedens et mater eius nichilominus sibi reliquit, et unde iam dictum Hescelinum sortem suam et amplius percepisse dicebat, uenerabili fratri nostro M.  Morinensi episcopo dedimus in mandatis, ut si prefatum clericum sortem suam de prescripta molendini parte deductis expensis recepisse constaret, ipsum diligentius  admoneret, et omni cum districtione compelleret, quod eamdem partem memorato Hugoni sine omni exactione pecunie, cessante appellationis remedio, resignaret, et in pace sibi ac quiete dimitteret possidendam. Quod si facere forte contemneret, ipsum omni officio et beneficio ecclesiastico celerius spoliaret. Si uero uel Hescelinus sortem suam nondum ex integro percepisset, computato in sortem quod iam recepit, et quod deesset recepto, eamdem pretaxatam partem predicto Hugoni nichilominus, remoto appellationis obstaculo, faceret assignari. Quia uero, sicut prelibati Hugonis iterata querela demonstrat, supradictus episcopus nostrum adhuc mandatum non est aliquatenus prosecutus, et indignum est quemlibet laicum nedum  clericum huiusmodi lucris studium uel operam adhibere, fraternitati tue per apostolica scripta mandamus, quatenus, si memoratum episcopum non his processisse cognoueris, tu predicta omnia, sicut eidem mandauimus, infra quadraginta dies post harum susceptionem, omni excusatione et appellatione sublata, sufficienter exsequi nulla ratione postponas; ita quidem quod si prescriptus Hescelinus clericus legitime citatus uenire, aut quod etiam statueris obseruare contempserit, uel se a tuo examine per iudicium seculare forte tentauerit sequestrare, tu iam dictum Hugonem in prelibate partis possessionem appellatione remota inducas, et eam sibi tam nostra quam tua pariter  auctoritate ab aduerse partis molestiis uiriliter et constanter defendas.

Data Laterani, III Idus Martii.



CDXXXI. Ad Henricum Remensem archiepiscopum.---Pro Ioanne clerico, ut prebenda inuestiatur. (Laterani, Mart. 14.
[Ibid., col. 728.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Quoniam frater noster G. Laudunensis episcopus Ioanni nepoti dilecti filii nostri cantoris Duacensis, coram uenerabili fratre nostro Ostiensi episcopo et  dilectis filiis nostris O. S. Nicolai in Carcere Tulliano et Manfrido Sancti Georgii ad uelum aureum diaconis cardinalibus prebendam unam concessit, et tam nos quam tu et idem Laudunensis, si bene recolimus, concessionem illam nostris litteris confirmauimus, nec tamen iam dictum Ioannem prefatus Laudunensis de prescripta prebenda uoluit hactenus inuestire, fraternitati tue per apostolica scripta mandamus, quatenus eumdem Laudunensem diligenter admoneas, et, si fuerit necesse, compellas, quod memoratum Ioannem, sicut ei per scripta nostra precepimus, de pretaxata prebenda non differat inuestire, et locum sibi tam in capitulo quam in choro assignet.

Data Laterani, II Idus Martii.



CDXXXII. Ad eumdem.---Pro cantore Duacensi, ut restituatur. 
[Ibid., col. 729.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum discretio tua scriptum esse cognoscat, cui tributum, tributum; cui honorem, honorem , miramur quod, sicut nobis dicitur, in Attrebatensi Ecclesia contra regni illius consuetudinem huiusmodi preceptum fecisti, ut in choro eiusdem ecclesie quilibet ex ordine locum teneat, secundum quod ibidem prius aut posterius fuerat canonicus institutus, nullo respectu habito ad scientiam, dignitatem,  uel etatem alicuius persone, que in his essent maxime attendenda. Quoniam autem dilectus filius noster cantor Duacensis, quem nos pro deuotione, honestate et probitate sua, sicut uirum prouidum et discretum, charum admodum acceptumque tenemus, locum suum occasione ista mutatum esse proponit, et personam suam in hoc grauiter lesam fuisse, fraternitatem tuam per apostolica scripta rogamus, monemus atque mandamus, quatenus predicto cantori locum suum, quem in prescripta ecclesia noscitur hactenus habuisse, pro deuotione quam circa nos et Ecclesiam gerit, et obtentu dilectionis quam nos circa personam eius habemus, facias, dilatione cessante, restitui, et de cetero in pace dimitti, ut ipse idem tibi debeat omni tempore  deuotior permanere, et nobis id gratum omnimodis facias et acceptum. Si autem preceptum istud tam de illo quam de aliis reuocaueris, nobis plurimum placere cognoscas. uerum quidquid de aliis feceris, uolumus ut prenominato cantori locus, quem huc usque habuisse dignoscitur, restituatur. Malumus enim in hoc tue fraternitati deferre; ita ut quod per te exinde factum est, auctoritate tua in statum pristinum reuocaretur, quam nostra in hac parte, quod de iure possemus, auctoritate uti.

Data Laterani, II Idus Martii.



CDXXXIII. Ad decanum et capitulum Catalaunense.---Ne exigant pecuniam pro scholis. 
[MARTEN. ibid., col. 730.]


ALEXANDER episcopus, seruus seruorum Dei, dilectis filiis decano et canonicis Catalaunensis Ecclesie, salutem et apostolicam benedictionem.

Peruenit ad nos quod, cum aliqui clerici in episcopatu uestro alios uelint docere, et eos litterali scientia erudire, uos ipsos, nisi pecuniam uobis uelint conferre, ne id possint efficere, modis omnibus impeditis, et sub excommunicationis interminatione, ne hoc faciant, prohibetis. Quod quia rationi et honestati contrarium prorsus existit, uniuersitati uestre per apostolica scripta precipiendo mandamus quatenus clericos omnes, qui in episcopatu uestro, et presertim extra muros ciuitatis  aliis legere uoluerint, et eos scholasticis instruere disciplinis, id libere et sine omni contradictione efficere permittatis, nec super hoc molestare de cetero presumatis, uel occasione ista aliquam sibi lesionem inferre. Quod si ulterius de uobis ad nos huiusmodi fuerit querela perlata, pro certo sciatis, quod nos id impunitum nullatenus relinquemus.

Data Laterani, XuII Kalendas Aprilis.



CDXXXIu. Ad Henricum Remensem archiepiscopum.---De admonitione prelatorum ecclesiasticorum, ut sibi subueniant. Commendatio de perseuerantia dilectionis circa Romanam Ecclesiam et exhortatio ad idem. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

A memoria nostra non excidit, nec aliquo tempore in posterum elabetur quam sincere et quam deuote nobis a principio nostre promotionis astiteris, et quam diligentiam circa profectum et augmentum Ecclesie prompto semper animo studueris adhibere, et quod in eodem adhuc proposito et uoluntate persistas, et in nostris et ipsius Ecclesie negotiis omnem quam conuenit curam et studium habeas, nullatenus ignoramus, nec aliquam inde dubitationem habemus. Hanc siquidem spem  et fiduciam obtinentes, sinceritatem tuam super agendis nostris confidenter requirimus, et ea cognitioni tue sine alicuius hesitationis scrupulo intimamus. Noscat autem tua discretio quod nos in Urbe magnifice satis per gratiam Dei hucusque existimus, et in presenti, licet aduersum nos multa inimici Ecclesie iugiter machinentur, honorifice, cooperante Domino, permanemus. uerum quoniam multis et grauissimis quotidie urgemur expensis, et immoderatis oneribus aggrauamur, ad te et alios Ecclesie filios in tante necessitatis articulo recurrere cogimur, et uestrum auxilium instantius postulare, ut uestris freti subsidiis, inimicis Ecclesie uiriliter possimus resistere, et eamdem Ecclesiam pristina libertate donare quod nulla ratione opportunius  effici posse uidemus, quam si Urbem in fidelitate beati Petri ac nostra seruare, et contra uoluntatem inimicorum ibidem poterimus permanere. Quapropter fraternitatem uestram per apostolica scripta rogamus, monemus et exhortamur in Domino, quatenus pro anime tue remedio, et ut tue deuotissime sinceritatis indicium in Ecclesie oculis possit in futurum clarere, nobis celerius studeas et efficacius subuenire, et matri tue manum auxilii filiali porrigas deuotione, ut nos tibi reddas in perpetuum obligatos, et eadem mater tua sancta uidelicet Ecclesia per te ab oneribus et grauaminibus suis se sentiat non modicum alleuari, et tu a Deo multiplex inde premium ualeas obtinere, et coram hominibus laudem et gloriam reportare.  Nos enim dilectum filium nostrum fratrem Rostram ad te et alios Ecclesiarum prelatos propter hoc duximus destinandum, cui iuxta beneplacitum tuum inde respondeas, et quid sibi feceris, nobis per litteras tuas, et per eumdem significes.

Data Laterani, XuI Kal. Aprilis.



CDXXXu. Ad eumdem.---Pro Galterio clerico. 
[Ibid., col. 731.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

ueniens ad apostolice sedis clementiam Galterius diaconus, nobis diligenter proposuit, quod ei canonici  ecclesie Sancte Crucis medietatem unius prebende in eadem ecclesia concesserunt, donec integram prebendam iam dicto G. libere possent assignare. Sed nunc, ut ex eius relatione audiuimus, sibi de prebenda, que uacat, prebendam suam integrare omnino recusant, quia uero iniustum est ut beneficium, quod ad sustentationem unius constitutum est, in plures partes diuidatur, fraternitati tue per apostolica scripta mandamus, quatenus, si ita est, supradictos canonicos diligenter cammoneas, et districte compellas, ut eidem G. prebendam suam non differant integrare.

Data Laterani, XIu Kal. Maii.



CDXXXuI. Ad eumdem.---Pro quodam G. ut hereditas ei reddatur. 
[Ibid., col. 732.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Significauit nobis G. presentium lator, quod miles Badar. Nicolaus et Adam raptam hereditatem suam maternam pignori detinent occupatam. Unde sibi sortem suam, si eam illi resignare noluerint, se asserit soluturum. Quocirca fraternitati tue per apostolica scripta mandamus, quatenus creditores predictos moneas attentius, et diligentius studeas conuenire ut memorato G. hereditatem  predictam, sorte sua recepta, cum integritate restituant, uel ipsi sub tuo examine plenam inde iustitiam facere non postponant. Quod si neutrum istorum adimplere uoluerint, tu eos ad alterum exsequendum ecclesiastica censura constringas.

Data Laterani, XIII Kal. Maii.



CDXXXuII. Ad eumdem.---De negotio episcopi Gratianopolitani 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Quorumdam nobis relatione innotuit, quod nobilis uir comes Tolosanus precibus et promissionibus  Frederici Ecclesie Dei persecutoris inductus, disposuit quod omnes personas ecclesiasticas in terra sibi subiecta morantes, de regno etiam karissimi in Christo filii nostri Ludouici illustris Francorum regis, aut idolum adorare compelleret, aut proprias sedes relinquere, et exsilium cogeret sustinere. Unde quoniam hoc contra honorem Dei Ecclesie et predicti regis et totius regni sue gubernationi commissi prorsus existit, et in salutis sue periculum pro certo noscitur omnimodis redundare, fraternitatem tuam per apostolica scripta rogamus, monemus et exhortamur in Domino, quatenus pro Ecclesie Dei reuerentia, cuius causam propriam suscepisti, in omnibus defendendam, et intuitu beati Petri ac nostro, predictum regem commonere  studeas, et omnibus modis inducas, ut prefatum comitem per litteras et nuntium suum, priusquam tanti sacrilegii scelus attentet, studeat preuenire, et eum ab huius presumptionis audacia penitus reuocare intendat, et ut uenerabilem fratrem nostrum Gratianopolitanum episcopum  , quem expulit, ad propria quam citius reuocet, ipsum attente commoneas, et omnibus modis inducas; ita quod ab omnipotenti Domino eterne propter hoc retributionis munus acquirat, et Ecclesia Dei id debeat omni tempore memoriter retinere, et nos ipsi eidem regi debeamus exinde gratias uberrimas exhibere, et fraternitatem tuam super hoc ualeamus multis modis in Domino commendare.

Data Laterani, III Kal. Maii.



CDXXXuIII. Ad eumdem.---De ordinatione et consecratione episcopi Tornacensis. 
[Ibid., col. 733.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum sincerissime deuotionis tue feruorem a nostre promotionis principio certis et manifestis indiciis cognouerimus, ita quod fratres nostros ex parte nostra in regnum Francorum uenientes ea cum affectione receperis, quod cum eis nostrum et Ecclesie negotium tanquam proprium semper et  ubique gessisti, super discretione tua satis non possumus admirari, si ea que de Tornacensis Ecclesie negotio sunt nobis relata, ueritati subsistunt. Audiuimus enim quod post appellationem et specialem prohibitionem ex parte nostra factam, personam illius, quam clerici eiusdem Ecclesie sibi assumpsisse dicuntur, in episcopum consecrasti; presertim cum nos ipsius negotii cognitionem ea intentione distulerimus, ut carissimo in Christo  filio nostro Ludouico illustri Francorum regi, et tibi sicut fratri nostro carissimo deferremus, et utriusque partis expensis et laboribus parceremus, et ut predicti clerici Nouiomenses instrumenta sua, quibus innitebantur, nobis possent ostendere, que pre manibus non habebant  . Quare super hoc amplius commouemur, cum in eo quod tibi detulimus, tu nobis, si uerum est quod asseritur, minime deferre curasti. Eapropter fraternitatem tuam per apostolica scripta monemus atque mandamus quatenus, si res ita si habet, prout nostris est auribus intimatum, quod factum fuerit, et quantum nos in hoc lesi fuerimus, quomodo etiam id sacris canonibus et ecclesiastice consuetudini omnimodis obuiet, diligenter attendas, et personam, que in  episcopum tam enormiter assumpta dicitur, ab officio pontificali facias omnino cessare, donec ipse et quod [f. et qui] eum elegerunt ad nos mandato nostro super hoc parituri accedant. Tu uero, si ita non est, id nobis quam cito rescribas, ut sic omnem rancorem et turbationem a nostro possis animo remouere. Quod si res ita se habet, tu hoc celerius corrigas, et qualiter correxeris, uel si id emendatum non fuerit, nobis sub omni festinatione per litteras et nuntium tuum significes, ut nos tante presumptionis excessum, sicut expedire nouerimus, corrigere ualeamus. Maluimus enim hoc, si uerum est, per te quam per nos ipsos punire.

Data Laterani, II Kalendas Maii.



CDXXXIX. Ad eumdem.---De causa Braguensis Ecclesie. 
[Ibid., col. 735.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Causam que inter dilectos filios nostros canonicos Sancti Petri Braguensis et priorem monasterii  de Nouiei super ecclesia sua, quam idem prior in ius suum transferre conatur, noscitur agitari; uenerabili fratri nostro Laudunensi episcopo commisimus audiendam et fine debito terminandam. Quocirca fraternitati tue per apostolica scripta  mandamus, quatenus cum exinde fueris requisitus, utramque partem ad iam dicti episcopi presentiam accedere, et eius iudicium suscipere, firmiter et obseruare omni districtione compellas.

Data Laterani, II Idus Maii.



CDXL. Canonicis Pisanis mandat ut B. quondam canoni cum, excommunicatum schismatis defensorem, uitent, sed tamen recipiant si ad uirtutem redierit. 
[UGHELLI, Italia sacra, III, 403.]


ALEXANDER episcopus, seruus seruorum Dei, dilectis filiis canonicis Pisanis in unitate Ecclesie consistentibus, salutem et apostolicam benedictionem.

Iniqua et detestanda opera, et manifesta conuersatio indicat qualiter B. quondam canonicus uester ad uomitum tanquam canis reuersus, nos et Ecclesiam secundum facultatem et modicas uires suas, persequi et modis omnibus molestare satagerit, et partem schismatis defendere non cessauerit et fouere. Quapropter per apostolica uobis scripta mandamus  quatenus cum eo nullam participationem habeatis, ipsumque tanquam schismaticum, et membrum putridum, et a corpore Christi, quod est Ecclesia, sequestratum modis omnibus euitetis, et alios concanonicos fratres uestros uniuersosque uiros catholicos ciuitatis uestre idipsum facere commoneatis, et auctoritate nostra mandetis. Sed ne illum, uel aliquem ad sinum Ecclesie redire uolentem uideamur abiicere, uel in desperationis laqueum precipitare, si errorem suum corrigere uoluerit, et nos publice abiurato schismate in patrem suum et Romanum pontificem profiteri, et quod nostro debeat stare mandato iurare, ex quo id fecerit, eum poteritis in fratrem uestrum postposita ambiguitate recipere, et cum ipso participationem  habere; si quis uero uestrum cum eo participare, uel in tanta malitia sibi presumpserit consensum, uel fauorem prebere, timendum sibi erit, ne illius damnationis particeps fiat, et secum eadem pena plectatur.

Datum Laterani, Id. Maii.



CDXLI. Ad Henricum archiepiscopum Remensem.---Pro quodam Iob., ut ablata ei restituantur. 
[MARTEN. Ampl. Collect., II, 736.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

 Ex conquestione Iob. presentium latoris accepimus, quod Anch. de Waiseiaco et Guiterus de Amboni-uilla eidem duas uaccas per uiolentiam abstulerunt. Manasses quoque et Teob. cum sociis suis ecclesiam Sancti Mauritii diabolico ausu fregerunt, et res prefati Io. quas ibidem habebat, exinde asportarunt. Unde quoniam nostra interest, unicuique in iure suo adesse, fraternitati tue per apostolica scripta mandamus, quatenus malefactores predictos diligenter admoneas, et si opus fuerit sub anathematis districtione compellas, ut prefato I. ablata uniuersa sine diminutione restituant, uel ipsi coram te plenam exinde iustitiam sine frustratoria dilatione exhibeant.

Data Laterani, uII Kal. Iunii.



CDXLII. Ad eumdem.---Pro quodam burgensi G. Remensi. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex transmissa nobis narratione G. ciuis tui accepimus, quod cum inter eum et Simonem Deauratum, super quadam pecunia controuersia moueretur, et ad nostram esset audientiam per appellationem delata, in curia nostra amicabiliter conuenerunt, et huiusmodi inter se compositionem fecerunt, quod idem Simoni iam dicto G. duodecim libras exsolueret. Postea uero cum domum uenissent  et prefatus G. ab eo pecuniam sibi pactam exigeret, ipsam soluere penitus recusauit. Unde idem G. memoratum Simonem ad nostram audientiam appellauit, octauas Pasche que nuper preterierunt terminum appellationi prefigens. Cumque iam dicti G. responsalis coram nobis existeret, et post diem appellationis diutius exspectasset, aduersa pars nec uenit, nec ad nos aliquem pro se responsalem transmisit. Quocirca fraternitati tue per apostolica scripta mandamus quatenus, cum exinde fueris requisitus, utramque partem ante tuam presentiam conuoces, et si legitime tibi constiterit, inter eos amicabilem compositionem aut sententiam interuenisse, utramque partem eamdem firmiter obseruare, cessante appellatione, omni cum districtione compellas.  Si autem eos minime composuisse, aut inter ipsos sententiam datam esse agnoueris, causam audias, et eam, mediante iustitia, remota appellatione, decidas.

Data Laterani, u Kalendas Iunii.



CDXLIII. Electo Caiacensi.---Mandat ut de Petro Mancouela presbytero iudicium faciat.
[Ex Registri libro uIII.---Mansi, Concil., XXII, 432.]




CDXLIu. Episcopo Norwicensi significat se R. clericum itineris Hierosolymitani uoto soluisse.
[Ibid.---Ex Registri libro uIII.]




ANNO 1167.



CDXLu. Ad Thomam Cantuariensem archiepiscopum.---De legatione in Anglia missa. 
[MANSI, Concil., XXI, 882.]


Quod personam tuam litteris nostris non sepius uisitamus, inde prouenire cognoscas, quod per nuntios tuos ea que non duximus scriptis committere, cognitioni tue uiua uoce curauimus frequentius intimare. Nunc autem ad tue discretionis notitiam uolumus peruenire quod nos pacem tuam uotiuis cordis affectibus exoptantes, dilectos filios nostros, Willelmum tituli S. Petri ad uincula presbyterum, Oddonem S. Nicolai in Carcere Tulliano diaconum,  cardinales, ad carissimum in Christo filium nostrum illustrem Anglorum regem, ut legatione in terra sua cismarina fungantur, transmisimus: et specialiter, ut inter te et eumdem regem concordiam et pacem reforment, et cooperante Domino amicabilem faciant compositionem. Unde quoniam nos pacem tuam et Ecclesie omnimode unam reputamus, nec magis, nisi quia ipsam maiorem ecclesie uniuersali collaturam credimus utilitatem, optamus, fraternitatem tuam per apostolica scripta rogamus, monemus, consulimus, et mandamus quatenus, quam periculosus presentis temporis status existat, et quantum Ecclesia tibi commissa presentia et consilio tuo indigeat, consideres diligentius et attendas, ad pacem et concordiam inter  te et memoratum regem fundandam, quantumcunque salua tua et Ecclesie honestate fieri possit, animum et uoluntatem tuam inclines.

Et si tibi in his non omnia secundum beneplacitum tuum succedant, ad presens dissimules, que corrigenda fuerint, ad statum pristinum, processu temporis, auctore Domino, reducturus. Nec pro uerbo, quod nos in Christo carissimo filio nostro illustri Francorum regi secundum petitionem tuam significauimus, te a pace et concordie bono quoquo modo retardes, aut ab his animum et uoluntatem tuam auertas, dummodo in conuentione tuam et Ecclesie, sicut diximus, honestatem ualeas conseruare. Quoniam multa poteris in posterum paulatim habita discretione auellere, que si modo exprimeres,  uiderentur aliquid magni continere. uerum in iam dictos cardinales potes omnino confidere, nec de memorato Willelmo oportet te quomodolibet dubitare, quoniam nos ei, ut ad pacem tuam uiribus totis intenderet, firmiter et distincte iniunximus: et ipse tantum nobis promisit, quod nos inde nullatenus dubitamus.

De cetero fraternitatem tuam rogamus, atque monemus, ut dilectum filium nobilem uirum comitem Flandrensem ex parte nostra diligenter conuenias, et instantius exhorteris, ut nostra et ecclesie necessitate inspecta, nobis in aliquo liberaliter studeat subuenire. Non enim credimus quod acceptiorem Deo eleemosynam possit facere, quam  si nobis ad presens ad tuendam ecclesie libertatem digne subuentionis solatium satagat exhibere.



CDXLuI. Ad Henricum regem Anglie.---Eiusdem argumenti.
[Ibid., col. 883.]

Magnificentie tue petitionibus gratanter admissis, et uoluntati tue in omnibus, quantum cum Deo et iustitia possumus, satisfacere cupientes, et tibi, et honori tuo deferre, dilectos filios nostros, Willelmum tituli S. Petri ad uincula presbyterum, et Oddonem S. Nicolai in Carcere Tulliano diaconum, cardinales, uiros siquidem litteratos,  discretos pariter et honestos, et magnum in Ecclesia Dei locum habentes, et tibi et regno tuo deuotos, quos nos inter alios fratres nostros charos admodum acceptosque tenemus, cum plenitudine potestatis, causas, quas tibi in aliis litteris expressimus, et alias quas expedire uiderint, cognoscendi, in terram tuam cismarinam excellentie tue legatos duximus destinandos: quibus uices nostras in omnibus ita plene commisimus exsequendas, sicut illis, uel aliis apostolice sedis legatis, ecclesia Romana committere consueuit. Eapropter serenitatem tuam per apostolica scripta rogamus, monemus, et exhortamur in Domino, quatenus ipsos, sicut tantos uiros et apostolice sedis legatos, honorifice et benigne recipias, et mansuete, prout congruit regio  honori, pertractes, ut antiquam deuotionem tuam in filiis suis sancta Romana Ecclesia recognoscat, et excellentie tue ac toti terre tue gubernationi commisse, incrementum inde non modicum ualeat, cooperante Domino, prouenire. Ea uero, que sublimitati tue ex parte nostra proponent, ita grauiter admittas, et prompto animo acquiescas, quod Dominus in his et ecclesia sua dignis preueniatur honoribus, et tu ipse, ac uniuersa terra tue gubernationi commissa, fructum inde multiplicem, et a Deo premium, et coram hominibus laudem et gloriam, suscipere ualeas.

Hoc uero transcriptum nulli mortalium reueles, nisi soli magistro Gunterio, quia fidem meam super hoc magistro Galtero ita stricte, ut uoluit,  dedi  .]



CDXLuII. Ad Ludouicum uII regem Francorum.---De legatione per Franciam Thome archiepiscopo Cantuariensi commissa.
[Ibid.]

Inter cetera magnificentie tue et deuotionis insignia, illud specialiter animum nostrum uehementer accendit: quod uenerabilem fratrem nostrum Thomam archiepiscopum Cantuariensem, uirum siquidem religiosum, discretum pariter et honestum, et nobis et uniuerse ecclesie Dei charum omnimodis et acceptum, et tot et tantis honoribus preuenisti, et ei tam ampla et tam magnifica humanitatis beneficia regia munificentia dignatus es  largius erogare. Super quo utique serenitati tue quantas et quas possumus gratias exhibemus, et clementiam tuam exinde immensis in Domino laudibus commendamus, id sicut Deo, cui hec potius in persona illius fecisti, grauissimum, ita nobis acceptum putantes, tanquam si hoc persone nostre specialiter impendisses. Et quoniam eiusdem archiepiscopi pacem totis cordis affectibus exoptamus, dilectos filios nostros Willelmum tituli S. Petri ad uincula, et Oddonem S. Nicolai in Carcere Tulliano diaconum, cardinales, ad carissimum in Christo filium nostrum Henricum illustrem Anglorum regem duximus destinandos, ut inter eumdem  regem et prefatum archiepiscopum, ad utriusque honorem pariter, et perfectam concordiam et pacem, Domino cooperante, reforment; et in ipsius regis terra transmarina causas emergentes audiant et cognoscant, et ibidem apostolice sedis legatione fungantur.

Eapropter magnificentiam tuam per apostolica scripta rogando monemus, et exhortamur in Domino, quatenus pro Ecclesie Dei reuerentia, et honore B. Petri, et nostro, apud iam dictum regem et archiepiscopum partes tuas efficaciter interponas, et studiosius elabores, quod ad honorem Dei et Ecclesie, et sui etiam commodum et augmentum, amicabiliter inter se et pacifice conueniant: et ad hoc animos et uoluntates suas, salua  ipsius archiepiscopi et Ecclesie honestate, omnimodis inclinent. Quod si per studium iam dictorum cardinalium, et laborem et operam tuam, pax inter eos et concordia poterit reformari, Ecclesia, que tuo post Deum est specialiter adiutorio fulta, non modicum inde suscipiet incrementum: et tu ab omnipotente Deo in illa felici retributione iustorum speciale propter hoc premium obtinebis. Si autem  conuenire non possint, dummodo regie uoluntati sederet et beneplacito tuo, nobis per omnem modum complaceret, et gratum ualde existeret et acceptum, quod, si absque graui scandale personarum regni tui fieri posset, nos prenominatum archiepiscopum specialis  honoris prerogatiua inter ceteros donaremus, et sibi uices nostras committeremus in illis partibus exsequendas. Unde serenitatem tuam quanta possumus prece rogamus, ut si pacem, salua honestate sua, et Ecclesie, quod omnimodis optaremus, habere non possit, nobis super his uoluntatem tuam sub omni celeritate studeas intimare. Et hoc interim habeas omnino secretum.



CDXLuIII. Ecclesiam S. Saluatoris uenetam tuendum suscipit. 
[CORNELII Ecclesie uenete, XIu, 97.]

ALEXANDER episcopus, seruus seruorum Dei, dilectis filiis uIuIANO priori ecclesie S. Saluatoris in Riuoalto site eiusque fratribus, tam presentibus  quam futuris, canonicam uitam professis in perpetuum.

Ad hoc uniuersalis Ecclesie cura nobis a prouisore bonorum omnium Deo commissa est, ut religiosas diligamus personas et beneplacentem Deo religionem modis omnibus propagare studeamus. Nec enim Deo gratus aliquando famulatus impenditur, nisi ex caritatis radice procedens in puritate religionis fuerit conseruatus. Eapropter, dilecti in Domino filii, uestris iustis postulationibus clementer annuimus et prefatam B. Saluatoris ecclesiam in qua diuino mancipati estis obsequio, ad exemplar predecessorum nostrorum felicis memorie Innocentii, Eugenii, et Anastasii Romanorum pontificum, sub B. Petri et nostra protectione suscipimus  et presentis scripti priuilegio communimus. Quia uero canonicum ordinem obseruare et secundum B. Augustini Regulam uiuere deuouistis, uotis uestris libenter annuimus, et ipsum ordinem in eadem ecclesia perpetuis temporibus inuiolabiliter permanere apostolica auctoritate sancimus, statuentes ut quascunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. Partem quoque decimarum de parochianis uestris, que secundum sacros canones et sanctorum Patrum constitutiones uestram  contingit ecclesiam uobis nichilominus confirmamus. Addentes etiam interdicimus ne quis prior in ipsa ecclesia qualibet subreptionis astutia, seu uiolentia preponatur, nisi quem fratres ipsius loci communiter, uel pars sanioris consilii canonice prouiderint eligendum. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia matricis ecclesie. Clericos uero uel laicos liberos et absolutos, e seculo fugientes liceat uobis sine alicuius contradictione, ad conuersionem suscipere. Prohibemus autem, ut nulli fratrem, post factam in loco  ipso professionem, absque prioris sui licentia fas sit temere de claustro discedere; discedentem uero sine communium litterarum cautione nullus audeat retinere.

Preterea sententiam, quam uenerabilis frater noster Henricus Gradensis patriarcha et dilectus filius noster Ildebrandus basilice Duodecim Apostolorum presbyter cardinalis apostolice sedis legatus controuersia inter uos et dominicum Plebanum Sancti Bartholomei de quibusdam parochialibus domibus, scilicet super domibus iustorum Maurocenorum Gradonicorum; Grecorum Leonardi Fradelli et Dominici Aurei quas quisque sui iuris esse dicebat quondam diutius agitata, rationabiliter protulerunt, sicut in authentico scripto illorum  exinde facto noscitur contineri, auctoritate apostolica confirmamus; statuentes ut nullus sine uestro consensu parochianis uestris in infirmitate positis penitentiam dare, aut eos inungere, uel ad sepulturam recipere, nisi salua iustitia ecclesie uestre in parte testamenti audeat.

Decernimus ergo, etc.

    Ego Alexander catholice Ecclesie episcopus.
    Ego Walterius Albanensis episcopus.
    Ego Ubaldus presbyt. card. tit. S. Crucis in Ierusalem.
    Ego Ioannes presb. card. SS. Ioannis et Pauli tit. Pammachii.
    Ego Guillelmus presb. card. tit. S. Petri ad uincula.
     Ego Boso presb. card. S. Pudentiane tit. Pastoris.
    Ego Petrus presb. card. S. Laurentii in Damaso.
    Ego Theodinus presb. card. S. uitalis tit. uestine.
    Ego Galdinus presb. card. tit. S. Sabine et archiepiscopus Mediolanensis.
    Ego Iacinthus diac. card. S. Marie in Cosmedin.
    Ego Cinthius diac. card. S. Adriani.


Datum Laterani per manum Gerardi, sancte Romane Ecclesie notarii, Nonis Ianuarii, indictione Xu, Incarnationis Dominice anno 1166, pontificatus uero domni Alexandri pape III anno octauo.



CDXLIX. Possessiones monasterii Sancti Sauini Tarbiensis confirmat. 
[Gall. Christ., I, Instrum. 193.]


ALEXANDER episcopus, seruus seruorum Dei, dilectis filiis DEUSDET electo Sancti Sauini, eiusque fratribus tam presentibus quam futuris, regularem uitam professis in perpetuum.

Quoties illud a nobis petitur, etc., in quibus hec propriis duximus exprimenda uocabulis. Castrum ipsum in quo idem monasterium situm est; ecclesiam Sancti Ioannis cum uilla de Bencus cum pertinentiis suis; ecclesiam Sancti Martini de Arsissans cum omnibus que infra eiusdem terminos idem monasterium habet; ecclesiam Sancti Martini  de Cauteres cum balneis, et quidquid in ualle ipsa, uel in Aestiuis habetis; capellam Sancti Andree de Solon, uillam de Nestalas cum terminis suis, et capella Sancti Petri eiusdem uille; capellam Sancti Bartholomei d'Adast; capellam Sancti Martini de Balaignas; ecclesiam Sancte Marie de Castel; ecclesiam Sancti Saturnini de Orout, et quidquid infra terminos ipsius uille habetis; capellam Sancti Cecilie de Uzol; ecclesiam Sancti Saturnini d'Ugos; quidquid habetis in ecclesia Sancte Marie de Cera; quidquid habetis in uilla de Arreins, in prediis, decimis et rusticis; quidquid habetis in uilla d'Aucun, et in uilla de Guaillaguos, et in uilla de Areisans, et in uilla de Bun, in prediis, decimis  et rusticis; quidquid habetis in uilla d'Arras, et infra terminos eiusdem uille; quidquid habetis in uilla-longa, et in ecclesia eiusdem uille, in prediis, decimis et rusticis; ecclesiam Sancti uincentii de Beauiens, cum pertinentiis suis; uillam de Souin, cum pertinentiis suis; boueriam de Puisseda, cum pertinentiis suis; boueriam de Sois, cum pertinentiis suis; quidquid habetis in uilla de Lurp, in prediis et decimis; quidquid habetis in uilla de Curel, et infra terminos eius, in ualle de Baretge; cellam Sancte Marie, cum pertinentiis suis; quidquid habetis in ecclesia Sancte Marie de uillars; bouerias de Thiezam et Balaignam, cum pertinentiis suis; quidquid habetis in ecclesia de Geu; domos quas habetis in Syracusana ciuitate, cum solo sibi pertinenti;  hortum, cum uineis extra eamdem ciuitatem; campos quos habetis in territorio de Curtida, et quidquid prescriptum monasterium a quadraginta annis huc usque iusto titulo, quiete et inconcusse possedit; et impresentiarum noscitur pacifice possidere, uobis nichilominus auctoritate apostolica confirmamus. Decernimus ergo, etc.

    Ego Alexander Ecclesie catholice episcopus signaui.
    Ego Bernardus Portuensis S. Rufine episcopus.
    Ego Balterius Albanensis episcopus.
    Ego Uraldus presbyter cardinalis tituli S. Crucis in Ierusalem.
    Ego Bozo presbyter cardinalis S. Pudentiane tituli Pastoris.
     Ego Petrus presbyter cardinalis tituli S. Laurentii in Damazo.
    Ego Teodhitus presbyter cardinalis tituli uestine.
    Ego Hyacinthus diaconus cardinalis S. Marie in Cosmedin.
    Ego Odo diaconus cardinalis S. Nicolai in Carcere Tuliano.
    Ego Mansfredus diaconus cardinalis ad uelum Aureum.
    Ego Hugo diaconus cardinalis S. Eustachii iuxta templum Agrippe.
    Ego Petrus de Bonozo S. Marie in Aquiro diaconus cardinalis S. Marie Noue.


Datum Laterani per manum Gerardi, S. R. E. notarii, XuI Kal. Aprilis, indictione Xu, Incarnationis  Dominice anno 1167, pontificatus uero domni Alexandri pape III anno uIII, cum sigillo dicti summi pontificis.



CDL. Ad Thomam Cantuariensem archiepiscopum.---De Hugone comite absoluendo si ablata restituerit. 
[Epist. S. Thome ed. GILES, II, 23.]

ALEXANDER episcopus, seruus seruorum Dei, uenerabili fratri THOMAE Cantuariensi archiepiscopo, salutem et apostolicam benedictionem.

Ad tue discretionis notitiam uolumus peruenire, nos uenerabilibus fratribus nostris Wintoniensi et uigornensi episcopis in mandatis dedisse, ut a nobili  uiro comite Hugone, sufficiente cautione recepta, quod eorum super his, pro quibus excommunicatus est, parebit mandato, eumdem ab ea sententia, qua tenetur, omni contradictione et appellatione cessante absoluant, et eumdem postea uniuersa, que canonicis de Pantaneia abstulit, aut episcopis per eum ablata tenentur, sibi infra quadraginta dies sequentes cum integritate restituere per cautionem acceptam compellant; si uero comes ad mandatum illud restitutionem infra terminum sibi prefixum non fecerit, ipsi eumdem occasione et appellatione sublata in priorem excommunicationis sententiam reducant. Quod si episcopi prelibati adimplere neglexerint, tu memoratum comitem infra triginta dies post prescriptos quadraginta  in sententiam pristinam reducere non postponas. Si autem Hugo ad satisfactionem uenire uoluerit, tu eum satisfactione exhibita facias per alium uel per te ipsum absolui. uerum si idem Hugo infra annum post latam in eum sententiam non resipuerit, totam terram eius extunc interdicto subiicias.

Datum Laterani, X Kalendas Maii.



CDL bis. Ecclesie Mutinensis immunitates et priuilegia confirmat. 
[TIRABOSCHI, Memorie Modenesi, II, 93.]

ALEXANDER episcopus, seruus seruorum Dei, uenerabili fratri . . . . Mutinensi episcopo eiusque successoribus  canonice substituendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis ergo, frater in Christo carissime, precibus annuentes, ad perpetuum sancte, cui, Deo auctore, presides, Mutinensis Ecclesie pacem ac stabilitatem presentis decreti auctoritate sancimus, ut uniuersi Mutinensis episcopatus fines quieti deinceps omnino et integri tam tibi quam tuis successoribus conseruentur. Qui nimirum fines his distinctionibus distenduntur, uidelicet a terminis illis qui Lucanum et Pistoriensem episcopatus a Mutinensi diuidunt usque ad flumen illud quod appellatur Burana, et usque ad terminum illum  qui Mutia uocatur, atque inde usque ad illum terminum qui Bononiensem episcopatum a uestro episcopatu disiungit; ex altera uero parte usque ad terminos, qui episcopatum Mutinensem a Regino discernunt. Ecclesiarum uero, que infra hos terminos continentur, consecrationes, clericorum promotiones, decimas et oblationes secundum sanctorum canonum constitutiones, tibi tuisque successoribus, sicut hactenus noscimini libere ac pacifice habuisse, concedimus et confirmamus; precipue in plebe Sancte Marie de Bodruntio que est in curte Sicci et in capellis eius; in omnibus ecclesiis que sunt in castro et in curte Solarie et in plebe Roncalie; in omnibus ecclesiis de Ponte-Ducis, in ecclesia de Camurana; in ecclesiis de  Curte Curtiole, in ecclesia de Sclopano, in ecclesia Sancti Petri in Siculo, et in ecclesiis que sunt in castro ueteri, et in curte ipsius; in omnibus ecclesiis que sunt in castro et in curte Panciani de Leonensi abbatia; et in omnibus ecclesiis que sunt in plebe Rubiani: quecunque preterea bona, quascunque possessiones uel in presenti legitimo possidetis, uel in futurum, largiente Deo, iuste atque canonice poteritis adipisci, firma tibi tuisque successoribus et illibata permaneant.

Decernimus ergo ut nulli omnino episcoporum facultas sit infra predictos fines sine tuo uel successorum tuorum consensu ecclesiam consecrare, chrisma conficere aut clericos ordinare preter ecclesias  et clericos de castro et burgo Nonantule, sicut antiquitus est obseruatum. Nulli etiam hominum liceat ecclesiam uestram temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur tam tuis quam clericorum et pauperum usibus profutura. Sane de presbyteris qui per parochias ad monasteria pertinentes in ecclesiis constituuntur, predecessorum nostrorum sancte memorie Urbani II et Calixti II Romanorum pontificum sententiam confirmamus, statuentes ne abbates in parochialibus ecclesiis, quas tenent, absque episcoporum consilio presbyteros collocent, sed episcopi parochie curam cum abbatum consensu sacerdoti committant, ut eiusmodi  sacerdotes de plebis quidem cura episcopo rationem reddant; abbati uero pro rebus temporalibus ad monasterium pertinentibus debitam subiectionem exhibeant, et sic sua cuique iura seruentur. Si qua igitur in futurum, etc.

    Ego Alexander catholice Ecclesie episcopus subscripsi.
    Ego Bernardus Portuensis Ecclesie episcopus.
    Ego Gualterius Albanensis episcopus.
    Ego C. Moguntinus archiepisc. et Sabinensis episc.
    Ego Hubaldus presb. card. tit. S. Crucis in Ierusalem.
    Ego Ioannes presb. cardin. tit. Sanctorum Ioannis et Pauli.
     Ego Henricus presb. card. tit. SS. Nerei et Achillei.
    Ego Guillelmus presby. card. S. Petri ad uincula.
    Ego Boso presb. card. tit. S. Pudentiane tit. Pastoris.
    Ego Theodinus presb. card. S. uitalis tit. uestine.
    Ego Iacynthus diac. card. S. Marie in Cosmodin.
    Ego Oddo diac. card. S. Nicolai in Carcere Tulliano.
    Ego Ardicio diac. card. S. Theodori.
    Ego Cinthius diac. card. S. Adriani.
     Ego Manfredus diac. card. Sancti Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego uitellus diac. card. SS. Sergii et Bacchi.
    Ego Petrus diacon. cardin. S. Marie in Aquiro.
    Ego Ier. diac. card. S. Marie Noue.


Datum Laterani per manum Hermanni, tit. S. Susanne presbyt. cardinalis, Iu Nonas Maii, indictione XIII, Incarnationis Dominice 1167, pontificatus uero domni Alexandri III pape anno uII  .



CDLI. Ad Willelmum et Ottonem cardinales legatos.---Significat nichil iurium ademptum esse Thome Cantuariensi archiepiscopo. 
[Epist. Gilberti Foliot ed. GILES, II, 55.]


Post discessum uestrum graues ad nos fuerunt rumores perlati, dilectum scilicet filium nostrum Ioannem Saresberiensem decanum publice proposuisse, quod cum episcopos, et alias personas ecclesiasticas, et seculares de regno Anglorum a iurisdictione et potestate uenerabilis fratris nostri Thome Cantuariensis archiepiscopi exemerimus, iuxta beneplacitum et uoluntatem regis Anglorum, ad eius dispositionem pariter et condemnationem intenderemus, et uos pro hac re specialiter mittere deberemus. Aliud quoque nobis insinuatum est, quod  Ioannes Cumin omnia rescripta litterarum nostrarum, quas a nobis obtinuit, Guidoni Cremensi monstrauit, et sibi secreta nostra detexit. Unde idem archiepiscopus erubescentia et dolore confunditur, et carissimus in Christo filius noster Ludouicus illustris rex Francie, et principes eius non parum sunt de huiusmodi rumoribus conturbati et uehementer commoti. Licet autem a pluribus nobis proponatur, et quodammodo credibile uideatur, quod predictus Ioannes pro honore et exaltatione predicti archiepiscopi et ecclesie sue, et pro libertate Ecclesie tantum, et ita fideliter laborauerit, quod studio et sollicitudine sua, postquam ad propria rediit, uiros ecclesiasticos, qui regia captione detinebantur, ab ergastulo carceris fecerit liberari. Et  etiam idem Ioannes per litteras suas nobis significauit regem publice coram multis dixisse se uelle clericis sue terre illam libertatem, quam a tempore Henrici aui sui habuerat, seruare. Quia tamen huiusmodi fama usque adeo creuit, quod in partibus illis opinionem nostram sinistra facit estimatione corrodi, discretionem uestram monemus atque mandamus, quatenus continuo per litteras nostras predictum archiepiscopum consolari curetis, et omni ab animo eius amaritudinem et suspicionem tollentes, eum predicto regi in primis reconciliari, et plenam inter eos pacem componere omnimodis intendatis, et quanta poteritis ad hoc sollicitudine et diligentia elaboretis: ita quod sibi  et ecclesie sue antiqua iura et libertates integre et illibate seruetis; nec in terra ipsius aliquid, quod magnum sit faciatis, et in regnum eius, si uos intrare uellet, nulla ratione intretis, nisi archiepiscopus sibi primitus integre reconcilietur, quia super hoc nobis et uobis detraheretur plurimum, et communis uox omnium honestatem nostram sinistris detractionibus laceraret. De Ioanne uero Cumin, si ita esse inueneritis, districtam iustitiam faciatis, ita quod alii debeant a similibus deterreri. uolumus autem ut in omnibus actibus et operationibus uestris circumscripte, et mature, ac prouide uos habeatis, ita quod aduersus nos nulla possit detractionis materia subrogari, et deuotio utriusque regni per studium et conuersationem uestram circa  nos et ecclesiam debeat incessanter augeri, et uobis exinde perpetua ualeat laus et gloria comparari.

Datum Laterani, Nonas Maii.



CDLII. Raimundo episcopo Brixiano et eius successoribus asserit ius ad dextram archiepiscopi Mediolanensis in synodis sedendi. 
[UGHELLI, Italia sacra, Iu, 544.]

ALEXANDER episcopus, seruus seruorum Dei, uen. fratri RAYMUNDO Brixie episcopo, salutem et apostolicam benedictionem.

Ex transmissa nobis relatione tua, et ab ore bone memorie Oberti quondam Mediolanensis archiepiscopi  iampridem accepimus quod, cum Mediolanensis Ecclesie suffraganei fuerint conuocati, tu a dextris archiepiscopi sedem debeas propinquiorem habere, licet inter se et uercellensem super hoc questio mota fuisset, unde tibi iampridem nostre confirmationis litteras meminimus indulsisse. uerum quoniam litteras illas postea deperiisse audiuimus, deuotioni tue, et per te successoribus tuis prescriptam sedem auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contrauenire. Si quis autem id attentare presumpserit, indignationem omnipotentis Dei, et beatorum Petri et Pauli apostolorum  eius se nouerit incursurum.

Datum Rome apud S. Mariam Nouam prid. Kal. Iun.



CDLIII. Ad Henricum Remensem archiepiscopum.---Pro causa abbatis Sancti Remigii et Si. mulieris. 
[MARTEN., Ampl. Collect., II, 741.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Causam que inter dilectum filium nostrum abbatem Sancti Remigii et Si. mulierem super quodam molendino et alueo eiusdem molendini noscitur agitari, experientie tue committimus audiendam  et fine debito terminandam. Quocirca fraternitati tue per apostolica scripta mandamus quatenus, cum exinde fueris requisitus, utramque partem ante tuam presentiam conuoces, et rationibus hinc inde auditis et cognitis, eamdem causam, iustitia mediante, decidas.

Data Rome apud Sanctam Mariam Nouam, Kal. Iunii.



CDLIu. Ad Goldinum archiepiscopum Mediolanensem.---Ut tollat priuilegia quedam a Robaldo quondam archiepiscopo canonicis Modetiensibus in iniuriam parthenonis Cremellensis concessa. 
[Giulini, Memorie di Milano, tom. uI, p. 535, Prob.]

Suggestum est nobis et quasi pro certo monstratum,  quod bone memorie Robaldus antecessor tuus quondam Mediolanensis archiepiscopus consuetudines et libertates ecclesie tibi commisse adhuc ignorans, archipresbytero et canonicis de Modetia huiusmodi concessionem fecit, quod cum abbatissa monasterii de Cremella ibidem eligitur, per iam dictum archipresbyterum intronizetur, et moniales per eumdem obedientiam sibi promittant, et laici debeant fidelitatem iurare. Unde, quia occasione ista prescripto monasterio desolationem omnimodam audiuimus imminere, et archipresbyterum, et canonicos ad eius destructionem eniti, prelibatam concessionem, si res ita se habet, in irritum reuocamus et nullas in posterum uires habere decernimus, fraternitati tue presentium auctoritate  mandantes ut ipsum auctoritate nostra cassatam denunties, et nullam firmitatem in posterum obtinere.

Datum Rome apud Sanctam Mariam Nouam, Id. Iunii.



CDLu. Ad Rogerum archiepiscopum Eboracensem.---Mandat ut ab Henrico Anglorum rege requisitus, coronam Henrico, primogenito filio eius, imponat. 
[Epist. S. Thome ed. GILES, II, 45; Behmeri Corp. iur. can., II, app., 309.]

Quanto per carissimum filium nostrum Henricum illustrem Anglorum regem, ampliora incrementa et commoda in huius necessitatis articulo  Ecclesie Dei prouenisse noscuntur, et quanto nos eum pro sue deuotionis constantia maiori affectione diligimus, et cariorem in nostris uisceribus retinemus; tanto ad ea que ad honorem, incrementum et exaltationem ipsius et suorum cognoscimus pertinere, libentius et promptius aspiramus. Inde est quod ad eius petitionem dilectum filium nostrum Henricum primogenitum filium suum, communicato fratrum nostrorum consilio, ex auctoritate beati Petri ac nostra concedimus in Anglia coronandum.

Quoniam igitur hoc ad officium tuum pertinet, fraternitati tue per apostolica scripta mandamus, quatenus, cum ab eodem filio nostro rege propter  hoc fueris requisitus, coronam memorato filio suo ex auctoritate apostolice sedis imponas. Et nos, quod a te exinde factum fuerit, ratum ac firmum decernimus permanere. Tu uero debitam ei subiectionem et reuerentiam, saluo in omnibus patris sui mandato, exhibeas et alios similiter commoneas exhibere  .



CDLuI. Ad Henricum Remensem archiepiscopum.---Pro quadam muliere Hersendi. 
[MARTEN., Ampl. Collect., II, 741.]

Super negligentia et tepiditate Catalaunensis  episcopi non possumus non mirari quod, cum dilecti filii nostri C.  et M. sancte Romane Ecclesie diaconi cardinales, sibi olim auctoritate nostra mandassent, ut Ersendi mulieri, ab O. Rufo centum faceret solidos, quos eidem mulieri de mandato nostro adiudicarunt persolui, nec eorum nec nostrum mandatum impleuit, nec predictum O. sicut ei fuerat iniunctum, excommunicauit. Ideoque fraternitati tue per apostolica scripta mandamus, quatenus si predictus episcopus mandatum nostrum non fuerit exsecutus, prefatum O. centum solidos, secundum quod a cardinalibus iudicatum est, prenominate mulieri cum integritate persoluere omni cum districtione compellas. Quod si mandato tuo inobediens esse presumpserit, eum  quousque id plenius exsequatur auctoritate nostra, nullius appellatione obstante, excommunicatum esse denunties, et ab omnibus facias attentius euitari. Preterea quoniam de Pag. sacerdote et Guillelmo burgensi prefata mulier multipliciter conqueritur, quod sibi multa damna et iniurias irrationabiliter intulissent, ipsos eidem mulieri de his secundum quod ratio exigit satisfacere, uel in tua presentia plenitudinem iustitie exhibere nichilominus, si opus fuerit, ecclesiastica censura compellas.

Data Rome, apud Sanctam Mariam Nouam, u Kalendas Iulii.



CDLuII. Ad eumdem.---De suspicione furtiuarum litterarum habita in Milonem. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex narratione Milonis clerici presentium latoris accepimus, quod Eustachius et Theob. litteras, quas olim pro negotio Hersendis mulieris et filiorum suorum contra eos fraternitati tue transmisimus, falsas esse dixerunt, et in cancellaria nostra non fuisse compositas pertinaciter asseuerarunt. Nos uero ex rescripto ipsarum et ex confessione illius qui eas composuit, modum et stylum scribendi  Romane Ecclesie cognoscentes, ipsas ueras esse et omni suspicione falsitatis carere tue sollicitudini denuntiamus, et predictum Milonem, qui a nobis easdem litteras impetrauit, nulla uolumus propter hoc nota uel improperii macula denigrari. uerumtamen nolumus quod earum tenori, in ea parte precipue ubi agitur de debitoribus, innitaris. Nihilominus etiam diligentie tue presentium auctoritate iniungimus ut prefatos uiros, Eustachium et Theob., si eos culpis suis exigentibus excommunicasti, nisi eidem mulieri, de his pro quibus excommunicati sunt, plenarie, prout est equitas rationis et ordo iustitie postulat, satisfecerint,  nulla ratione absoluas, sed sententiam ipsam usque ad dignam satisfactionem facias inuiolabiliter obseruari. Fratri quoque nostro Catalaunensium episcopo ex nostra et tua parte districte prohibeas, ne predicto Miloni, quia curiam nostram frequentat, ullam molestiam uel grauamen irrogare presumat, et si ipse occasione ista illum molestare presumeret, eum tuearis propensius et defendas.

Datum Rome, apud Sanctam Mariam Nouam, Iu Kalendas Iulii.



CDLuIII. Ad eumdem.---Commendatio et exhortatio ut sibi subueniat, et ut regem ad idem conuertat, et de negotio magistri G. presbyteri pro prebenda Suessionis. 
[Ibid., col. 743.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Dum illam sincerissimam deuotionem et fidei puritatem, quam circa personam nostram, et circa promouenda negotia Ecclesie, ab huius turbationis exordio tam prudenter quam magnanimiter exhibuisti, ad memoriam nostram studiose reducimus, desiderium et uoluntatem assumimus in exhibenda dilectione tibi tanquam fratri carissimo equam uicem rependere, et ad honorem et incrementum tuum et Ecclesie, cui, Deo auctore, preesse dignosceris, prompto animo et intenta sollicitudine aspirare. Sane quia te nostris et Ecclesie necessitatibus  congaudere cognoscimus, et de aduersitatibus non modicum conturbari; fraternitas tua presentium significatione cognoscat, Urbem ex inscitia et inertia populi, et ex diuino sicut credimus iudicio, aduersa sorte fuisse ab inimicis in parte depressam, in quo nimirum Ecclesie status non potuit non grauari, et aduersitatis incommodum sustinere. uerumtamen multo minus quam fama feratur damnum sustinuit, sicut ex relatione dilectorum filiorum nostrorum I. et P. clericorum fratris nostri Turonensis archiepiscopi, et dilecti filii Carnotensis electi  , tua discretio eius rei certitudinem plene cognoscet. uerum quoniam nos et Romana Ecclesia te semper diligentissimum inuenimus coadiutorem,  prouidentiam tuam rogamus, monemus et exhortamur attentius, quatenus, sicut bene cepisti, pro incremento et exaltatione Ecclesie constanter et animose labores et eius honorem incessanter studeas promouere, ut ex hoc ab omnipotenti Domino premium merearis perenne recipere, et tam ipsa quam nos, qui in ea licet immeriti, auctore Domino, ministramus ad incrementum honoris et exaltationis tue Ecclesie tibi commisse omni tempore debeamus uotiuis cordis affectibus anhelare.

 Datum Rome, apud Sanctam Mariam Nouam Kal. Iulii.



CDLIX. Ad Willelmum et Ottonem apostolice sedis legatos.---Ut pro bono Ecclesie reges Francorum et Anglie concordentur et in Anglia, de statu regni et Ecclesie sine scitu Thome Cantuariensis nihit agant. 
[Epist. Gilberti Foliot, II, 57.]

ALEXANDER episcopus, seruus seruorum Dei, WILLELMO Sancti Petri ad uincula presbytero, et OTTONI Sancti Nicolai in Carcere Tulliano diacono cardinali, et apostolice sedis legatis, salutem et apostolicam benedictionem.

Quanta uniuerse Dei Ecclesie et presertim Romane, et orientali detrimenta et incommoda ex discordia  et dissensione que inter carissimos in Christo filios nostros illustres Francorum et Anglorum reges per humani generis contigit inimicum, poterunt euenire, nostram decet discretionem aduertere et tanto diligentius ad ea exstinguenda intendere, quanto exinde maiora, quod Deus auertat, pericula formidamus. Quocirca discretionem uestram per apostolica scripta monemus, mandamus atque precipimus, quatenus ad pacem inter eos et concordiam reformandam modis omnibus per uos, et per alios religiosos et discretos uiros utriusque regni intendere studeatis, et ad hoc tota diligentia, et totis uiribus laboretis, uobis omnimodis precauentes, ne ad petitionem, uel fauorem  unius aliquid statuatis, unde alter scandalizari debeat, aut quoquo modo turbari. Ad hec uobis districtius prohibemus, ne uterque uestrum, uel alter regnum Anglorum intrare, uel de negotiis eiusdem regni tractare, et presertim de consecrationibus episcoporum aliquid unquam efficere uel ordinare presumat, nisi prius uenerabilis frater noster Thomas Cantuariensis archiepiscopus iam dicto Anglorum regi ex integro reconcilietur. Quod per studium et per operam uestram cooperante Domino ad effectum posse produci confidimus, et omnino speramus. Sicut enim ex litteris multorum discretorum uirorum accepimus, nichil est, unde prefatus Francorum rex, et tota terra ipsius amplius commota fuerit, uel turbata, quam ex his, que Ioannes Saresberiensis  decanus a nobis rediens in partibus illis dicitur disseminasse.

Datum Beneuenti, XI Kalend. Septembris.



CDLX. Ad eosdem.---Ut eos qui propter inuasionem rerum Ecclesie per Cantuariensem archiepiscopum excommunicati fuerant, ad satisfactionem debitam prestandam compellant; quod si renuerint, eos iterum excommunicent. 

ALEXANDER episcopus, seruus seruorum Dei,  dilectis filiis WILLELMO tit. Sancti Petri ad uincula presbytero et OTTONI Sancti Nicolai in Carcere Tulliano, cardinalibus et apostolice sedis legatis, salutem et apostolicam benedictionem.

Suggestum est nobis, quod quidam eorum, quos uenerabilis frater noster Thomas Cantuariensis archiepiscopus excommunicationi subiecerat, ecclesie sue nec non et clericorum eius bona et possessiones detinere, et eisdem incubare presumunt. Unde, quoniam indignum est, ut bonis et possessionibus illis detentis, a uinculo debeant, quo tenentur, absolui, discretioni uestre per apostolica scripta mandamus, quatenus si iam, sicut audimus, per aliquem sunt absoluti, ipsis ex parte nostra in uirtute iuramenti firmiter iniungatis, quod prescriptas  possessiones et bona personis et ecclesiis, de quarum iure existunt, incontinenti relinquant; nec eas tenere, aut se de his de cetero intromittere qualibet occasione presumant. Quod si ad uestrum preceptum non fecerint, uos eos, omni dilatione et appellatione cessante, in priorem excommunicationis sententiam usque ad satisfactionem plenariam reducatis. Si uero a uobis fuerint absoluti, id nichilominus, sicut prediximus, efficiatis.



CDLXI. Ad Albertum apostolice sedis legatum.---Archiepiscopatum Spalatinum ei oblatum accipi uetat. 
[FARLATI, Illyr. sacrum, III, 188.]

ALEXANDER episcopus, seruus seruorum Dei,  dilecto filio ALBERTO tituli S. Laurentii in Lucina presbytero cardinali apostolice sedis legato, salutem et apostolicam benedictionem.

Litteras deuotionis tue paterna benignitate recipimus, et intellecta earum continentia pro liberando filio Bon. de Siponto, uenerabili fratri nostro Lampridio archiepiscopo, et nobilioribus de Iadra, iuxta quod nos rogasti, litteras satis diligentes et efficaces transmisimus. De cetero super eo quod nobis significasti quod clerus et populus Spalatensis te in pastorem suum uoluerunt assumere, tibi uoluntatem nostram et animum aperimus, quod si etiam tu uelles, et maior pars fratrum nostrorum instaret, nulla ratione consentiremus,  nec unquam possemus induci, quod a nobis absenteris, a quibus ita pure et sincere diligeris, et tam charus acceptusque haberis. Quapropter huiusmodi ab animo tuo sollicitudinem et suspicionem omnino propulsa, iniuncte tibi legationi prudenter et studiose intendas, ut Ecclesia Romana de diligentia et studio tuo letum incrementum recipiat et tu quoque de labore et uigilantia tua fructum dignum ualeas reportare.

Datum Beneuenti, II Kal. Septembris.



CDLXII. Henrico abbati Biburgensi precipit ut abbatiam S. Petri Salzburgensem, a Conrado archiepiscopo monachisque oblatam, suscipiat. 
Nouum chronic. mon. S. Petri Salisburg., p. 241.]




CDLXIII. Monachis Biburgensibus precipit ut Henricum abbatem monasterio S. Petri Salzburgensi concedant. 
[Ibid.]





CDLXIu. Priuilegium pro Ecclesia Ragusina. 
[FARLATI, Illyricum sacrum, uI, 80.]

ALEXANDER episcopus, seruus seruorum Dei, uenerabili fratri TRIBUNO Ragusino archiepiscopo eiusque successoribus canonice substituendis, salutem et apostolicam benedictionem.

In eminenti apostolice sedis specula constituti,  fratres nostros episcopos fraterna debemus caritate diligere, et eorum quieti ac tranquillitati auxiliante Domino, prouidere. Eapropter, uenerabilis in Christo frater Tribune Ragusine archiepiscopo, tuis iustis postulationibus clementer annuimus, et ecclesiam Ragusinam, cui, auctore Deo, preesse dignosceris, ad exemplar predecessorum nostrorum felicis memorie Innocentii, Anastasii, Adriani Romanorum pontificum sub beati Petri et nostra protectione suscipimus, et presentis scripti priuilegio communimus, in primis siquidem statuentes ut quascunque possessiones, quecunque bona hec ecclesia in presentiarum iuste et canonice possidet aut in futurum concessione pontificum, largitione regum  uel principum, oblatione fidelium, seu aliis iustis modis, prestante Deo, in futurum poterit adipisci, firma et illibata in perpetuum permaneant; in quibus hec propriis duximus exprimenda uocabulis: omnes parochias ad ius tibi commisse Ecclesie pertinentes, scilicet, Zachulmie regnum, regnum Seruilie, ac regnum Tribunie, ciuitatem quoque Cathorinensem, seu Rose, Guduanensem, Auarorum, Licionatensem, Scodrinensem, Driuastinensem et Polatensem cum abbatiis, ecclesiis, et parochiis suis, etc. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, etc., salua sedis apostolice auctoritate. Si qua igitur, etc.

    Ego Alexander catholice Ecclesie episcopus.
     Ego Bernardus, etc.


Datum Beneuenti per manum Girardi, sancte Romane Ecclesie notarii, Iu Kal. Ianuarii, indictione prima, Incarnationis Dominice anno 1167, pontificatus uero domni Alexandri pape III anno nono.



CDLXu. Pullatensem, Suaciensem, Driuastensem episcopos iubet Tribuno archiepiscopo Ragusino obtemperare. 
[Ibid., p. 81.]

ALEXANDER episcopus, seruus seruorum Dei, uenerabilibus fratribus Politanensi, Suaciensi et Driuastensi, et dilectis filiis uniuersis clericis Suaciensium, Scutarinensium et Polinensium ecclesiarum,  salutem et apostolicam benedictionem.

Si quanta sit uirtus obedientie, humili mente et sincera deuotione considerare uelletis, et quantum bonum de illius obseruantia procedat, ad cor reduceretis, prelatis uestris in omni deberetis humilitate substerni, et eorum salubribus monitis, atque preceptis toto cordis affectu, curaretis parere. Obedientia enim sola uirtus est, que transcendit meritum; unde dicitur: Melius est obedire quam sacrificare, quoniam quasi peccatum . . . . . est repugnare et quasi scelus idololatrie nolle acquiescere . Per inobedientiam enim primus homo corruit ; propter obedientiam Filius Dei nomen quod est super omne nomen meruit obtinere . Hec ideo, dilecti in Domino filii, uobis proposuimus,  quoniam sicut accepimus, bone memorie Adrianus papa antecessor noster, uobis per sua scripta sua mandauit, ut uenerabili fratri nostro Tribuno Ragusino archiepiscopo, tanquam Patri et rectori animarum uestrarum debitam obedientiam et reuerentiam impenderetis. uos autem, prout nobis suggestum est, ad hoc efficiendum, unde magis miramur, atque grauamur, cum filii obedientie esse deberetis, aures uestras obturastis, nec bone memorie Anastasii, et Adriani Romanorum pontificum, qui super hoc satis paterne uos instruxerunt, mandatum atque admonitionem attendere uoluistis, unde quoniam de inobedientia non solum . . . . . simplex clericus graui esset animaduersione plectendus,  et ad periculum animarum uestrarum, nisi citius cor . . . . dubio pertinere per apostolica uobis scripta precipiendo mandamus, et in uirtute obedientie sicut antecessores uestri antecessoribus eius fecisse noscuntur, plenam studeatis obedientiam . . . . . metropolitano uestro sicut boni et deuoti filii humiliter persistatis; quod si forte neglexeritis . . . . legatus noster quem ad partes illas dirigimus propter hoc in uos canonice promul . . . . . permanere. Quod si nec sic resipueritis, timendum uobis erit sententiam . . . . . discessum legati memoratus archiepiscopus propter inobedientiam, et rebellionem uestram . . . . curabimus firmam habere.



CDLXuI. Clericis Dulchiniensis et Antibarensis episcopatuum precipit ne episcopis a Tribuno archiep. Ragusino excommunicatis obtemperent. 
[Ibid.]


ALEXANDER episcopus, seruus seruorum Dei, dilectis filiis uniuersis clericis per Dulchinensem, et Antibarensem episcopatus constitutis, salutem et apostolicam benedictionem.

Sicut ex insinuatione uenerabilis fratris nostri T. Ragusini archiepiscopi, nuper nobis innotuit Dulchinensis et Antibarensis episcopi . . . . contra eum et Ecclesiam suam cornua elationis et superbie aculeum erexerunt, per inobedientie uitium adeo grauiter deliquerunt, quod auctoritate Romane Ecclesie  et sua ipsos excommunicationi subiecit. Sed ipsi in sua obstinatione indurati delicti sui reatum recognoscere noluerunt, nec ad satisfactionem redire curarunt. Unde merito de ipsis potest dici: Computruerunt iumenta in stercore suo ; iam enim uidentur infixi in limo profundi et puteus abyssi os suum super eos clausisse uidetur. Sane scire debent quod obedientie uirtus omne sacrificiorum genus incomparabiliter antecedit, et per ipsam primum hominem qui corruerat miserabiliter per superbiam, omnipotens Deus mirabiliter celesti glorie reparauit. Unde nos per apostolica eis scripta mandauimus, et in uirtute obedientie precepimus quatenus a predicto archiepiscopo absolui, cum omni humilitate et patientia postulent,  et sibi, et Ecclesie sue iure metropolitico suppliciter et deuote obedientiam debitam, et reuerentiam impendant. Quod si . . . . superbie et inobedientie dati in reprobum sensum deponere noluerint, nos, legato quem, Deo fauente, ad partes illas dirigimus, firmiter mandauimus, ut sententiam archiepiscopi inconcusse faciat, et inuiolabiliter obseruari, et alio modo, si nec sic resipuerint, in ipsos studeat uindicare. uobis autem nichilominus precipiendo mandamus, ut predictis episcopis donec in excommunicatione perstiterint, filialem deuotionem aut subiectionem aliquam nullomodo exhibeatis, nec eos reuereamini, quousque archiepiscopo tanquam metropolitano suo studeant in his, que Dei sunt, humiliter  obedire.



CDLXuII. Ad Henricum Anglorum regem.---Significat litteras eius a Clarambaldo, Reginaldo, Simone de Carcere, Henrico de Nothamtune redditas sibi esse.
[Epist. S. Thome ed. GILES, II, 128.]

ALEXANDER papa HENRICO regi Anglie.

Excellentie tue nuntios, dilectos filios nostros, Clarembaldum electum S. Augustini, Reginaldum archidiaconum Saresberiensem, Simonem de Carcere, Henricum de Northamtune, et regie sublimitatis litteras per eosdem nobis transmissas, ea qua decuit benignitate admisimus, et illius feruentissime caritatis ardorem, quem circa nos et Ecclesiam  Dei a nostro promotionis exordio magnificentia tua tam constanter et feruenter exhibuit, ad animum sollicite reuocantes, his que iam dicti nuntii nobis ex parte celsitudinis tue discrete satis, et cum omni diligentia intimarunt, licet nimis ardua et difficilia essent, aurem beneuolam curauimus adhibere, et illius siquidem honoris et reuerentie, quam regia serenitas nobis instante necessitatis tempore, sicut excellentie tue nos sepe nuntiasse meminimus, tota, prout maior pars Christianitatis cognouit, deuotione impendit, non immemores existentes, ad petitionum tuarum, in quibus cum Deo possumus, promotionem uehementer accendimur, nec aliquid nobis unquam honoris uel gratie satis esse uidebitur, quod celsitudini tue  indulgere possimus. uerumtamen attendentes quod tu, cui omnipotens Dominus inter filios hominum tot diuitiis abundare, tanta prudentia et discretione pollere concessit, contra eum, cui seruire regnare est, pugnare non uelis, nec eius resistere uoluntati, presertim cum strenuitati tue toties contulerit de hoste triumphum, de immensa bonitate illius confidimus omnimodis et speramus, quod animum et uoluntatem tuam circa ecclesiam et eius negotia mitiorem efficiet, et ad id cor tuum, quod beneplaciti sui fuerit, inclinabit, licet memorati nuntii constanter assererent te tanta turbatione esse commotum, quod uenerabilem fratrem nostrum Cantuariensem archiepiscopum nullo modo in gratiam reciperes, nec circa eum poterat tuus animus mitigari.  Nos autem, qui paterne circa personam tuam affectionis non possumus obliuisci, sed te sicut Catholicum principem et regem Christianissimum in omnibus, quantum honestas permittit, honorare et exaudire optamus, credentes firmiter et sperantes, quod discreta prouidentia tua in his, que Dei sunt, et ad Ecclesie negotia spectant, gloriosius esse suam uinci, quam uincere uoluntatem, nequaquam ignoret, prefato archiepiscopo sub spe et fiducia quasi certi, quod ille, in cuius manu corda regum consistunt, animum tuum mitigare dignabitur, dedimus in mandatis, et omnimodis inhibuimus, ne in te aut in terram tuam, uel in personas regni tui, interdicti seu excommunicationis sententiam, donec ipsum in gratiam tuam recipias, et tibi reconcilietur,  proferre ulla ratione attentet, aut in aliquo grauare presumat. Et quoniam litteras illas, quas magnificentie tue anno preterito per nuntios tuos ultimo destinauimus, uiribus de cetero constat carere, si predictus archiepiscopus interim te, aut terram tuam, uel personas regni tui, in aliquo grauare presumpserit, presentes litteras poteris in argumentum nostre uoluntatis ostendere, et te et tuos a suis grauaminibus immunes demonstrare. Quod autem in scriptis nostris uel legatis uarietatem inuenisti, nullatenus mireris, cum et beatus Paulus propositum suum sepius mutasse legatur, licet nos in hac parte nostrum mutasse propositum minime recolamus: cum et nobis, etsi non ex parte tua, pro certo fuerit intimatum, et quasi certa spes  et fiducia facta, quod prenominatus archiepiscopus illis mediantibus tibi deberet reconciliari. Quod etiam ex quibusdam scriptis, que nobis ostensa fuerunt, uisi sumus plenius concepisse. Unde contigit quod eosdem legatos hac de causa iuxta uerbum nuntiorum tuorum ad regiam sublimitatem transmisimus, quibus cum fiducia ista coram quibusdam fratribus nostris, dum adhuc coram nobis presentes essent, iniunximus, ut in cognitione causarum inter te et archiepiscopum ordine iudiciario nulla ratione precederent, presertim cum de reconciliatione, sicut diximus, quasi certi essemus. Et ideo prudentia tua, si taliter scripsimus et mandauimus, in nullam debet admirationem deduci, nec  alicui mutabilitati, quod ob honorem tuum et sub spe tali fecimus, imputare, presertim cum homines simus, et in multis decipi aut circumueniri possimus.



CDLXuIII. Hugonem archiepiscopum Senonensem reprehendit quod »absque conscientia et mandato suo [Alani] episcopi Antissiodorensis abrenuntiationem receperit.« Concedit tamen ut [Willelmum] in eius locum electum consecret.
[MANSI, Concil., XXI, 1083.]

Quanta importunitate, et precum instantia uenerabilis frater noster hactenus Altisiodoren. episcopus a pontificali sollicitudine sepe a nobis petiit exonerari, et quomodo nos nulla ratione potuimus induci, ut eius petitioni, et uoluntati assentiremus,  ad fraternitatis tue notitiam credimus peruenisse. Unde licet ipse sicut homo religiosus, ex humilitate pariter, et ex debilitate mentis et corporis, commisse sibi forte administrationi spontanea uoluntate abrenuntiauit, quia tamen, nisi eius abrenuntiatio a Romano pontifice primitus approbetur, nec ab administratione illius fuerit absolutus, nec ipse a regimine credito sibi fuerit exoneratus, tibi nullo modo licuit absque conscientia: et mandato nostro, eius abrenuntiationem recipere, nec capitulum Altisiodoren. de electione tractare potuit, aut ad nominationem alicuius procedere. Quapropter, si uelimus rigorem canonum, et sanctorum Patrum auctoritates, et statuta seruare; et te possumus dure  secundum meritum facti redarguere, et illos de tante presumptionis audacia grauiter et districte punire; et quia in hoc nec secundum ordinem rectum, nec secundum formam canonum processum est, electio eorum ratione facti, nullas debet uires habere. Ceterum quoniam tibi omne factum, et causam Ecclesie tuam propriam reputasti, in multis debitores existimus, et honori, et exaltationi tue, in quibus cum Deo et iustitia possumus, et cupimus, et tenemur deferre. Ideo non ponentes leges in posterum, sed similia fieri prohibentes de cetero, ex dispensationis apostolice moderatione, et non ratione facti prouidentie tue precipimus, ut dilectum filium nostrum W. fratrem tuum quem inter alios fratres nostros respectu dilectionis probitatis  tue carissimum reputamus, et propter prouidentiam, et discretionem eius prescriptam ecclesiam, spiritualia et temporalia incrementa consecuturum, incunctanter assumas, et ipsum tempore opportuno in presbyterum ordines, et demum in episcopum studeas, auxiliante gratia Spiritus sancti, consecrare.



CDLXIX. Ad Henricum Remensem archiepiscopum.---Ut cesset a uexatione canonicorum Remensium.
[D. MARLOT, Metropol. Rem., II, 393.]

ALEXANDER episcopus, seruus seruorum Dei, HENRICO archiepiscopo, salutem et apostolicam benedictionem.

 Quanto maiori dignitate et nobilitate sanguinis preemines, tanto te decet subditis tuis magis mitem et beneuolum exhibere, et ad hoc inter cetera studia tua studio totius attentionis intendere, ut subditos tuos mansuete uidearis et benigne tractare. Accepimus autem ex parte dilectorum filiorum nostrorum canonicorum Ecclesie tue, quod tu eos dure nimis, et grauiter tractas, ultra modum in ipsos manum tuam grauasti, et ad eorum grauamen carissimum in Christo filium nostrum illustrem Francorum regem fratrem tuum, quod te prorsus dedecuit, prouocasti, in hoc minus, quam decuerit, libertati ecclesiastice prouidens, nec considerans, uel attendens quantum eidem Ecclesie in posterum poterit esse damnosum, quod per eumdem  regem, preter grauamen tuum, prefatam Ecclesiam grauari fecisti. Si enim supradictus rex, qui ita Catholicus et Christianissimus est, et ecclesiastice libertatis amator, in bona ipsius Ecclesie manum extendit, heredes eius, qui non ita erunt forte amatores ecclesiastice libertatis, eamdem et alias Ecclesias regni facti huius exemplo committere poterunt grauiora: quod si forte  contingeret, tibi in salutis perpetue detrimentum non immerito proueniret. Quoniam igitur cum uniuersis subditis tuis, et presertim cum clericis cathedralis Ecclesie, te decet pacem, et concordiam habere et obtentu potentie et nobilitatis tue ab eorum grauaminibus propensius abstinere, cum in omni certamine, ille qui plus potest, etiam si iniuriam  sustineat, facere uideatur. Fraternitatem tuam monemus, mandamus atque precipimus quatenus ad teipsum redeas, quid prouidentiam tuam et nobilitatem deceat diligenter attendas, et supradictos canonicos paterna caritate diligas, et honores, et apud eumdem regem efficere satagas, ut eis gratiam suam et ablata omnia clementer restituat: ita te circa ipsos et uniuersos subditos tuos benignum et munificum exhibeas, quod plus uidearis diligi quam timeri; non enim sine derogatione fame tue predicta Ecclesia et canonici grauamen tuum uel iniuriam sustinebunt, seu inter te et ipsos discordia uel scandalum perdurabit.



CDLXX. Ad Ludouicum Francorum regem.---Ut canonicis Ecclesie Remensis et gratiam suam et ereptas possessiones reddat.
[Ibid]


ALEXANDER episcopus, seruus seruorum Dei, illustri Francorum regi LUDOuICO, salutem et apostolicam benedictionem.

Inter alia pietatis opera quibus magnitudo regie screnitatis inuigilat, hoc est quod ad cumulum sempiterne mercedis, et eterne laudis gloriam copiosius tibi proueniet, quod ecclesiasticam libertatem sicut Christianissimus rex, et catholicus princeps pre ceteris regibus, et principibus orbis auges propensius, et conseruas, et pro ecclesiastico  statu seruando sollicitus, et studiosus existis. Unde decet regiam prudentiam tuam pium et commendabile opus indefessa cura et sollicitudine uotiuis cordis affectibus imitari, nec ab eo aliquorum suggestionibus aliquo tempore retrahi, quod tibi et sempiternam salutem procul dubio preparat, et ubique terrarum fame tui gloriosi nominis tribuit incrementum.

Accepimus autem quod occasione sumpta ex discordia, que inter uenerabilem fratrem nostrum archiepiscopum, et deuotos filios nostros canonicos Remenses nascitur esse suborta, ab eisdem canonicis quedam contra solitum exegisti, que quoniam tibi negarunt, tu aduersus eos indignatus eis, et Ecclesie sue possessiones quasdam pro uoluntate  propria subtraxisti. Quoniam igitur personam tuam ita feruenti caritate diligimus, quod nichil aliquando uellemus committere unde merito posset per Deum, uel homines regie magnitudini derogari; excellentiam tuam rogamus, monemus et exhortamur in Domino, atque in remissionem peccatorum iniungimus, quatenus diuine retributionis intuitu et pro reuerentia B. Petri et nostra, nec non tue salutis obtentu, eisdem canonicis gratiam et amorem tuum clementer restituas, ablata omnia reddas, ad reformationem pacis inter eumdem archiepiscopum et canonicos diligenter intendas, predictam Ecclesiam in sua libertate conserues, ut sicut in regno tuo eadem Ecclesia celebris, et solemnis habetur, pace gaudeat et tranquillitate.  Indignum est siquidem et penitus indecorum, ut cum prefatus archiepiscopus et canonici idem sapere debeant et sentire, inter eos scandalum diutius perdurare uideatur.



ANNO 1168.



CDLXXI. Abbatibus et ceteris Latinis, tam clericis quam laicis, commendat Tribunum archiep. Ragusinum. 
[FARLATI, Illyricum sacrum, uI, 81.]

 ALEXANDER episcopus, seruus seruorum Dei, filiis abbatibus et ceteris Latinis, tam clericis quam laicis apud Durachiam commorantibus, salutem et apostolicam benedictionem.

Ne cura Dominice ouis his qui in diuersis mundi partibus sunt constituti, posset deesse, Romanus pontifex alios in partem commisse sibi administrationis uocauit, ut sollicitudinem et curam quam presens non potest omnibus simul impendere, per ipsos studeat diligentius ministrare. Unde quia uos non possumus corporali presentia uisitare, nec fratres nostri cardinales, qui ad illustrem Constantinopolitanum imperatorem per . . . . . destinantur, ibi possunt apud uos diuturniorem moram habere, per uenerabilem fratrem nostrum T. Ragusinum archiepiscopum  uirum honestum, prouidum pariter et discretum uos tanquam dilectos filios duximus uisitandos, ut uice nostra, ea que inuenerit inter uos euellenda, euellat, et plantet que nouerit complantanda. Ideoque uniuersitatis uestre prudentiam per apostolica scripta monemus atque mandamus quatenus predictum archiepiscopum ad uos uenientem benigne recipiatis, et monitis et mandatis ipsius in his que ad animarum uestrarum spectant salutem, humiliter annuere et obedire curetis; nec excommunicatis suis, presertim Antiuarensi et Dulchinensi episcopis, donec in excommunicatione perstiterint, communicare presumatis, ita quod nos deuotionem uestram commendare possimus, et ipse in uobis bonam ualeat sementem plantare.

 Datum Beneuenti, tertio Nonas Ianuarii.



CDLXXII. Priuilegium pro Ecclesia Hierosolymitana. 
[Eug. de ROZIÈRE, Cartulaire du Saint-Sépulcre, 319.]

ALEXANDER episcopus, seruus seruorum Dei, uenerabili fratri AMALRICO, Ierosolymitano patriarche, eiusque successoribus canonice institutis in perpetuum.

Beneficia, que in terra Ierosolymitana uniuerso mundo diuina pietas contulit, quanto cunctisque gentibus proficuerint ad salutem, tanto ad laudem Dei et uenerationem Ierosolymitane ecclesie totum  mundum inuitant. Ibi quidem factus est panis, qui de celo descendit, qui esurientium animas degustatus impinguat, in cuius fortitudine quadraginta diebus ambulauit Elias, et in cuius uegetatione ad montem Dei Oreb nos credimus peruenturos. Ibi ortus est Lucifer, qui nescit occasum; inde per uniuersum mundum iubar eterne claritatis effulsit; inde Christiane fidei primordia manauerunt. Unde conueniens est et ordo exigit rationis ut loco illi totus mundus applaudat, et tanto Ierosolymitanam Ecclesiam pre locis aliis ueneretur, quanto ampliora se inde conspicit beneficia percepisse. Hoc si quidem, quamuis uniuersis hominibus agendum immineat, nobis tamen, qui licet non suffragantibus  meritis uniuersarum ecclesiarum curam, Deo prout ipsi placuit disponente, suscepimus, tanto uigilantius incumbit agendum, quanto perceptio confirmationis fraterne ad successionem beati Petri, apostolorum principis, specialius dignoscitur peruenire. Accedit ad hoc quod ecclesia illa indiuisa caritate apostolice sedi semper adhesit, nunquam est distracta per hereses, nunquam uere lucis iubar amisit, et, quanto durius circumseuientium procellarum fuit fluctibus conquassata, tanto maiorem sedulo uirtutis et constantie sue per uniuersum mundum dedit odorem. Quocirca, uenerabilis in Christo frater Amalrice patriarcha, personam tuam et pro tua honestate et pro commisse tibi ecclesie reuerentia plene caritatis  brachiis amplectantes, concessa nobis desuper apostolorum principis auctoritate, ad instar predecessorum nostrorum felicis memorie, Paschalis, Innocentii, Lucii, Anastasii et Adriani, Romanorum pontificum, statuimus ut ciuitates omnes atque prouincias, quas diuina gratia temporibus utriusque Balduini et Fulconis, Ierosolymitanorum regum, Christianitati restituit, et quoscunque honores uel dignitates, quascunque possessiones, quecunque bona eadem ecclesia impresentiarum metropolico aut primatus uel proprietario iure, siue quolibet alio iusto titulo possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma tibi tuisque  successoribus et illibata permaneant. In quibus hec propriis duximus exprimenda uocabulis: decimas ecclesie et alias possessiones Iericho, Daronis et Neapolis atque locorum diecesis, in quibus episcopi fuerunt et modo non sunt, siue aliorum locorum, que inpresentiarum iuste dignosceris possidere. Ad hec patriarchalem dignitatem et reuerentiam in ecclesiis patriarchatui Ierosolymitano subditis, iura quoque eiusdem ecclesie tibi tuisque successoribus competentia, et bonas et antiquas consuetudines, quas ecclesia ipsa temporibus antecessorum tuorum habuisse uel ab aliis recepisse dignoscitur, tam in solemnitatibus ecclesiarum quam impenitentiis, sepulturis, baptisterio et benedictione sponsarum necnon purificationibus  mulierum, tibi et ecclesie tue auctoritate apostolica confirmamus. Quecunque preterea per industriam atque potentiam bone memorie Balduini, quondam Ierosolymorum regis, et karissimi in Christo filii Amalrici, illustris regis Ierosolymorum, rationabilibus modis ecclesie Ierosolymitane concessa uel restituta sunt, uel futuris temporibus eidem ecclesie restitui aut concedi contigerit, nichilominus tibi tuisque successoribus inconcussa et integra conseruentur. Decernimus ergo ut nulli hominum omnino liceat supradictam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed illibata omnia et integra conseruentur  eorum, pro quorum gubernatione et sustentatione concessa sunt, usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei aliena fiat, atque in extremo examine districte ultioni subiaceat; cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud  districtum iudicem premia eterne pacis inueniant. Amen.

    Ego Alexander, catholice Ecclesie episcopus.
    Ego Hubaldus, Hostiensis episcopus.
    Ego Bernardus, Portuensis et Sancte Rufine episcopus.
    Ego Hubaldus, presbyter cardinalis tituli Sancte Crucis in Ierusalem.
    Ego Ioannes, presbyter cardinalis tituli Sancte Anastasie.
    Ego Bosa, presbyter cardinalis Sancte Prudentiane tituli Pastoris.
    Ego Albertus, presbyter cardinalis tituli Sancti Laurentii in Lucina.
    Ego Ioannes, presbyter cardinalis tituli Sancti  Marci.
    Ego Theodinus, presbyter cardinalis Sancti uitalis tituli uestine.
    Ego Hyacinthus, diaconus cardinalis Sancte Marie in Cosmidin.
    Ego Arditio, diaconus cardinalis Sancti Theodori.
    Ego Cinthius, diaconus cardinalis Sancti Adriani.
    Ego Hugo, diaconus cardinalis Sancti Eustachii iuxta templum Agrippe.
    Ego Petrus, diaconus cardinalis Sancte Marie in Aquiro.


Data [apud] Beneuentum, per manum Gerardi, sancte Romane Ecclesie notarii, uI Idus Februarii, indictione I, Incarnationis Dominice anno 1167,  pontificatus uero domini Alexandri pape III anno nono.



CDLXXIII. P[etro] priori et fratribus S. Sepulcri Hierosolymitani scribit, A[malricum] patriarcham a sese per litteras admonitum esse, ut »de rebus uel obedientiis eorum, nisi ab iis fuerit requisitus, se intromittere nulla ratione presumeret,« atque »ut, cum aliquem in concanonicum uoluissent recipere, iis in hoc fauorem indulgeat, nec aliquem consortio eorum imponeret,« neu in ecclesia eorum »iis inuitis, diuersis  prebendas pro beneplacito suo assignaret.« 
[Ibid., p. 283.]

 ALEXANDER episcopus, seruus seruorum Dei, dilectis filiis PETRO priori et fratribus Sancti Sepulcri salutem et apostolicam benedictionem.

Sicut ex relatione dilectorum filiorum nostrorum P . . . et G . . . , confratrum nostrorum, accepimus, uenerabilis frater noster Amalricus, Ierosolymitanus patriarcha, uos liberam rerum uestrarum administrationem, a suis predecessoribus uobis indultam et nostris et antecessorum nostrorum priuilegiis confirmatam, iuxta uoluntatem uestram habere non patitur, sed de dandis et auferendis obedientiis uestris, non uocatus, se intromittit. Unde, quoniam ita sibi iura sua idem patriarcha uindicare debet, ut aliorum iustitias non miringat, nec sibi quod  ad eum non spectat usurpet, eidem per apostolica scripta precipiendo mandamus quatenus de rebus uel obedientiis uestris contra predecessorum suorum concessiones, nostris et antecessorum nostrorum priuilegiis confirmatas, nisi cum a uobis exinde fuerit requisitus, se intromittere de cetero nulla ratione presumat, sed uos eamdem, quemadmodum uobis indultum fuisse dignoscitur, sine contradictione et impedimento aliquo uos permittat habere. Ad hec firmiter predicto patriarche nostrarum litterarum auctoritate iniunximus ut, cum aliquem in concanonicum uolueritis, qui idoneus et honestus existat, recipere, uobis in hoc fauorem et assensum suum indulgeat, nec aliquem consortio uestro, sicut hactenus dicitur consueuisse, imponat,  nisi qui honestate probata prefulgeat, et talis fuerit, quem uos uel alius merito non debeant reprobare, et id cum consilio et assensu uestro efficiat; quod si aliter fecerit, nos ecclesie uestre ita curabimus, auctore Domino, prouidere, quod talia de cetero, etsi uellet, non poterit attentare. Preterea nobis intimatum fuisse noscatis quod in ecclesia prescripta, uobis inuitis, diuersis personis prebendas pro beneplacito suo assignat, et de rebus ac bonis uestris eisdem facit necessaria prouideri, presertim cum bona et possessiones uestre ab his, que eumdem patriarcham contingunt, diuersa penitus et diuisa existant. Quia uero non decet eum de bonis uestre munificum esse et de  suis parcum existere, ne talia de cetero sine consilio et uoluntate uestra efficiat, persone sue auctoritate apostolica districtius inhibuimus.

Data Beneuenti, Xu Kalendas Martii.



CDLXXIu. P[etro] priori et fratribus S. Sepulcri Hierosolymitani significat, se A[malrico] patriarche prescripsisse, »ut ab iis nonnisi tertiam partem cere, que ad ecclesiam eorum deferretur, requireret,« ut »si aliquam ciuitatum intrauisset, et in eundo et redeundo ab expeditione ibidem moram fecisset, uniuersas oblationes, que ad eamdem post secundum diem offerrentur, eos permitteret habere,« neu uetaret aut »corpora defunctorum ante altaria eorum deferri,« aut »cruces in die Parasceue coram eisdem teneri.« Hospitalarios quoque admonitos nuntiat, ne »cum aliquam aduersum eos querelam habuerint, decimas iis subtrahere attentent.« 
[Ibid., p. 284.]


ALEXANDER episcopus, seruus seruorum Dei, dilectis filiis PETRO priori et fratribus Sancti Sepulcri salutem et apostolicam benedictionem.

Dilectos filios nostros P . . . et G . . . , confratres nostros, quod ad nostram presentiam pro uestris negotiis transmisistis, paterna benignitate suscepimus, et his, que nobis ex parte uestra discrete satis et sollicite proposuerunt, aurem beneuolam accommodauimus, et ea, quantum honestas permisit, curauimus promouere, sicut ex prefati G . . . uiua uoce plenius cognoscetis, et uobis per litteras nostras diuersis personis directas manifestius innotescet.  Specialiter autem uenerabili fratri nostro Amalrico, Ierosolymitano patriarche, dedimus in mandatis ut a uobis non nisi tertiam partem cere, que ad ecclesiam uestram defertur, contra tenorem priuilegiorum uestrorum requirat, sed ea solummodo parte, que sibi in priuilegiis competit, contentus existat, nec uos aut eum, qui ceram administrat, ad ampliora sibi uel aliis soluenda compellat. De oblationibus autem, que ad Dominicam Crucem proueniunt, eidem mandauimus quod, si aliquam ciuitatum intrauerit, et in eundo uel redeundo ab expeditione ibidem moram fecerit, uniuersas oblationes, que ad eamdem post secundum diem ex deuotione fidelium offerentur, uos permittat sine diminutione habere, nec eas uobis de cetero subtrahere  nulla ratione attentet. De corporibus quoque defunctorum, que, sicut audiuimus, memoratus patriarcha prohibet ante altaria uestra deferri, et de crucibus, quas in die Parasceue coram eisdem non permittit teneri, subiunximus ut id contra ecclesie uestre consuetudinem efficere de cetero non presumat. Quod si litteras nostras exinde sibi directas occultare uoluerit, et nostra in hac parte mandata surdis auribus pertransire, presentes litteras ad tuitionem uestram pre manibus ostendatis, nec ei teneamini contra scripta nostra exinde ulterius respondere. De cetero Hospitalariis firmiter et districte precipimus quod, cum aliquam aduersum uos querelam habuerint, decimas uobis subtrahere non attentent; sed de uniuersis possessionibus suis, in episcopatu  Ierosolymitano positis, quas propriis manibus aut sumptibus suis non colunt, sed excolendas aliis tradiderunt, integras decimationes uobis, omni contradictione et appellatione cessante, persoluant; de laboribus autem suis, qui propriis manibus aut sumptibus excoluntur, decimas secundum conuentionem inter uos factam uobis sine aliqua diminutione reddant, sibi omnimodis precauentes ne alicuius querele, que inter uos mota fuerit, occasione eas uobis subtrahere uel negare presumant; sed si aliquid aduersus uos habuerint, iustitiam suam ordine iudiciario a uobis requirant.

Data Beneuenti, Xu Kalendas Martii.



CDLXXu P[etrum] priorem et fratres S. Sepulcri Hierosolymitani certiores facit, se litteras ad Hospitalarios dedisse, ne decimas iis denegent, ne »in ciuitate Ioppen ecclesiam absque consensu patriarche et eorum de nouo edificare presumant,« neu »cum Ioppen supposita fuerit interdicto, in ecclesia sua, que in corpore ciuitatis consistat, campanas pulsare, excommunicatos uel nominatim interdictos ad diuina officia recipiant.« 
[Ibid., p. 286.]


ALEXANDER episcopus, seruus seruorum Dei, dilectis filiis PETRO priori et fratribus Sancti Sepulcri salutem et apostolicam benedictionem.

Dilectos filios nostros P . . . et G . . . , confratres uestros, quos ad nostram presentiam pro uestris negotiis  transmisistis, paterna benignitate suscepimus, et his, que nobis ex parte uestra discrete satis et sollicite proposuerunt, aurem beneuolam accommodauimus, et ea, quantum honestas permisit, curauimus promouere, sicut ex prefati P . . . uiua uoce plenius cognoscetis, et uobis per litteras nostras diuersis personis directas manifestius innotescet. Specialiter autem Hospitalariis firmiter et districte precipimus quod, cum aliquam aduersum uos querelam habuerint, decimas uobis subtrahere non attentent, sed de uniuersis possessionibus suis, in episcopatu Ierosolymitano positis, quas propriis manibus aut sumptibus suis non colunt sed excolendas aliis tradiderunt, integras decimationes uobis, omni contradictione et appellatione cessante,  persoluant; de laboribus autem suis, qui propriis manibus aut sumptibus excoluntur, decimas secundum conuentionem inter uos factam sine diminutione aliqua reddant, sibi omnimodis precauentes ne alicuius querele, que inter uos mota fuerit, occasione eas uobis subtrahere uel negare presumant; sed, si aliquid aduersus uos habuerint, iustitiam suam ordine iudiciario requirant. Nihilominus etiam eisdem Hospitalariis inhibuimus ut in ciuitate Ioppen ecclesiam absque consensu patriarche et uestro de nouo edificare non presumant, presertim cum constet eos in eadem ciuitate aliam habere ecclesiam. Adiicimus preterea ne, cum predicta ciuitas Ioppen pro aliquibus malefactorum excessibus supposita fuerit interdicto, idem Hospitalarii in  ecclesia sua, que in corpore ciuitatis consistit, campanas pulsare, excommunicatos uel nominatim interdictos ad diuina officia recipere non attentant, sed, exclusis excommunicatis et interdictis diuina ministeria tantum familie sue suppressa uoce ministrant. Quod si ab eisdem de cetero fuerit attentatum, et ad nos exinde iterata querela peruenerit, ita grauiter curabimus uindicare, quod facultatem talia perpetrandi, si uoluerint, ulterius non habebunt. Quod si litteras nostras exinde sibi directas occultare uoluerint, et nostra in hac parte mandata surdis auribus pertransire, presentes litteras ad tuitionem uestram pre manibus ostendatis.

Data Beneuenti, Xu Kalendas Martii.



CDLXXuI. Patriarche Hierosolymitano interdicit »ne abbates, abbatissas, uel alias personas ecclesiasticas sine assensu et consilio prioris et canonicorum S. Sepulcri instituere uel destituere presumat.«
[MANSI, Concil., XXII, 433.]





CDLXXuII. Priuilegium pro ecclesia S. Sepulcri Hierosol. 
[ROZIÈRE, Cartulaire du Saint-Sépulcre, 278.]

ALEXANDER episcopus, seruus seruorum Dei, dilectis filiis PETRO, priori ecclesie Sancti Sepulcri, eiusque fratribus, tam presentibus quam futuris, regularem uitam professis in perpetuum.

 Quoties illud a nobis petitur, quod religioni et honestati noscitur conuenire, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam, in qua diuino mancipati estis obsequio, ad exempla predecessorum nostrorum pie memorie, Honorii, Innocentii, Celestini, Lucii et Eugenii, Romanorum pontificum, sub beati Petri et nostra protectione suscipimus, et presentis scripti priuilegio communimus; in primis si quidem statuentes ut ordo canonicus, qui secundum Dei timorem et beati Augustini Regulam in ipsa ecclesia institutus esse dignoscitur, perpetuis ibidem temporibus inuiolabiliter obseruetur;  statuentes ut quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Medietatem uidelicet cunctarum oblationum, que ad Sepulcrum Domini offeruntur; oblationes crucis, excepto tantum die sancti Parasceue, et cum patriarcha eam secum pro aliqua necessitate detulerit; decimas ciuitatis Ierusalem et totius episcopatus ex dono Arnulfi, quondam Ierosolymitani patriarche; in Neapolim terram, quam Almaricus, illustris  Ierosolymorum rex, in nouo burgo uobis donauit, et ecclesiam quam ibi edificastis, ex concessione uenerabilis fratris nostri Almarici patriarche; domos etiam et alias terras, quas in eadem ciuitate habetis; decimas casalis, quod uocatur Derina, et uiridarium quod est inter murum Tyri et antemurale, ex dono bone memorie Petri, quondam Tyrensis archiepiscopi; casalia que uos emistis ab Hugone de Ybelyno, uidelicet Bethel, Hudemamel, Dersabe, Huodabes, Dermursur, cum pertinentiis suis; casalia quoque empta a Ioanne Gothmanni, scilicet Betatap, Derasen, cum omni integritate sua, guastinis scilicet et appendiciis suis; casale insuper nomine Geladia, quod predictus rex, tunc comes Ascalonitanus, pro expensa et  emissione, quam uos fecistis ad capiendam Ascalonam, uobis concessit; duo preterea casalia, Capharuth et uetus Bethoron, et guastinam Derfres ab abbate et monachis Sancti Sabbe comparata; terram quoque, quam uiuianus, dominus Cayphe, intus et exterius ecclesie Sancti Sepulcri dedit, et domum quam ibi edificastis, et terram, quam Rogerius et Ioannes, duo fratres, eidem ecclesie dederunt. uobis pariter confirmamus ecclesiam et decimas supradicte terre et animalium, quam uenerabilis frater noster Ernesius, Cesariensis archiepiscopus, uobis concessit et suo priuilegio confirmauit; ecclesiam Sancti Sepulcri in Accon cum pertinentiis suis; ex dono Lamberti casale, quod  dicitur Mimas. cum duabus carrucatis terre plenariis; duas carrucatas terre, quas uobis dedit Giraldus de Cunin . . . . . ; iardinum, quod fuit Mainardi de Portu, quod filius eius Raimundus, factus frater Sancti Sepulcri, ecclesie dedit; duo preterea casalia, Gebul et Hecar, cum omnibus adiacentiis suis, et piscariam per octo dies in mari Tyberiadis, et angariam per unum diem, et nauem assidue iuxta modum, quo Willelmus de Buris predicte ecclesie concessit, et Galterius, eiusdem ciuitatis princeps, proprio priuilegio roborauit; in Calcalia domum et terras, quas Fed . . . . , frater Sancti Sepulcri, uobis dedit, et Bartholomeus, uille dominus, donum ratum habuit, adiungens uobis unam carrucatam terre. Omnes preterea domos, quas in ciuitate Ierusalem  habetis, sicut memoratus rex uobis scripto proprio confirmauit; domum etiam, quam Tyrensis archiepiscopus uobis uendidit, auctoritate apostolica confirmamus. Nihilominus quoque uobis auctoritate apostolica confirmamus stationes Templi Domini, Montis Oliueti, Montis Sion et uallis Iosaphat in festiuitatibus earum, sicut ecclesia Dominice Resurrectionis semper consueuit habere easdem, ita quidem quod, absente patriarcha, liceat priori, qui pro tempore fuerit, missam in eis solemniter celebrare et processionem cum canonicis ordinare. Adiicimus etiam quod licitum sit uobis malefactores uestros et specialiter uobis decimas auferentes, qui de uestra parochia fuerint, infra Ierusalem uel extra, nisi legitime commoniti satisfecerint,  interdicti et excommunicationis sententia in patriarche uestri absentia condemnare. Statuimus quoque ut non liceat patriarche siue priori res ecclesie, nisi de communi aut sanioris partis canonicorum consilio, distrahere aut quomodolibet alienare seu possessiones impignorare; ea uero, que ab ecclesia uestra in damnum et detrimentum ipsius iam alienata noscuntur, licitum sit uobis rationabiliter reuocare. Sancimus etiam ut non sit fas patriarche siue priori aliquem de uobis sine consilio et assensu capituli uel sanioris partis eius ad aliquam obedientiam cismarinam dirigere seu ab officio suo suspendere aut a consortio canonicorum remouere, nisi ob manifestam culpam suam, que  publica fuerit, aut unde confessus siue conuictus existat. Preterea confratribus uestris, nisi excommunicati aut nominatim fuerint interdicti, corpus Domini et ecclesiastica sepultura non negetur. Ad hec supradictis adiungimus ut patriarcha nichil de rebus ecclesie uestre, quod sibi de iure non competit, a concanonicis uel confratribus uestris per obedientiam exigere audeat. Sane noualium uestrorum, que propriis manibus aut sumptibus colitis, siue de nutrimentis uestrorum animalium decimas a uobis nullus presumat exigere. Obeunte uero eiusdem loci patriarcha, nullus ibi qualibet subreptionis astutia siue uiolentia preponatur, nisi quem fratres ipsius loci communi assensu uel fratrum pars consilii sanioris secundum Dei timorem  et sanctorum Patrum statuta canonice prouiderint eligendum. Decernimus ergo, etc., salua sedis apostolice auctoritate et Ierosolymitani patriarche canonica iustitia et reuerentia. Si qua igitur, etc.

    Ego Alexander, catholice Ecclesie episcopus, subscripsi.
    Ego Hubaldus, Ostiensis episcopus, subscripsi.
    Ego Bernardus, Portuensis et Sancte Rufine episcopus, subscripsi.
    Ego Hubaldus, presbyter cardinalis tituli Sancte Crucis in Ierusalem, subscripsi.
    Ego Ioannes, presbyter cardinalis Sanctorum Ioannis et Pauli tituli Pammachii, subscripsi.
    Ego Albertus, presbyter cardinalis tituli Sancti  Laurentii in Lucina, subscripsi.
    Ego Boso, presbyter cardinalis Sancte Pudentiane tituli Pastoris, subscripsi.
    Ego Ioannes, presbyter cardinalis tituli Sancti Marci, subscripsi.
    Ego Theodinus, presbyter cardinalis Sancti uitalis tituli uestine, subscripsi.
    Ego Hyacinthus, diaconus cardinalis Sancte Marie in Cosmiden, subscripsi.
    Ego Arditio, diaconus cardinalis Sancti Theodori, subscripsi.
    Ego Cinthius, diaconus cardinalis Sancti Adriani, subscripsi.
    Ego Hugo, diaconus cardinalis Sancti Eustachii  iuxta templum Agrippe, subscripsi.
    Ego Petrus, diaconus cardinalis Sancte Marie in Acquiro, subscripsi.


Data Beneuenti, per manum Girardi, sancte Romane Ecclesie notarii, uI Nonas Martii, indictione prima, Incarnationis Dominice anno 1167, pontificatus uero domni Alexandri pape III anno nono.



CDLXXuIII. Monasterio S. Walarici asserit ius parochiale castri S. Walarici, episcopo Ambianensi abiudicatum. 
[Opp. Guiberti Nouigentini, ed. Luce d'Achery, pag. 571.]


ALEXANDER . . . . . . . . ASSELINO abbati et fratribus S. Walarici . . . . . . . .

Dignum est et rationi conueniens ut cum ad sedem apostolicam questiones alique deferuntur, debitum ibidem sortiantur, et illic finem contentiones et litigia sumant, ubi mater Ecclesia primatus obtinet dignitatem. Cum autem iampridem inter uos et Ambianensem Ecclesiam, super iure parochiali in castro Sancti Wallerici, et de impositione abbatis in sedem electionis tempore, questio mota fuisset, causam illam bone memorie Balduino quondam Nouiomensi episcopo commisimus cognoscendam, ita quidem quod rationes et allegationes hinc inde et iuratorum testium depositiones  deberet suscipere, et eas a nobis cum utraque parte, si bene recolimus, in certo termino destinare; que cum ab eo cognita et ad nos delata fuissent, uenerabili fratri Remensi archiepiscopo, nostra super hoc scripta curauimus destinare. Unde cum utriusque iterum partis acta tam in rationibus quam allegationibus, quam in iuratorum testium depositionibus, ad nos ab eo sub sigillo suo delata fuissent, et dilecti filii nostri Arnulphus et Fulbertus confratres, et responsales uestri, necnon et magister Gislebertus, qui pro uenerabili fratre nostro Ambianensi episcopo uenerat, in nostra essent presentia constituti, easdem rationes et allegationes coram nobis et fratribus nostris sepe et sepius recitari fecimus, et diligentius examinari. Cum autem  iuratorum testium depositiones studiosius inspexissemus, licet ex parte Ambianensis ecclesie duo deposuissent quod R. quondam abbas uester per quemdam archidiaconum Ambianensem, in cathedra positus fuit, plura tamen pro uobis testimonia comparuerunt, qui iam dictum R. et ceteros abbates uestros per alium in cathedra positos fuisse plenius comprobant. De iure uero parochiali in castro prescripto, cum diligentius tractaremus, nec duos testes concordes pro Ambianensi ecclesia inuenire possemus, cum plures quod diuortia et alia parochialia, per abbates uestros a quadraginta retro annis facta fuerant, iurati etiam deposuissent. uos tam super positione abbatis in cathedram, quam de cura animarum, et omni alio iure parochiali  in predicto castro, a memorati episcopi et ecclesie sue impetitione absoluimus, et eisdem perpetuum super hoc silentium auctoritate apostolica imposuimus. Ut autem hec nostre definitionis sententia futuris semper temporibus inuiolabiliter obseruetur, eam auctoritate apostolica duximus roborandam, et presentis scripti patrocinio muniendam; statuentes ut nulli omnino hominum liceat hanc paginam nostre definitionis et confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

    Ego Alexander catholice Ecclesie episcopus.
     Ego Hubaldus Ostiensis episcopus.
    Ego Bernardus Portuens. et S. Rufine episcopus.
    Ego Hubaldus presbyter cardinalis tit. S. Anastasie.
    Ego Theodinus presbyter cardinalis S. uitalis tit. uestine.
    Ego Hugo diacon. card. S. Eustachii iuxta templum Agrippe.


Datum Beneuenti per manum Gratiani, sancte Romane Ecclesie subdiaconi et notarii, XII Kal. Aprilis, indict. I, Incarnat. Dominice anno 1168, pontificatus uero domni Alexandri pape III anno IX.



CDLXXIX. Parthenonis S. uictorini Beneuentani patrocinium suscipit et bona, libertatem, priuilegia confirmat. 
[UGHELLI, Italia sacra, uIII, 119]


ALEXANDER episcopus, seruus seruorum Dei, dilectis in Christo filiabus FUSCHAE abbatisse monasterii S. uictorini, quod in Beneuentana ciuitate situm est, eiusque sororibus, tam presentibus quam futuris, monasticam uitam professis in perpetuum.

Quoties illud a nobis petitur quod religioni et honestati noscitur conuenire, animo nos decet libenti  concedere, et petentium desideriis congruum suffragium impertiri. Eapropter, dilecte in Domino filie, uestris iustis postulationibus clementer annuimus, et prefatum monasterium in quo diuino mancipate estis obsequio sub B. Petri et nostra protectione suscipimus, et presentis scripti priuilegio communimus, in primis siquidem statuentes ut ordo monasticus, qui secundum Dei timorem et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur; preterea quascunque possessiones, quecunque bona idem monasterium impresentiarum iuste, et canonice possidet, aut in futurum concessione pontificum, largitione regum  uel principum, oblatione fidelium, seu aliis iustis modis, prestante Domino, poterit adipisci, firma uobis, et iis . . . . . uos successerint, et illibata permaneant. In quibus hec propriis duximus exprimenda uocabulis:

Infra Beneuentanam ciuitatem domos, cum casalibus, et cum omnibus suis pertinentiis, ecclesiam, S. Crucis ad portam Summam cum omnibus suis pertinentiis, ecclesiam S. Seueriani cum pertinentiis suis, ecclesiam S. Saluatoris de Prata cum pertinentiis suis, ecclesiam S. Saluatoris de Alifa cum ecclesiis suis, uidelicet ecclesiam S. Secundini, ecclesiam S. Martini, ecclesiam S. Marie de Arena cauata, ecclesiam S. uitaliani, ecclesiam S. Petri de Mercato ueteri, ecclesiam S. Christophori, ecclesiam  S. uiti, ecclesiam S. Angeli de Rapa Canina cum pertinentiis earum, saluo tamen iure monasterii S. uincentii de Monte quod habet in predicto monasterio S. Saluatoris de Alifa, hortum prope Sanctum Erasmum, hortum iuxta Aquamlongam, uineam de Casalico, uineam de Guardia cum pertinentiis earum, hereditatem de Mathocca, uineas et terras de loco Cupuli, cum pertinentiis suis, uineam de Faldula, cum pertinentiis suis, uineas et terras de Montore, cum pertinentiis suis. Apud Tinam terras et siluas. Sane si mercatores et peregrini, se cum rebus suis monasterio uestro intuitu deuotionis reddere uoluerint, eos recipiendi liberam facultatem habeatis. Obeunte uero te nunc eiusdem loci abbatissa, uel earum qualibet, que  tibi successerint, nulla ibi qualibet subreptionis astutia seu uiolentia preponatur, nisi quam sorores communi consensu, uel sororum pars consilii sanioris secundum Dei timorem, et B. Benedicti Regulam elegerint a Romano pontifice benedicendam. Et quia monasterium uestrum specialiter iuris, et proprietatis beati Petri existit, et ad prouisionem, et dispositionem Romane Ecclesie nullo mediante noscitur pertinere, conditionem quam abbati, et fratribus predicti monasterii S. uincentii in Ecclesia uestra concessistis, quod scilicet post decennium tuum, filia abbatissa, et earum que post te succedent per licentiam, et consensum abbatis S. uincentii abbatissam deberetis eligere, omnino irritum ducimus, et apostolica auctoritate cassum:  Nemini enim licuit inconsulto Romano pontifice predicto uestro monasterio nouam conditionem imponere, aut statum suum in deterius immutare. Decernimus ergo, etc. Salua sedis apostolice auctoritate, et diecesani episcopi in prescriptis Ecclesiis canonica iustitia. Si qua igitur, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis, et Sancte Rufine episcopus.
    Ego Hubaldus presbyter cardinalis tituli S. Crucis in Ierusalem.
    Ego Ioannes presbyter cardinalis S. Ioannis et Pauli tit. Pammachii.
     Ego Ioannes presbyter cardinalis tituli S. Anastasie.
    Ego Boso presbyter cardinalis S. Pudentiane tit. Pastoris.
    Ego Ioannes presbyter cardinalis tituli Sancti Marci.
    Ego Theodinus presbyter cardinalis Sancti uitalis tit. uestine.
    Ego Hyacintus diaconus cardinalis tituli Sancte Marie in Cosmedin.
    Ego And. diaconus cardinalis S. Theodori.
    Ego Cynthius diaconus cardinalis S. Adriani.
    Ego Hugo diaconus cardinalis S. Eustachii iuxta templum Agrippe.
    Ego Petrus diaconus cardinalis Sancte Marie in  Aquiro.


Datum Beneuenti, per manum Gratiani S. R. E. subdiac. et notarii, uI Kal. Maii, indict. I, Incarn. Dominice 1168, pontificatus uero D. Alexandri pape III, anno IX.



CDLXXX. Ad Henricum regem Anglorum.---De Thoma archiepiscopo Cantuariensi in gratiam recipiendo illum hortatur. 
[Epist. S. Thome, ed. GILES, II, 126.]

ALEXANDER papa HENRICO regi Anglie.

A regie sublimitatis memoria non credimus excidisse,  quantum tibi super negotio uenerabilis fratris Thome Cantuariensis archiepiscopi, utinam non contra iustitiam, detulerimus. Et quomodo nos ei os sepe clauserimus, ne in te, aut in regnum tuum, uel personas tui regni aliquam posset sententiam ferre, aut uos in modico aggrauare, celsitudini tue incognitum non existit. Nunc autem sub ea spe et fiducia, quod omnipotens Dominus animum tuum circa iam dictum archiepiscopum mitigare debeat, et immensa sua clementia serenare, licet contra rigorem ecclesiasticum et iustitiam etiam sustinuerimus, serenitatem tuam per apostolica scripta rogamus, monemus, et exhortamur in Domino, et tibi in remissionem omnium peccatorum tuorum iniungimus, ut animum et uoluntatem tuam uinci a Domino  patiaris, nec contra Deum et salutem tuam pugnare uelis, et suam aduersus te indignationem, quod absit! merito commouere. Si autem prefati archiepiscopi personam, aut nostram etiam, qui licet immeriti in maiori sumus officio constituti, diligentius considerare uolueris, et ad tuam nobilitatem et magnificentiam comparare, non tibi guerram aut indignationem istam ad laudem et gloriam, sed ad dedecus potius poteris reputare, cum nullam ei reuerentiam uel honorem propter nobilitatem uel magnitudinem suam, sed solummodo propter Deum exhibeas, et in eo ipsum Deum procul dubio uenereris, eodem dicente: Qui uos audit, me audit; et qui uos spernit, me spernit .  Quare si tuam in hac parte uinci duritiam et propositum patiaris, ad augmentum tibi et exaltationem proueniet, et Deus, cui te humiliaueris, personam tuam sine dubitatione aliqua exaltabit; et tam spiritualiter quam temporaliter patientiam et humilitatem tuam remunerare curabit, sicut tibi per uenerabilem fratrem nostrum Bellicensem episcopum, et dilectum filium priorem Carthusiensem, latores presentium, uiros siquidem religiosos et Deum timentes, hec et alia uiua uoce plenius significamus, uolentes animi tui indignationem et motum blandis et lenibus a suo proposito reuocare.



CDLXXXI. Ad Thomam Cantuariensem archiepiscopum.---De Iocelino archiepiscopo Saresberiensi. 
[Ibid., p. 16.]


ALEXANDER episcopus, seruus seruorum Dei, uenerabili fratri THOMAE, Cantuariensi archiepiscopo, salutem et apostolicam benedictionem.

Qualiter iam pridem uenerabilem fratrem nostrum Iocelinum Saresberiensem episcopum dilexerimus, et quanta ipse deuotione ac familiaritate etiam ante nostre promotionis initia nobis astrictus adheserit, et nos bene recolimus, et tuam credimus prudentiam non latere. Inter cetera siquidem nostre ad eum specialis gratie et amoris indicia illud satis potes  memoriter tenuisse, quomodo cum indignationem et iram regiam incurrisset, tuam pro eo fraternitatem sollicite satis et affectuose rogauimus, ut ad ipsius reconciliationem partes tuas efficaciter interponeres, et omne studium et operam, quam posses, diligenter impenderes. Quod quidem adeo diligenter et laudabiliter effecisti, quod per Dei gratiam et interuentum nostrum, ac sollicitudinem et studium tuum pacem et gratiam regis obtinuit. Memores itaque et nostre ad eum dilectionis et sue ad nos deuotionis et familiaritatis antique, ipsum tibi duximus attentius commendandum, sinceritatem tuam, de qua omnino confidimus, per presentia scripta rogantes propensius, monentes atque mandantes, quatenus eius imbecillitati ac senectuti compatiens,  et non tam ipsius etati quam nostre in eo deferens uoluntati, simul etiam considerans, quod, sicut credimus et certis deprehendimus coniecturis, non suo spiritu ducitur, sed quadam ob metum principis contra animum suum necessitate premitur et urgetur, eum in patientie ac lenitatis spiritu benigne supportes, et usque ad discessum nuntiorum nostrorum, quos ad eumdem regem pro tua reconciliatione transmisimus, ipsum in nullo penitus graues, quemadmodum etiam de ipsius regis et aliorum eiusdem regni personis te interim uolumus obseruare. Exinde uero si tibi et ecclesie tue, sicut desideramus pariter et speramus, pax fuerit auctore Domino restituta, eumdem episcopum pro  reuerentia beati Petri ac nostra, et sua suorumque deuotione ac fidelitate, ex hoc in perpetuum plenius obtinenda, omni, si quem contra eum concepisti, rancore deposito diligas, manu teneas, et honores, et nec per te ipsum, nec per iam dictum regem, cuius iram frequenter expertus ueretur plurimum ac formidat, ullam sibi molestiam irreges uel grauamen. Ipse ad pacem et reconciliationem tuam, tam per se quam per amicos, et consanguineos suos efficaciter laborare, et omnem ad hoc sollicitudinem et operam quam poterit, adhibere curabit, ut eo ipso gratiam nostram et beneuolentiam tuam plenius mereatur et uberius assequatur. Ceterum si forte, quod Deus auertat, sepe dictus rex in sua duxerit obstinatione indurato animo persistendum,  neque hac saltem uice in reconciliatione tua, et tuorum atque ecclesie tue pace, uoluntati diuine, admonitioni nostre et honori suo deferre uoluerit, extunc si in regnum et regni personas, tue iurisdictioni, aut metropolis aut legationis iure subditos ultionis debite seueritatem duxeris exercendam, et tuas et ecclesie tue iniurias, pontificali grauitate ac maturitate seruata, prout expedire noueris, uindicandas; quia prefatum episcopum speciali, ut diximus, ab antiquo amoris prerogatiua diligimus, si cum eo ob reuerentiam beati Petri ac nostram, in quantum cum Deo et honestate poteris, mitius egeris, gratum nobis facies omnimodo et acceptum. Pro decanatus uero Saresberiensis ecclesie concessione, quem ab ipso inuito et renitente  Ioanni de Oxeneford ad uehementem regis instantiam concessum, imo magis extortum pro certo comperimus, tuam non debet indignationem uel maleuolentiam incurrisse, cum et uis maior absque dubio interuenerit, et nos etiam eidem Ioanni decanatum ipsum, cum eum in nostris manibus refutasset, auctoritate nostra dederimus.

Datum Beneuenti, u Idus Maii.



CDLXXXII. Ad Thomam Cantuariensem archiepiscopum.---Suspensionem sue commissionis apostolice reuocat. 
[Ibid., p. 24.]


ALEXANDER papa THOMAE Cantuariensi archiepiscopo.

Ad discretionis tue notitiam credimus iam peruenisse, qualiter Henricus illustris rex Anglorum nobis nuntios direxerit, et quam dura et aspera, et que uestrum animum plurimum affligebant, per eos a nobis petierit, terribiles minas pretendens, nisi uoluntati eius condescenderemus. Nos uero, quia nondum Ecclesie persecutio cessauit, nec temporis serenitas adhuc uobis, sicut expediret, arrisit, impetum et ictum animi sui, etsi non exaudierimus petitiones suas, mitigare curauimus, et  temperare, illo nempe timore perculsi, ne ad impediendam et disturbandam pacem ecclesie se, prout olim fecit, illi tyranno et flagitioso inimico ecclesie aliquo federe societatis adiungeret, uel materiam haberet ab ecclesia et nostra deuotione recedendi. Inde est quod nos temporis malitiam attendentes, de communi fratrum nostrorum consilio, fraternitati tue sub certa quasi spe et fiducia, quod te in gratiam suam recipiat, et Cantuariensem Ecclesiam in tua libera dispositione dimittat, per apostolica scripta mandauimus, ut nec in ipsum, nec in personas regni, aut in regnum interdicti seu excommunicationis, uel suspensionis sententiam debeas promulgare, nisi alias nostras litteras reciperes, in quibus, si idem rex nollet tibi gratiam suam reddere,  facultatem habeas in eum et suos officium tuum exercendi. Quapropter quia tibi tanquam fratri carissimo, et ecclesie tue proprium honorem et libertatem cupimus omnibus modis conseruare, nisi, quod speramus, et ei proposuimus, usque ad initium proxime quadragesime effectui mancipauerit, sed in sua fuerit obstinatione induratus, tibi extunc auctoritatem tuam restituimus, ut tam in personas quam etiam in regnum, et in ipsum regem, si tibi et ecclesie tue congruere et expedire cognoueris, facultatem liberam habeas debitum officii tui, cessante omni appellationis obstaculo, exercendi, grauitate ac maturitate pontificali adhibita, quam conuenit adhiberi.

Datum Beneuenti, XIu Kal. Iunii.



CDLXXXIII. Ad uniuersos episcopos Anglie.---Contra inuestituras a laicis usurpatas. 
[Ibid., p. 78.]


ALEXANDER papa uniuersis episcopis Anglie.

Ad audientiam nostram communi fama referente, et multorum etiam relatione peruenit, quod post instantem turbationem, que inter carissimum in Christo filium nostrum Henricum illustrem Anglorum regem, et uenerabilem fratrem nostrum Thomam Cantuariensem archiepiscopum, exigentibus peccatis, emersit, quedam praua consuetudo in illis partibus inoleuit, scilicet quod laici ecclesias  et ecclesiastica beneficia soleant passim in regno Anglorum quibus uellent conferre, et auctoritate sua clericos inuestire. Unde quoniam id sanctorum Patrum institutionibus adeo cognoscitur contraire, ut danti et accipienti de manu laica sit anathema, et hoc in ecclesiastice libertatis perniciem non est dubium grauiter redundare, nos uniuersas donationes a laicis de ecclesiis quibuslibet hoc turbationis tempore quibuscunque factas auctoritate beati Petri ac nostra omnino cassamus, et irritas esse decernimus. Quapropter uniuersitati uestre per apostolica scripta precipiendo mandamus, et in uirtute obedientie iniungimus, quatenus uniuersos illos, qui ecclesias, prebendas, uel alia ecclesiastica beneficia ubicunque per Angliam de manu laica, et  maxime huius turbationis tempore susceperint, diligentius moneatis, et instantius exhortari curetis, quod ecclesias ipsas, prebendas, uel beneficia cum fructibus inde perceptis in manus uestras omni contradictione et appellatione cessante resignent, et eis ad quorum ordinationem iure ecclesiastico spectant, disponendas relinquant.

Quod si ad commonitionem nostram infra quadraginta dies post harum susceptionem non fecerint, uos eos auctoritate nostra, sublato appellationis remedio, cuiuslibet timore, gratia et prohibitione postposita, excommunicationis sententia feriatis, et ab omnibus faciatis per parochias uestras sicut excommunicatos uitari, donec ecclesias prescriptas  et alia beneficia ecclesiastica libere resignauerint illis, ad quorum donationem et ordinationem spectant, et in pace dimiserint, et de fructibus inde perceptis dignam ecclesie exhibuerint satisfactionem. Si autem in his exsequendis negligentes fueritis aut remissi, nos omnes illos, qui ecclesias uel cetera beneficia ecclesiastica preter assensum episcoporum, ad quos eorum donatio spectat, de manu laica, prout superius dictum est, suscepisse noscuntur, nisi preceptis nostris infra terminum prescriptum paruerint, excommunicationis sententie auctoritate, qua fungimur, decernimus subiacere: et eos sicut a nobis excommunicatos, precipimus ab omnibus euitari.

Datum Beneuenti, XIu Kalendas Iunii.



CDLXXXIu. Ad Ioannem Cumin.---Ut quem inuaserat archidiaconatum Bathoniensem Rogero episcopo Wigorniensi restituat. 
[Ibid., p. 147.]


ALEXANDER papa Ioanni CUMIN.

Mirabile gerimus, et graue plurimum ac omnino molestum habemus, quod tu, sicut iampridem nobis innotuit, Bathoniensem archidiaconatum laicali auctoritate tibi uindicare presumpsisti, et eum uenerabili fratri nostro Wigornensi episcopo, in magistro Baldwino, cui ipsum, Roberto quondam Bathoniensi episcopo adhuc uiuente, scripti nostri munimine  confirmauimus, non timuisti auferre. Unde quoniam excessum huiusmodi, sicut non debemus, sub silentio nolumus preterire, dilectioni tue per apostolica scripta mandamus, et in uirtute obedientie iniungimus, quatenus memorato episcopo prescriptum archidiaconatum cum uniuersis inde perceptis, omni appellatione et contradictione cessante, resignes, et ipsum eumdem in pace permittas et quiete habere, et ei super hoc nullam molestiam, uel per te uel per alium inferas, aut eius possessionem impedire presumas. Si autem nostrum in hac parte preceptum infra uiginti dies post harum susceptionem adimplere neglexeris, noueris nos prefato episcopo in mandatis dedisse, ut te sublato appellationis remedio denuntiet excommunicatum.  Quod si ipse hoc forte nollet efficere, uenerabili fratri nostro Cantuariensi archiepiscopo mandauimus, ut personam tuam nullius appellatione admissa excommunicationis sententie denuntiet esse subiectam, et ab omnibus faciat usque ad condignam satisfactionem sicut excommunicatam uitari. Nos etiam te ab omnibus episcopis Anglie pro excommunicato precipiemus haberi.



CDLXXXu. Ad Thomam Cantuariensem archiepiscopum.---Ut Girardum Puellam ab ea qua tenetur sententia absoluat. 
[Ibid., p. 14.]

 ALEXANDER papa THOMAE Cantuariensi archiepiscopo.

Significatum est nobis, et ex parte tua monstratum, quod Girardus Puella, suum recognoscens excessum, ad obedientiam et mandatum nostrum uelit redire, et schismatice prauitati omnimodis renuntiare. Unde quoniam eius semper debemus imitatores existere, qui ouem centesimam relictis nonaginta nouem in deserto propriis humeris reportauit, fraternitati tue per apostolica scripta mandamus, quatenus si iam dictus Girardus ad nostram et Ecclesie deuotionem uoluerit, sicut nobis est significatum, redire, ipsum exhibito secundum formam, quam tibi prescribimus iuramento  recipias, et eumdem ab ea, qua tenetur, sententia uice nostra absoluas. Ita tamen quod beneficium sibi a schismaticis collatum nullo modo debeat retinere, nisi forte ecclesia, in qua illud habet, postquam ad nostram fuerit, et Ecclesie Romane deuotionem conuersus, hoc sibi conferre uoluerit.

Data Beneuenti, XIII Kalendas Iunii.



CDLXXXuI. Ad Ludouicum regem Francorum. Pro Girardo Puella. 
[Ibid., p. 138.]

 ALEXANDER papa LUDOuICO regi Francie.

Significatum est nobis, quod Girardus Puella, suum recognoscens excessum, schismatice prauitatis errori uelit omnimodis abrenuntiare, et ad mandatum nostrum, et uenerabilis fratris nostri Thome Cantuariensis archiepiscopi Domino suo redire. Unde quoniam ad nostrum spectat officium cum delinquentibus misericorditer agere, et iudicio misericordiam anteferre, serenitatem tuam per apostolica scripta rogamus attentius et monemus, quatenus si memoratus Girardus ad nostram, et ecclesie, et archiepiscopi sui obedientiam reuerti uoluerit, et excessum suum digna penitentia recognoscere, ipsum in terram tuam sine alicuius indignationis rancore cum gratia tua uenire permittas, et in regno  tuo, sicut consueuerat, permanere.

Datum Beneuenti, XIII Kalendas Iunii.



CDLXXXuII. Ad Henricum regem Anglorum.---Dolet illum cum Thoma archiepiscopo Cantuariensi in gratiam nondum rediisse. 
[Ibid., p. 130.]

ALEXANDER papa carissimo in Christo filio HENRICO regi Anglie.

Quam paterne et quam benigne regiam sepius excellentiam conuenerimus, et per litteras ac nuntios frequenter exhortati fuerimus, ut uenerabilem  fratrem nostrum Thomam Cantuariensem archiepiscopum reconciliare tibi deberes, et sibi ac suis ecclesias cum ceteris ablatis restituere, sublimitatis tue prudentia non ignorat, cum id fere toti Christianitati publicum ac manifestum existat. Unde quoniam in hoc hucusque minime proficere potuimus, nec animi tui motum blandis et lenibus emollire, tristes et dolentes efficimur. Et nos spe et fiducia nostra frustrari dolemus, presertim cum te, sicut filium carissimum, sincerius diligamus in Domino, cui in hoc graue periculum imminere uidemus. Et quoniam scriptum est: Clama, ne cesses, quasi tuba exalta uocem tuam, et annuntia populo meo scelera eorum ; et alibi: Nisi annuntiaueris impio impietatem  suam, sanguinem ipsius de manu tua requiram 
[Ibid., p. 113.]


ALEXANDER papa SIMONI priori de Monte Dei, et Bernardo DE CORILO.

Ad uestre dilectionis notitiam uolumus peruenire, quod nos carissimum in Christo filium nostrum Henricum illustrem Anglorum regem, per nuntios et litteras benigne ac paterne sepe et sepe commonuimus, ut uenerabilem fratrem nostrum, Thomam Cantuariensem archiepiscopum in gratiam et amorem suum reciperet, et ipsum ad sedem suam et commissam sibi ecclesiam reuocaret. Quem utique sub spe et fiducia, quod animum et uoluntatem suam circa iam dictum archiepiscopum mitigare deberet, hactenus sustinuimus. uerum quoniam apud  eum in his huc usque proficere minime potuimus, unde tristes sumus et dolentes effecti, eumdem adhuc per uos, quos magis Deum quam faciem hominis et credimus et nouimus reuereri, sicut filium, cuius correctionem toto cordis affectu optamus, paterne duximus admonendum.

Inde siquidem est, quod dilectioni uestre per apostolica scripta precipiendo mandamus, et in uirtute obedientie iniungimus, quatenus in unum conuenientes, ad prefatum regem infra duos menses post harum susceptionem, si citra mare fuerit, omni excusatione et contradictione cessante, insimul accedatis, et eumdem commonere diligentius, et instantius exhortari curetis, et ipsi etiam ex parte Dei et nostra, in omnium delictorum suorum ueniam  iniungatis, quod memoratum sibi archiepiscopum reconciliet, et omni indignatione et rancore semoto eumdem in gratiam et amorem suum recipiat, et illum ad commissam sibi ecclesiam non differat reuocare, considerans diligentius et attendens, quam periculosum sit et tam anime quam corpori perniciosum, contra Deum et ecclesiam suam pugnare, sicut in uniuersalis Ecclesie inimicis poterit euidenter agnoscere, si qualiter eos omnipotens Dominus iusto suo iudicio humiliauerit, et uires ipsorum, in quibus maxime confidebant, hoc anno eneruare curauerit, ad animum uoluerit sollicite reuocare. Non enim sibi ad ignominiam uel infamiam debet aliquam reputare, si suam in hac parte uinci uoluntatem et animum patiatur, et se Deo ac Creatori suo  humiliet, qui eum, si hoc fecerit, procul dubio exaltabit. Hec siquidem sibi et alia, que magis expedire noueritis, studiosius et sepius sine dubitatione aliqua proponentes, litteras nostras commonitorias eidem tradatis, et commonitionem uestram in spiritu fortitudinis et lenitatis adiungere studeatis.

Quod si uos nec sic audire uoluerit, sed in sua potius duritia et obstinatione duxerit persistendum, eidem litteras nostras comminatorias porrigatis, et ex parte nostra constanter addentes, quod nos prenominato archiepiscopo os de cetero nulla ratione claudemus, nec ipsi, nisi idem rex ante initium proxime quadragesime, que iam quasi instare uidetur,  ea que superius diximus, adimplere uoluerit, ulterius inhibitionem aliquam faciemus, quin suas et ecclesie sibi commisse, nec non et suorum iniurias ecclesiastice seueritatis gladio pro sui officii debito grauius ulciscatur. Non enim credere debet aut in mente habere, quin dormiens Dominus aliquando excitetur: et quod beati Petri gladium ita rubigo consumpserit, quin educi ualeat, et uindictam debitam exercere. uolumus autem, ut hec, sicut prediximus, diligentius exsequamini, nisi uenerabilis frater noster Bellicensis episcopus, et dilectus filius prior Carthusiensis, ea prout illis mandauimus exsequantur.

Datum Beneuenti, uIII Kal. Iunii.



CDLXXXIX. Ad Rogerum Wigorniensem episcopum.---Ut ad Ecclesiam suam redeat. De nuntiis ad Henricum regem missis. 
[Ibid., p. 107.]


Omnino nobis placeret, et tue saluti omnimodis expediret, ut ad commissam tibi ecclesiam remeares, si ibidem officium tuum libere poteris exercere. uerum si te ibidem ad prauas illas consuetudines, quas Deus, et Ecclesia, et nos omnino damnauimus, obseruandas, uel ad aliud te cogendum inconueniens formidas, nulla ratione consulimus, ut pedem in compedem ponas, aut te in carcerem  aliquo modo intrudas. Nos autem, sicut nouisti, regem in patientia, sicut decuit, et in humilitate uincere cupientes, ei hactenus multum detulimus, de misericordia Christi sperantes, quod ille, in cuius manu corda sunt regum, uoluntatem et animum eius mitigare deberet, et ad suum placitum inclinare. Unde quoniam nobis in his hucusque aliter, quam credebamus, euenit, nos eum hac uice per nuntios nostros duximus sollicitandum, sicut ex aliis litteris, quas tibi transmisimus, cognitioni tue plenius innotescet. Quod si nos hac uice audire noluerit, pro certo cognoscas, quod nos eum de cetero non sustinebimus, nec uenerabili fratri nostro clausimus uel claudemus, aut ei aliquo modo potestatem suam adimemus, quominus officium suum  libere ualeat exercere. Scire namque te uolumus, et certa cognitione tenere, quod nos ei in ecclesie sue libertate et iustitia manutenenda, quandiu uitalis spiritus in corpore nostro mansionem habuerit, nulla ratione deerimus. Sed ei potius in his consilium et auxilium, in quibus honeste poterimus, efficaciter ministrabimus. Et si ipse negligens aut remissus existeret, nos auctoritatem beati Petri et nostram procul dubio apponeremus. Quare constanter et uiriliter agas, et non modicum in Domino conforteris, certo certius habens, quod ex quo misericors et miserator Dominus uniuersalis Ecclesie negotium in tantum solita clementia iam respexit, quod schismaticus iam fere nullus remansit, in ipsius  ecclesie membris diu non poterunt scandala permanere.



CDXC. Ad Thomam Cantuariensem archiepiscopum.---Cum Henrico rege paterne et benigne agendum. 
[Ibid., p. 25.]

ALEXANDER papa, THOMAE Cantuariensi archiepiscopo.

Ex litteris tuis te uehementer commotum et turbatum esse accepimus, eo quod tibi, sicut deceret et uelles, non assistamus, et quod illustris rex Anglorum tibi occasione litterarum, quas ei transmisimus, incessanter insultet, et a tua se glorietur iurisdictione subtractum. uerum si tenorem litterarum  a principio usque ad finem legi fecisset, nichil profecto in eis reperiret, unde nobis aut tibi posset merito insultare. Quoniam igitur Ecclesia Romana in consuetudine habet, potius in obseruanda maturitate incommodum plerumque perferre quam in quibuslibet negotiis precipitanter procedere, quod eumdem regem tam longa exspectatione sustinuimus, ipsum nuntiis et litteris a proposito suo paterne et benigne reuocare uolentes, et eius impatientiam et duritiam mansuetudinis dulcedine emollire, non turbetur nec moueatur fraternitas tua, quia feruor caritatis et dilectionis, quam circa personam tuam habuimus, in nullo tepuit uel exstat remissus, sed de die in diem magis ac magis accrescit. Semper enim in proposito habemus honorem,  et dignitatem, et iura tua, et ecclesie, cui Deo auctore presides, diligenti sollicitudine manutenere et conseruare, et quod tibi concessimus, nullatenus mutauimus, nec Deo prestante mutabimus, et in die tibi concessa potestatem tuam libere sine appellationis remedio exercere tibi plenam concedimus facultatem. uolumus autem ab illis religiosis, per quos prefatum regem litteris nostris monuimus, responsum recipere.



CDXCI. Ad Ludouicum regem Francorum.---Eiusdem argumenti. 
[Ibid., p. 141.]

ALEXANDER papa, LUDOuICO regi Francorum.

 Regie serenitatis clementiam motam admodum et turbatam esse accepimus, eo quod uenerabili fratri nostro Thome Cantuariensi archiepiscopo iuxta uotum et desiderium suum, et prout necessitas exigit, non assistamus, et quod illustris rex Anglorum illi, occasione litterarum, quas illi transmisimus, incessanter insultans, ab eius glorietur se iurisdictione subtractum. uerum si tenor ipsarum litterarum a principio usque ad finem diligenter in audientia proborum recitaretur, nichil profecto in eis quis posset deprehendere, quod insultandi materiam uel occasionem prestaret. Ceterum si petitioni predicti regis quandoque annuimus, et eius uisi sumus uoluntati fauere, more periti medici fecimus,  qui egro, de cuius salute desperat, contraria, quecunque appetit, tribuit, tentans ipsum, qualitercunque potest, ad sanitatem reuocare. Aegro uero, quem se posse curare confidit, et quem affectuosius diligit, omnia nociua instantissime postulanti ministrare recusat. Quapropter cum consuetudinis sit Romane Ecclesie potius in seruanda maturitate plerumque damnum et iacturam incurrere, quam in precipitatione peccare, tua non miretur, nec moueatur serenitas, quod predictum regem tam longa exspectatione sustinuimus, uolentes eum in benignitatis et mansuetudinis dulcedine a suo reuocare proposito, et eius duritiam emollire. Non enim feruor caritatis et dilectionis, quam circa eumdem archiepiscopum habuimus, in aliquo tepuit  uel exstat remissus, sed de die in diem magis ac magis accrescit. Et semper in proposito et uoluntate habemus ei honorem et dignitatem, et iura sua et ecclesie sibi commisse manutenere propensius, et diligenti sollicitudine pro nostri officii debito conseruare. Nec etiam quod sibi concessimus, in quoquam mutauimus, nec auctore Domino mutabimus, quin imo in die sibi concessa ei liberam potestatem concedimus officium suum absque appellationis remedio et contradictionis obstaculo exercendi. uolumus tamen ut ab illis religiosis, per quos prefatum regem nostris litteris commonere curauimus, responsum recipiamus.



CDXCII. Priuilegium pro monasterio S. Syluestri de Nonantula. 
[TIRABOSCHI, Storia di Nonantola, II, p. 284.]


ALEXANDER episcopus, seruus seruorum Dei, dilectis filiis ALBERTO abbati monasterii S. Syluestri de Nonantula, eiusque fratribus, tam presentibus quam futuris, regularem uitam professis, in perpetuum, salutem et apostolicam benedictionem.

Apostolice sedis auctoritate debitoque compellimur pro uniuersarum Ecclesiarum statu satagere et earum quieti que specialius eidem sedi adherent, auxiliante Domino salubriter prouidere  . Eapropter, dilecti in Domino filii, uestris iustis postulationibus  benignitate debita duximus annuendum, et prefatum Nonantulanum B. Syluestri monasterium, cui, auctore Deo, diuino estis obsequio mancipati, quod utique ab Astulpho Longobardorum rege eiusdem loci fundatore beato Petro oblatum est, predecessorum nostrorum felicis memorie Leonis, Alexandri, Paschalis, Calixti, Innocentii, Eugenii et Anastasii Romanorum pontificum uestigiis inherentes, sub B. Petri et nostra protectione suscipimus et apostolice sedis priuilegio communimus, in primis siquidem statuentes ut ordo monasticus qui secundum Deum et B. Benedicti Regulam in eodem monasterio institutus esse dignoscitur perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione  pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Ipsum uidelicet castellanum Nonantulanum; castellum uetus et ecclesiam cum capellis suis, Gallianum, Catilianum, Fananum et ecclesiam cum capellis suis; Lisanum, Silopanum, et ecclesiam cum capellis suis; Samonum Campilium, Maranum, montem Oliueti, pratum Albini, monasterium S. Lucie cum ecclesiis et pertinentiis suis, ecclesiam SS. Trinitatis de Somogia, Manzulium, Tauialum, Rastellinum, Sanctam Mariam in Grumulo, Spinam Lamberti, Solariam, Roncaliam et  ecclesiam cum capellis suis, Camuranam et ecclesiam cum capellis suis, Curtiolam et ecclesiam cum capellis suis, Siccum, castellum Pellaui, Trecentulam et ecclesiam cum capellis suis, Bondenum, Nogariam, castellum, cellulam et Marchaliam cum pertinentiis eorum. Preterea castrum cellule, curtem Raguse et castellum Tedaldi cum omnibus allodiis que in comitatu Ferrariensi Bonifacius marchio acquisita possedit, uestro in perpetuum monasterio confirmamus, que comitissa Mathildis  de oblatione quam sancto Petro et Romane Ecclesie dederat, uobis olim dedisse cognoscitur sub censu, scilicet unius aurei annuo. In Papiensi ciuitate ecclesiam Sancti Quilici, in Placentina ecclesiam S. Syluestri, ecclesiam S. Crucis et ecclesiam S. Benedicti in Parmensi; ecclesiam S. Syluestri in suburbio uincentie, cellam S. Syluestri et cellam S. Marie in Fabrica; in Libertino ecclesiam S. Syluestri; in monte Silice ecclesiam S. Danielis, cum omnibus ad eam pertinentibus; in suburbio Padue ecclesiam S. Leonardi, a bone memorie Belino Paduano episcopo canonice uobis concessam; in Teruisina ciuitate ecclesiam S. Marie et S. Fusce cum libertate et capellis et omnibus ad eam pertinentibus.

 Sane nec Mutinensi omnino nec alicui cuicunque episcoporum uel principum, seu alicui ecclesiastice seculariue persone liceat supradicto monasterio aut eius cellis uel ecclesiis, aliisue possessionibus grauamen inferre, exactiones imponere, placitum atque colloquium preter abbatis ac fratrum uoluntatem indicare uel tenere. Sepulturam quoque ipsius monasterii liberam esse concedimus, ut eorum deuotioni ac extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua iustitia illarum ecclesiarum a quibus mortuorum corpora assumuntur.

Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars  consilii sanioris, secundum Dei timorem et B. Benedicti Regulam prouiderint eligendum, qui nimirum ad apostolice sedis presulem consecrandus accedat. Chrisma uero, oleum sanctum, consecrationes altarium seu basilicarum, ordinationes monachorum, qui ad sacros ordines fuerint promouendi, siue clericorum eiusdem monasterii cellis uel ecclesiis pertinentium, a quo malueritis catholico suscipiatis episcopo, siquidem gratiam et communionem sedis apostolice habuerit, et si ea gratis ac sine prauitate exhibere uoluerit. Non enim episcoporum cuiquam permittimus inuito abbate in monasterio uestro missas publicas celebrare, uel earum decimas uindicare, nec de ipso monasterio uel eius rebus rescriptam subripere, aut quolibet  modo impetrare cuique persone facultas sit. Quod si forte presumptum fuerit, irritum penitus habeatur. Nec episcopis facultas sit monasterii uestri clericos sine tui consensus deliberatione interdictionis aut excommunicationis sententia cercere. Porro illa dignitatis insignia quibus predecessores tui inter missarum solemnia uti noscuntur, nos persone tue ex apostolice sedis benignitate concedimus, ut uidelicet in diebus solemnibus ad missarum officia celebranda, dalmatica, mitra, chirothecis,  et sandaliis induaris. Ad hec adiicientes decernimus ut nulli omnino hominum fas sit prefatum monasterium temere perturbare, aut eius possessiones auferre, uel ablatas retinere, aut iniuste datas suis usibus uindicare, minuere, seu temerariis uexationibus fatigare; sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, ut in omnibus semper apostolice sedis cuius est proprium munimine ac protectione congaudeat, salua eiusdem sancte sedis apostolice auctoritate. Si qua igitur in futurum ecclesiastica, secularisue persona, hanc nostre constitutionis paginam sciens, etc.

Sig. Alex. PP. III.

     Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Ioannes presbyt. card. tit. SS. Ioannis et Pauli tit. Pammachii.
    Ego Ioannes presb. card. tit. S. Anastasie.
    Ego Theodinus presbyt. card. S. uitalis tit. uestine.
    Ego Hyacinthus diac. card. S. Marie in Cosmedin.
    Ego Ardicio diac. card. S. Theodori.
    Ego Cinthius diac. card. S. Adriani.
    Ego Manfredus diac. card. S. Georgii ad uelum  Aureum.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Aquiro.


Datum Beneuenti per manum Gratiani, S. Romane Ecclesie subdiaconi et notarii, u Idus Iunii, indictione I, Incarnationis Dominice anno 1168, pontificatus uero domni Alexandri pape III anno uIII.



CDXCIII. Monasterii Nonantulani libertatem confirmat. 
[Ibid.]

ALEXANDER episcopus, seruus seruorum Dei, dilectis filiis ALBERTO abbati et fratribus monasterii  S. Syluestri de Nonantula, salutem et apostolicam benedictionem.

Ea que auctoritate apostolice sedis fine congruo terminantur, nullius debet presumptio infringere, quominus proprium robur obtineant firmitatis. Cum igitur olim inter Nonantulanos et Mutinenses multe simultates et guerre fuerunt, tandem pro bono pacis inter utriusque loci habitatores huiusmodi conuentio est stabilita, ut uidelicet Mutinensis episcopus ecclesiam Castri ueteris cum capellis suis, ecclesiam Sclopani cum capellis suis, ecclesiam Fanani cum capellis suis, ecclesiam Camurane cum capellis suis, ecclesiam Trecentule cum capellis suis, et ecclesiam Cortiole cum capellis suis rogatu abbatis Nonantulani consecrare deberet, et  earum clericos promouere. Post hec uero pace a Mutinensibus non seruata, Ribaldus Mutinensis episcopus, inconsulto et inuito abbate, unam de supradictis ecclesiis per uiolentiam consecrauit, pro quo facto bone memorie Ildebrandus quondam abbas predicti monasterii ad concilium ueniens, quod felicis recordationis predecessor noster Innocentius papa in Lateranensi basilica celebrauit, aduersus eumdem episcopum in antecessoris nostri presentia querimoniam deposuit. Qui nimirum ante ipsos et fratres suos constitutus, cum super obiectis se defendere non ualeret, huiusmodi sententiam subiit. Cum enim pactum illud contra multorum Romanorum pontificum priuilegia monasterio Nonantulano indulta factum esse constabat,  predictus antecessor noster id ipsum uiribus carere decreuit, et prorsus in irritum duxit, eidem Mutinensi episcopo precipiens, ne quid simile ulterius tractare presumeret, quin potius uestrum monasterium semper et ubique concessa sibi quiete permitteret perfrui libertate. Nos igitur eiusdem antecessoris nostri uestigia subsequentes prescriptam sententiam auctoritate apostolica confirmamus et presentis scripti patrocinio communimus, statuentes ut nulli omnino hominum liceat uos et successores uestros super his ullatenus infestare, uel hanc nostre confirmationis paginam infringere, uel mutare, aut aliquam exinde uobis contrarietatem inferre. Si quis autem usu temerario id attentare presumpserit, nisi reatum suum congrue  emendauerit, indignationem omnipotentis Dei et beatorum Petri et Pauli apostolorum eius incurrat, et excommunicationi subiaceat. Cunctis autem, etc.

Bene ualete.




    Ego Alexander catholice Ecclesie episcopus
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Hubaldus presb. card. tit. S. Crucis in Ierusalem.
    Ego Ioannes presb. card. SS. Ioannis et Pauli tit. Pammachii.
     Ego Ioannes presb. card. tit. S. Anastasie.
    Ego Boso presb. card. S. Pudentiane tit. Pastoris.
    Ego Theodinus presb. card. S. uitalis tit. uestine.
    Ego Iacintus diac. card. S. Marie in Cosmedin.
    Ego Ardicio diac. card. S. Theodori.
    Ego Cinthius diac. card. S. Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Aquiro.


Datum Beneuenti per manum Gratiani, S. Romane Ecclesie subdiaconi et notarii, u Idus Iunii,  indict . . . . . . . . . . . . . . . . . . . 1168, pontificatus uero domni Alexandri pape III anno uIII.



CDXCIu. Ad monachos Sancti Prosperi Regiensis.---Ut Guidonem abbatem dilapidati monasterii reum ab officio remoueant. 
[MURATORI, Antiq. Ital., uI, 225.]

ALEXANDER episcopus, seruus seruorum Dei, uenerabilibus . . . . . Regini episcopatus, dilectis filiis Gand. Grat. Io. Hard. et ceteris monachis catholicis Sancti Prosperi.

[Ad noti] tiam nostram peruenit, et ex litteris uestris, filii monachi, id ipsum accepimus, quod Guido abbas . . . . . bona monasterii dilapidauit: quod ibi necessaria  nullatenus habeatis, sed ad iacturam fere omnem et indigentiam, per eius iniuriam et insolentiam, idem monasterium dicitur deuenisse. Cuius peru . . . . . in tantum modum excessit, ut tectum monasterii, quod plumbeum erat, eruisse dicatur, et in gule uoracitate illius pretium dissipasse. Accedit ad hoc, quod prius damnate memorie Octauiano heresiarche, et demum Guidoni Cremando illud nefandissimum prestitit iuramentum. Qui non solus peccare uoluit, sed alios in precipitium trahere non formidauit. Unde, quoniam tam graues et tam enormes excessus nolumus sub silentio preterire, discretioni uestre per apostolica scripta mandamus, quatenus si res ita se habet, prout est nostris auribus intimatum, memoratum abbatem a  prescripto monasterio, omni occasione, et appellatione postposita, remoueatis, et in aliam personam idoneam et honestam conuenire curetis, et eam uobis in Patrem et pastorem concorditer eligatis.

Datum Beneuenti, II Idus Iunii.



CDXCu. Priuilegium pro Ioanne Catanensi episcopo. 
[PIRRI, Sicilia sacra, I, 530.]

ALEXANDER episcopus, seruus seruorum Dei, uenerabili fratri IOANNI Catanensi episcopo et abbati eiusque successoribus canonice instituendis in posterum.

Sicut beatissimi Patris et doctoris elegantissimi  Gregorii primi ueridicis scriptis edocemur, constat Catanensem, ubi B. Agatha orta et passa est ciuitatem episcopalis dignitatis antiquitus gloria floruisse. Capta autem a Saracenorum populis Sicilie insula, ibi et per alias uniuerse prouincie ciuitates episcopalis gloria periit et Christiane fidei dignitas interiit. Post uero fere annos quadringentos  diuina populum suum respiciente clementia per strenuissimum comitem Rogerium Christianorum iuri eadem est insula restituta. Porro idem egregius comes Rogerius Romane Ecclesie deuotissimus filius ubique urbium antique dignitatis anhelans pro tempore gloriam reformare, Beate Agathe matrem ecclesiam Catanie sitam monasterium fore disposuit, quatenus illic fratres Dei pro seruitiis  insistentes pro illius salute, pro uxoris defuncte et militum animabus, qui eamdem terram Christianorum ditioni suo sanguine recuperauerant, Omnipotentis misericordiam implorarent. Quapropter pie recordationis Urbanus papa tanti uiri deuotionem attendens, electum quem idem comes ei transmiserat, benedixit in abbatem ut postmodum prerogatiua floreret et quicunque ibidem a monachis electus fuerit in abbatem idem populo preesse debeat in antistitem. Nos igitur eiusdem antecessoris nostri uestigia subsecuti, te frater episcope Ioannes, de nostris, licet indignis, tanquam de B. Petri manibus consecratum et eamdem ecclesiam sub B. Petri et nostra protectione suscipimus, et presentis scripti priuilegio munimus, statuentes ut quemadmodum  ab eodem antecessore nostro institutum est, ibidem utraque dignitas, abbatis uidelicet et episcopi, in una et eadem persona conseruetur, et electi a monachis eiusdem loci a Romano pontifice benedicantur et consecrentur, et nulli nisi Romano pontifici sit ipsa ecclesia subiecta. Preterea quascunque possessiones, quecunque bona eadem ecclesia ex donatione predicti comitis et heredum eius impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis.

 Ciuitatem Catanensem cum omnibus pertinentiis et tenimentis suis, castrum Sancte Anastasie cum possessionibus et pertinentiis suis, uillam Mascalarum cum omnibus pertinentiis suis, ecclesias Adernionis cum pertinentiis suis, ecclesias Iudith [potius Iacium] cum pertinentiis suis, ecclesias Centurbe cum pertinentiis suis, ecclesias castri Ioannis cum pertinentiis, et ecclesias omnium illarum terrarum que pertinent ad ipsum castellum, usque ad flumen Salsum, quod currit inter castrum Ioannis et Aggrigentinam ciuitatem, et usque ad fines Traginensis ciuitatis, et ex aliis partibus ubique sicut diuiditur a pertinentiis aliorum castrorum et ciuitatum. Libertates quoque a memorato comite  ecclesie tue iuste concessas, tibique tuisque successoribus nichilominus auctoritate apostolica confirmamus. Pallium quoque fraternitati tue nichilominus ex apostolice sedi liberalitate duximus concedendum, quo sollicitudo tua his diebus solemnibus qui inferius subnotantur in missarum celebratione utetur, scilicet Natiuitatis Domini, S. Stephani, Epiphanie, Ypapanton, Cene Domini et Resurrectionis, Ascensionis, Pentecostes, tribus solemnitatibus B. Marie, Natiuitatis S. Ioannis Baptiste, festiuitatibus apostolorum Petri et Pauli, commemoratione Omnium Sanctorum, festiuitate beate Agathe, et S. Leonis, et S. Eupuli martyris. In consecratione ecclesiarum, presbyterorum, diaconorum, et anniuersario consecrationis tue die. Tota ergo  mente fraternitas tua se exhibere festinet in prosperis humilem, et in aduersis, si quando eueniunt cum iustitia et etiam amicum bonis, aduersis contrarium, misericordie operibus iuxta uirtutem substantie insistens, et tamen insistere supra uirtutem etiam cupiens. Hec est, frater carissime, pallii accepti dignitas, quam si sollicite seruaueris quod foris concepisse ostendis, intus habebis.

Decernimus ergo ut nulli omnino hominum liceat prefatam ecclesiam temere perturbare aut eius possessiones auferre, uel ablatas retinere, minuere, seu quibuslibet molestiis fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.  Si qua igitur in futurum, etc.

    Ego Alexander catholice Ecclesie episcopus.
    Ego Ubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Conradus Moguntinus archiepiscopus et Sabinensis episcopus.
    Ego Ubaldus presb. card. Sancte Crucis in Ierusalem.
    Ego Ioannes presb. card. tit. S. Anastasie.
    Ego Boso presb. card. S. Pudentiane tit. Pastoris.
    Ego Theodinus presb. card. S. uitalis tit. uestine.
    Ego Iacinthus diacon. card. S. Marie in Cosmedin.
     Ego Arditio diac. card. S. Theodori.
    Ego Chanchiris diac. card. S. Adriani.
    Ego Manfredus diac. card. S. Georgii ad uelum Aureum.
    Ego Ugo diac. card. S. Eustachii iuxta templum Agrippe.
    Ego uitellius diac. card. SS. Sergii et Bacchi.


Datum Beneuenti, per manum Gratiani sancte Romane Ecclesie subdiaconi et notarii, uII Kal. Augusti, ind. prima, Incarn. Domini anno 1168, pontificatus uero domni Alexandri pape III anno IX.



CDXCuI. Ad Suessionensem, Ambianensem et Laudunensem episcopos.---Pro Constantia comitissa S. Aegidii, contra comitem Bolonie de dotalitio suo. 
[MARTEN., Ampl. Collect., II, 755.]


ALEXANDER episcopus, seruus seruorum Dei, uenerabilibus fratribus Suessionensi  , Ambianensi  , et Laudunensi  episcopis, salutem et apostolicam benedictionem.

Dilecta in Christo filia nostra nobilis mulier C. comitissa S. Aegidii, soror karissimi in Christo filii nostri L. illustris Francorum regis, transmissa  nobis relatione monstrauit, quod Eustachius quondam filius regis Stephani  eam in legitimam uxorem accepit, et sibi comitatum Boloniensem in dotalitium concessit, et etiam scripto authentico, prout moris est, confirmauit. Unde quoniam Mattheus frater nobilis comitis Philippi et M. quondam abbatissa predictum comitatum detinere dicuntur irrationabiliter occupatum, et sepius requisiti reddere contradicunt; fraternitati uestre per apostolica scripta mandamus, quatenus prefatum Mattheum et monacham ex parte nostra diligenter commoneatis, ut prenominate comitisse prescriptum comitatum restituant, et libere sine molestatione dimittant, uel in presentia uestra ei plenam super hoc iustitiam, omni dilatione et appellatione  remota, exhibeant. Si autem iuxta commonitionem uestram neutrum forte efficere uoluerint, licet pro alio sint excommunicati, specialiter pro hac re ipsos auctoritate nostra excommunicatos denuntietis in toto comitatu, et omnia diuina preter baptisma paruulorum et penitentias morientium prohibeatis officia celebrari, et sententiam ipsam usque ad plenam satisfactionem inuiolabiliter obseruari faciatis. Quod si huic negotio omnes interesse non poteritis, duo nichilominus ipsum prout dictum est, infra tres menses post harum susceptionem diligentius prosequantur.

Data Beneuenti, uI Kalendas Septembris.



CDXCuII. Ad Henricum Remensem archiepiscopum.---Se excusat quod eius de episcopo Atrebatensi precibus non satisfecerit  . Hortatur ut suffraganeos benigne tractet. Significat se de sorore eius Constantia, comitis Tolosani uxore ad Suessionensem, Ambianensem, Laudunensem episcopos scripserit. Paganum magistrum commendat. 
[MARTEN., ibid., col. 753.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum significasses nobis quod nec litteras, nec nuntios tuos benigniori oculo respiceremus, nec preces tuas super negotio Atrebatensis episcopi uellemus admittere, satis mirati sumus qua de  causa turbatio ista in animo tuo prouenerit, et quibus argumentis gratiam et dilectionem nostram circa te refriguisse coniicere potuistis. Non enim ita immemores sumus magnifice deuotionis et utilissimi obsequii, quod nobis et Ecclesie in necessitatis articulo prompto animo impendisti, ut non te sicut carissimum fratrem nostrum et firmissimam columnam Ecclesie sincerissimo diligamus caritatis affectu, et tam nuntios quam litteras tuas libenti semper animo uideamus, et gratanter pro te uelimus efficere quidquid cum Deo et iustitia et  honestate nostra possumus, et pro aliquo fratrum nostrorum essemus facturi. Nec recolimus nos unquam tuis precibus obuiasse, quas salua forma iustitie et honestate nostra potuimus exaudire; imo plerumque preter officii nostri debitum tue curauimus fraternitati deferre, et satisfacere uoluntati. Quapropter hec in animum tuum non descendant, sed omnem huiusmodi sollicitudinem et anxietatem deponas, et si quando petitionibus tuis non ad uotum annuimus, non uoluntati nostre, sed potius meritis negotiorum ascribas. Desiderium namque, sicut diximus, et uoluntatem habemus, ea que cordi sunt tibi gratanti animo exsequi, et uotis tuis in quibus expedit benignum semper et promptum fauorem prebere. Tu uero sicut uir  discretus et prudens, in omnibus agendis tuis caute et prouide ambules, suffraganeos Ecclesie tue benigne et mansuete pertractes, et de ecclesiis beati Petri principis, que in tua prouincia constitute sunt, non tanquam de tuis disponas, sed eas in sua libertate relinquas, de cetero super negotio dilecte in Christo filie nostre nobilis mulieris C.  sororis tue uxoris comitis Tolosani, uenerabilibus fratribus nostris Suessionensi, Ambianensi et Laudunensi episcopis consideratione fraternitatis tue efficaciter scripsimus, prout nouimus expedire. uerum quia, sicut accepimus, in instrumento dotalitii sui testes conscripti sunt, ipsos auctoritate nostra et tua moneas et inducas, ut amore iustitie  testimonium perhibeant ueritati. Sicut enim periculosum est falsum proferre, ita quoque bonum est ueritati testimonium perhibere. Ad hec dilectum filium nostrum magistrum Paganum tibi deuotum admodum et fidelem prouidentie tue propensius commendamus, rogantes ut ei benefacias, et habeas multipliciter commendatum, quem scis pro suo negotio tanto tempore apud nos moram fecisse. Negotium enim pro quo eum misisti, cito satis et compendiose expediuimus.

Data Beneuenti, sexto Kalendas Septembris.



CDXCuIII. Monasterii SS. Felicis et Fortunati uicentini bona et priuilegia confirmat. 
[UGHELLI, Italia sacra, u, 1042.]


ALEXANDER episcopus, seruus seruorum Dei, dilectis filiis ARNULPHO abbati monasterii SS. Felicis et Fortunati uicentini, eiusque fratribus, tam presentibus quam futuris, regularem uitam professis in perpetuum.

Religiosam uitam eligentibus, etc., usque infringat. Eapropter, etc., uqsue priuilegia comunimus. Statuentes, ut quascunque possessiones, etc., usque exprimenda uocabulis: Quidquid habetis per longitudinem a fluuio Retronis, et Ursega, usque ad pontem altum. Quidquid etiam habetis per latitudinem a fluuio Retronis, usque ad alium pontem, per quem positum super eumdem  fluuium transitur ad Monticellum: In Seledo unam curtem, que nominatur uuarzonus; in Sarecto casale unum; in Turre unum casale; in Magrado unum casale; in Arserio aliud casale; in Cuculo petiam unam de uinea, et tres campos; in Muzone casale unum; in Rauna aliud casale; in Culpano curtem unam cum suis pertinentiis; in Cartusiano censitos S. uiti pertinentes de casale Penculi; inter Scledum et S. uitum medietatem unius curtis; in loco, qui dicitur Sanctus Titulus in Luuizano curtem unam cum capella S. uiti. In Malado casalia nouem. In Marostica curtes duas, unam in loco Prouio cum capella S. Apollinaris, aliam uero in Burguliano cum capella et Gazo. In Angarano casalia duo, et montes duos, unum, qui dicitur mons  Oliuarum, alter qui nominatur mons castanearum; in Solania curtem unam cum capella S. uiti; in Tiuido casalia duo; in Facino casalia tria; in Pechio casale unum; in Barbutia casale unum; in Fuluiano unum casale; in Bubeneto unum casale; in Secusino casale unum; in Braido S. uiti curtes quatuor cum plebe, et capellis, et pertinentiis suis et decimis; in Cortolonga curtem unam cum capella. Iuxta flumen nouum curtem unam cum capella S. uiti; in Bragantia unum casale; in Iuuene curtem unam; in Bucone aliam curtem; in Fontana Frigida unum casale; in Paderno aliud casale; in Carbonaria duo casalia; in Titulo unum casale; in Causele quatuor casalia; in Ara unum casale; in  Cona terram aratoriam; in Calzade petiam unam de uinea; in Zulano unum casale; in Arzignano aliud casale; in monte Cleda terram aratoriam. Duas petias uinee in Monticello, et terram aratoriam; in Albetone massaritiam unam; in uiuarolio curtem unam cum capella S. Petri. Extra Benacum lacum, in loco qui dicitur Randena, braidam S. Georgii; et in Lainedo uineas, et oliueta; Alpes quoque quatuor, duas super Marosticam, que uocantur Lastaria, et Bugnaria, Longera, insuper et montes de Zouenano, et Nouogino; in Uuisega molendinum unum; in Altico alium molendinum; dimidiam partem curtis S. Apollinaris, cum capella, et uantium S. Georgii, cum ecclesia, massaritias duas in Bercia, et duas in Liseria; in Barbarano  curtem unam, et casales duos; in Basico curtem unam. Oblationes preterea ad idem monasterium uenientes, et cetera iura, et libertates, seu donationes, quas bone memorie Rodulfus, Lambertus, Hieronymus, Astulfus, Litherius, Turingius, Eccilinus, Henricus, Lothouicus quondam uicentini episcopi monasterio uestro tam in decimis, quam conditionibus, operibus, escaticis, pascuis, pratis, siluis, rupinis, montibus, planis, aquis, aquarum decursibus, molendinis, piscationibus, uenationibus ad predicta loca pertinentibus, rationabiliter concesserunt, et uos in quadraginta annis retro absque legitima interruptione possedistis, uobis, ac per  uos eidem monasterio scripti nostri munimine confirmamus. Saluo quidem eo, quod ipsi episcopi sibi pro his omnibus in predicto monasterio reseruarunt, uidelicet, ut in Natiuitate, et in Pascha Domini, et singulis festiuitatibus supradictorum martyrum Felicis, ac Fortunati unam candelam, unum panem, et ampullam plenam uino abbas, uel monachi eiusdem loci episcopo, qui pro tempore fuerit, debeat, omni alia contradictione remota, annuatim deferre. Prohibemus etiam, ut nulli fratrum uestrorum post factam in eodem loco professionem aliqua leuitate sine abbatis sui licentia fas sit de monasterio discedere. Discedentem uero absque communium litterarum cautione nullus audeat retinere. Statuimus preterea ut neque comiti, neque principi, nec alicui  seculari, uel ecclesiastice persone liceat indebitas, et iniustas exactiones in prefato monasterio exercere. Sane noualium uestrorum, que propriis manibus, aut sumptibus colitis, siue de nutrimentis animalium nullus a uobis decimas exigere presumat. Obeunte uero te, etc. Sepulturam quoque, etc. Decernimus ergo, etc. . . . salua sedis apostolice auctoritate, et diecesani episcopi canonica iustitia. Si qua igitur, etc. Cunctis autem, etc. Amen, amen, amen.

    Ego Alexander catholice Ecclesie episcopus.
    Ego Hubaldus presb. card. tit. Sancte Crucis in Ierusalem.
    Ego Boso presb. card. S. Pudentiane tit. Pastoris.
     Ego Petrus presb. card. tit. S. Laurentii in Damaso.
    Ego Theodinus presb. card. S. uitalis tit. uestine.
    Ego Iacinthus S. Marie in Cosmedin. diac. card.
    Ego Ardicio diac. card. S. Theodori.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Aquiro.


Datum Beneuenti per manum Gratiani, S. R. E. subdiaconi et notarii, II Idus Septembris, indict. I, Incarnationis Dominice anno 1168, pontificatus  uero D. Alexandri pape III anno X.



CDXCIX. Priuilegium pro monasterio S. Reparate Marradino. 
[UGHELLI, Italia sacra, II, 499.]

ALEXANDER episcopus, seruus seruorum Dei, dilectis filiis HOMODEO abbati monasterii S. Reparate de Marrata, eiusque fratribus, tam presentibus quam futuris, regularem uitam professis in perpetuum.

Quoties illud a nobis petitur quod religioni, etc. Eapropter, dilecti in Domino filii . . . . . prefatum monasterium S. Reparate, in quo diuino estis obsequio mancipati, ad exemplar predecessoris nostri S. recordationis Honorii pape II, sub B. Petri et  nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus, et illibata permaneant, in quibus hec propriis duximus exprimenda uocabulis, ecclesiam S. Marie in Crispino, ecclesiam S. Laurentii, ecclesiam S. Cassiani in Petrosolo, ecclesiam S. Euphemie, ecclesiam S. Martini, ecclesiam S. Petri in uizzano, et ecclesiam S. Andree eiusdem loci, et Camortinicellam, decimationes ab episcopis Fauentinis, monasterio uestro  rationabiliter concessas uobis, et per uos eidem monasterio, auctoritate apostolica nichilominus confirmamus. Sepulturam quoque ipsius loci liberam esse concedimus, ut eorum deuotioni, et extreme uoluntati qui se illic sepeliri deliberauerint, nisi excommunicati, uel interdicti sint, nullus obsistat, salua iustitia matricis Ecclesie. Decernimus ergo, etc., salua sedis apostolice auctoritate, et diecesani episcopi canonica iustitia. Si quis ergo, etc. Amen.

    Ego Alexander catholice Ecclesie episcopus.
    Ego Ubaldus presb. card. tit. S. Cruc. in Ierusalem.
    Ego Ioannes presbyter card. tit. S. Anastasie.
     Ego Boso presb. card. S. Pudentiane tit. Pastoris.
    Ego Petrus presb. card. tit. S. Laurentii in Damaso.
    Ego Theodinus presb. card. S. uitalis tit. uestine.
    Ego Arditio diac. card. S. Theodori.
    Ego Manfredus diac. card. S. Georgii ad uelum Aureum.
    Ego Ugo diac. card. S. Eustachii iuxta templum Agrippe.


Datum Beneuenti per manum Gratiani, S. R. E. subdiaconi et notarii, u Id. Nouemb., indict. I, Incarn. Domin. an. 1168, pontificatus uero D. Alexand. pape III an. X.



D. Ecclesiam SS. Hippolyti et Cassiani et S. Ioannis Baptiste Foscianensem tuendam suscipit eiusque possessiones et priuilegia confirmat. 
[MURATORI, Antiq. Ital., uI, 423.]


ALEXANDER episcopus, seruus seruorum Dei, dilecto filio IACOBO plebano Sanctorum Hippolyti et Cassiani, Sancti Ioannis Baptiste de Fosciano, eiusque successoribus canonice in perpetuum substituendis.

Pia postulatio uoluntatis effectu debet prosequendo compleri, ut fidelis deuotio laudabiliter enitescat, et utilitas postulata uires indubitanter assumat. Eapropter, dilecte in Domino, tuis iustis postulationibus  libenter annuimus, et prefatam Ecclesiam, cui auctore Deo preesse dignosceris, sub beati Petri et nostra protectione suscepimus, et presentis scripti priuilegio communimus, statuentes ut quascunque possessiones, quecunque bona, que eadem Ecclesia impresentiarum iuste et canonice possidet, aut in futurum pontificum largitione, regum uel principum oblatione, uel aliorum Dei fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant, in quibus hec propriis duximus exprimenda uocabulis: Terras omnes, et homines, quos habet prenominata ecclesia in uilla de Basilica, et in castro de Fosciano, et in eorum confiniis; et quidquid de iure in uilla de Fabrio, et de  Marcione, et in Monte de Silico, et in curte de Socraio possidet. Ecclesiam Sancti Georgii iuxta memoratam ecclesiam de Campo Foscianense; Sancte Marie capellam de Fosciana; ecclesiam Sancti Petri, ecclesiam sancti Michelis de Castilione; ecclesiam Sancti Quirici de Fabrio; ecclesiam Sancti Martini de Montepigulo; ecclesiam Sancti Iacobi de uerucola; ecclesiam Sancti Bartholomei de Cloia; hospitale Sancti Peregrini de Alpibus; et hospitale Sancte Marie de Alpe; ecclesiam Sancti Michelis de Saxorubeo; ecclesiam Sancti Sixti de uilla; ecclesiam Sancte Marie de Maniano; ecclesiam Sancti Laurentii de Corfino; ecclesiam Sancti Martini de Sericagnana; ecclesiam Sancti Laurentii,  ecclesiam Sancti Pantaleonis de Bacciano; ecclesiam Sancte Felicite de Pontequosi; ecclesiam Sancti Reguli, et ecclesiam Sancti Laurentii, et ecclesiam Sancti Iacobi de Monteserico; ecclesiam Sancti Andree, et ecclesiam Sancte Marie de Milano; ecclesiam Sancti Martini de Paleroso; ecclesiam Sancti Michelis de Perporo; ecclesiam Sancti Petri de Fiattono; ecclesiam Sancti Iacobi de Montealtissimo; ecclesiam Sancti Frediani de Saxo; ecclesiam Sancti Petri de Castronouo; ecclesiam Sancte Marie de Campocastellano; ecclesiam Sancti Nicolai, et ecclesiam Sancti Iusti de Calabaroti; ecclesiam Sancti Pantaleonis de Monte; ecclesiam Sancti Prosperi de Antisorano; ecclesiam Sancti Donati de Rontano; ecclesiam Sancti Michelis  de Colle; ecclesiam Sancti Bartholomei de Graniano; ecclesiam Sanctorum Philippi et Iacobi de Filicaia; ecclesiam Sancte Marie de Rotano et Sancti Nicolai de Silicano. Ad hec statuimus, et auctoritate apostolica prohibemus, ut nec episcopo, qui pro tempore fuerit, nec canonicis Lucanis liceat, tibi et plebi tue, onera et grauamina importabilia imponere, aut nouas uel indebitas exactiones super uos aliquatenus exercere. Decernimus ergo, etc. . . . salua sedis apostolice auctoritate, et episcopi diecesani canonica iustitia. Si qua igitur in futurum, etc.

    Ego Alexander catholice sedis episcopus.
    Ego Bernardus Portuensis Sancte Ruffine episcopus.
     Ego Conradus Magontinus archiepisc.
    Ego Ubaldus presb. card. tit. Sancte Crucis.
    Ego Ioannes presb. card. tit. Sancti Anastasii.
    Ego Albertus presb. card. tit. Sancti Laurentii in Lucina.
    Ego Petrus presb. card. tit. Sancti Laurentii in Damaso.
    Ego Ioannes presb. card. tit. Sancti Marci.
    Ego Theodorus presb. card. Sancti uitalis.
    Ego Andreas diac. card. Sancti Theodori.
    Ego Ugo diac. card. Sancti Eustachii iuxta templum Agrippe.


Datum Beneuenti per manus Gratiani, sancte Romane Ecclesie subdiaconi et notarii, X Kalendas Ianuarii, indictione prima, Incarnationis Dominice  anno 1168, pontificatus uero domni Alexandri pape tertii anno decimo.



DI. Ecclesiam S. Petri Bononiensem tuendam suscipit et eius bona ac iura confirmat. 
[SAuIOLI, Annal. Bolognesi, II, II, 7.]

ALEXANDER episcopus, seruus seruorum Dei, dilectis filiis BONIFACIO archidiacono et ALBERTO archipresbytero Ecclesie Sancti Petri Bononie eorumque fratribus tam presentibus quam futuris canonice substituendis, in perpetuum.

Effectum iusta postulantibus indulgemus et uigor equitatis et ordo exigit rationis, presertim quando  petentium uoluntatem pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Petri in qua diuino estis obsequio mancipati sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: ecclesiam Sancti Ioannis Baptiste, ecclesiam  Sancte Marie de Montoualo, ecclesiam Sancti Aegidii iuxta Sauinam, ecclesiam Sancti Petri in Castagnolo, Sancte Marie de uineis, et ecclesiam Sancti Michelis de Argelata et plebem Medicine. Ecclesiam Sancte Marie de uineis et ecclesiam Sancti Michelis que sunt in Medicina cum omnibus predictarum ecclesiarum pertinentiis; terram etiam cum domibus et sine domibus que est circa ecclesiam Sancti Petri uestri episcopatus, scilicet a meridie uespere Septentrionis positis; terras que sunt iuris ecclesie uestre in Septentrione positas infra murum ciuitatis in loco qui Hospitale uocatur, et extra murum usque ad uiam Sancti Thome apostoli, et a platea que pergit ad eamdem ecclesiam usque ad riuum qui dicitur  Auesa. Omne dominicatum quod habetis et tenetis; tres quoque partes decimationum totius uestre plebis scilicet Sancti Petri episcopatus cum omnibus pertinentiis uiuorum et mortuorum et quidquid in suprascripta uestra episcopali ecclesia offertur seu in altari aut in pauimento ponitur. Decimationem totius plebis de Buida.

Preterea quemadmodum bone memorie G. Bononiensis episcopi ab onere expensarum quas solebatis facere in eundo Rauennam ad synodum et redeundo uos auctoritate apostolica absoluimus, et in posterum tam uos quam successores uestros absolutos manere censemus. Decernimus ergo, etc. . . . . , salua sedis apostolice auctoritate et Bononiensis episcopi canonica iustitia. Si qua ergo  in futurum, etc. . . .

    Ego Alexander catholice Ecclesie episcopus.
    Ego Hubaldus presbyt. cardin. tit. S. Crucis in Ierusalem.
    Ego Ioannes presbyt. card. tit. S. Anastasie.
    Ego Albertus presbyt. card. tit. S. Laurentii in Lucina.
    Ego Boso presbyt. cardin. tit. S. Pudentiane tit. Pastoris.
    Ego Petrus presbyt. cardin. S. Laurentii in tit. Damaso.
    Ego Ioannes presb. card. tit. S. Marci.
    Ego Theodinus presbyt. cardin. tit. S. uitalis uestine.
     Ego Bernardus Portuensis et S. Rufine episc.
    Ego Ar . . . . diaconus cardinalis S. Theodori.
    Ego Hugo diac. card. S. Eustachii iuxta templum Agrippe.


Datum Beneuenti per manum Gratiani, sancte Romane Ecclesie subdiaconi et notarii, tertio Kal. Ianuarii, indictione I, Incarnationis Dominice anno 1168, pontificatus uero domni Alexandri III pape, anno decimo.



ANNO 1168?



DII. Ad Thomam Cantuariensem archiepiscopum.---Regem humilitate uinci consulit.
[Epistole S. Thome, ed. GILES, II, 19.]


ALEXANDER papa, THOMAE Cantuariensi archiepiscopo.

Etsi aduersitatum et laborum angustie tibi acrius incumbere et inualescere uideantur, plurima tamen sanctorum Patrum tibi exempla proponas, qui, sicut tu, multas zelo iustitie calamitates et angustias passi immarcescibilem coronam et celeste regnum meruerunt feliciter adipisci. Quapropter rogamus prudentiam tuam atque monemus, quatenus semper illud pre oculis habens: Beati scilicet, qui persecutionem patiuntur propter iustitiam , tuum nullis aduersis animum frangas, nec ulla turbatione deponas, sed eum fortitudinis  et constantie uirtute confirmes. Ubi uero iustitiam et libertatem Ecclesie deperire cognoueris, cum rege Anglorum in depressionem et diminutionem ecclesiastice dignitatis pacem reformare nullo modo labores. uerumtamen, quantum saluo honore officii tui et libertate Ecclesie fieri poterit, te ipsum ei humilies, et ad gratiam et amorem suum recuperandum modis omnibus enitaris, neque plus iusto de eo timeas, nec maiores quam oporteat, securitates requiras. Quia, sicut credimus, ex quo se tibi reconciliauerit, minime te offenderet, nec a quoquam pateretur offendi. Nos enim, sicut tibi uiua uoce ac litteris proposuimus, te tanquam carissimum sincera caritate diligere uolumus, et ad conseruationem honoris, libertatis  et dignitatis tue augmentum, quantum gratia diuina concesserit, aspirare.



ANNO 1165-1169



DIII. Ad regem Scotie.---Thomam exsulantem illi commendat.
[Ibid. p. 143.]

ALEXANDER papa regi Scotie.

Cum illius sincerissime deuotionis affectum, quem recolende memorie Malcolinus quondam Scotorum rex, frater tuus, circa nos et Ecclesiam Dei, quod uixit, constanter exhibuit, et tuam deuotissimam sinceritatem, qua te circa personam nostram ex litteris  tuis feruere cognouimus, ad animum diligentius reuocamus, magnificentie tue preces affectuosas pro his, qui nobis cari et accepti existunt, confidenter porrigimus, et eos excellentie regie sine hesitatione aliqua propensius commendamus. Qualiter autem uenerabilis frater noster Cantuariensis archiepiscopus pro ecclesie sue libertate exsilium non dubitauerit sustinere, et sicut uir religiosus, discretus pariter et honestus, et nobis ac uniuerse Dei Ecclesie charus admodum et acceptus, temporalium iacturam subire maluerit, quam iussis principum obedire, tuam non credimus sublimitatem latere. Unde quoniam prefatus frater tuus, et alii progenitores tui ipsum, et predecessores eius, et ecclesiam ei commissam, filiali semper  deuotione, sicut nobis dicitur, consueuerunt amplecti, serenitatem tuam per apostolica scripta rogando monemus et exhortamur in Domino, quatenus memoratum archiepiscopum, diuini amoris obtentu et pro reuerentia beati Petri et nostra, sui ipsius respectu diligere studeas et fouere, et eum et ecclesiam ei commissam dignis semper honoribus satagas preuenire, et ei consilium et auxilium regia clementia dignetur efficaciter impartiri; ut nos magnificentie tue multiplices exinde gratias exsoluere teneamur, et prenominatus archiepiscopus ad honorem et exaltationem tuam, et totius regni tue gubernationi commissi, debeat omni tempore feruentius anhelare, et uobis magis obnoxius permanere.



DIu. Ad Philippum Flandrie comitem.---Eiusdem argumenti.
[Ibid., p. 145.]


ALEXANDER papa, comiti Flandrie PHILIPPO.

Quanto sincerissime deuotionis tue feruorem circa nos et Ecclesiam Dei magis probatum in omnibus et expertum habemus, tanto pro his qui nobis et eidem ecclesie cari et accepti existunt, industrie tue cum maiori fiducia preces affectuosas porrigimus, et ad eorum dilectionem tuam prudentiam propensius inuitamus. Eapropter uenerabilem fratrem nostrum Cantuariensem archiepiscopum, uirum utique religiosum, discretum, prouidum et honestum,  et nobis ac uniuerse Dei Ecclesie charum omnimodis et acceptum, magnitudini tue, quantum possumus, commendantes, nobilitatem tuam per apostolica scripta rogamus, mandamus et exhortamur attentius, quatenus eumdem et suos, diuine miserationis obtentu, et pro reuerentia beati Petri ac nostra, necnon sui ipsius intuitu, per quem tibi multa poterunt incrementa et commoda prouenire, diligere, honorare, manutenere propensius, et multimodis studeas confouere, et ad eius, quantum poteris, pacem opportunitate suscepta intendas; ut ipse idem ad honorem et augmentum tuum debeat omni tempore totis uiribus anhelare, et nos sinceritati tue uberrimas teneamur exinde gratiarum actiones referre, et preces ac petitiones tuas libentius  et efficacius promouere. Quidquid enim eidem honoris et commodi liberalitas tua interuentu nostro contulerit, nobis ipsis putabimus specialiter erogatum.



Du. Ad comitem Henricum.---Eiusdem argumenti.
[Ibid. p. 144.]

ALEXANDER papa, nobili uiro comiti HENRICO.

Inter ceteras diuine operationis actiones illud Deo et nobis gratissimum reputamus, quod uenerabilem fratrem nostrum Cantuariensem archiepiscopum in angustiis et anxietatibus eius sereno uultu respicere, et ei gratie pariter et consolationis tue fauorem  ex consueta curasti clementia exhibere. Quia uero nunc ope et consilio maxime opus habet, magnificentiam tuam per apostolica scripta rogamus, monemus et exhortamur in Domino, et in remissionem tibi peccatorum iniungimus, quatenus pietatis intuitu, et pro reuerentia beati Petri et nostra, et consideratione religionis et dignitatis sue, ipsum et suos gratia, honore, pariter et dilectione preuenias, eisque in ipsorum aduersitatibus consolationis et fauoris tui solatium exhibeas, ita quod inde ab omnipotenti Deo eternam possis retributionem recipere, et nos, quod eidem impenderis, nobis specialiter impensum putantes, magnitudini tue uberrimas teneamur propter hoc gratias exhibere.



DuI. Ad abbatem de Claro-Marisco.---Thome archiepiscopi Cantuariensis sororem et eius liberos commendat.
[Ibid., p. 112.]


ALEXANDER papa, abbati et fratribus de Claro-Marisco.

Super beneficiis, que liberalitas uestra sorori uenerabilis fratris nostri Cantuariensis archiepiscopi, et liberis eius, et his qui cum eis sunt, multipliciter erogauit, caritati uestre immensas referimus gratiarum actiones, et religionem uestram super hoc digne, sicut conuenit in Domino, laudibus commendamus, desiderium siquidem et uoluntatem habemus commodis et incrementis uestris, quantum  cum Deo possumus, libenter intendere, et preces ac petitiones uestras, quantum honestas permiserit, efficaciter promouere. Memoratus quoque archiepiscopus uobis, opportunitate suscepta, pro tot et tantis uestre liberalitatis obsequiis secundum merita respondere curabit, et monasterio uestro magis obnoxius omni tempore permanebit. Nos etiam postulationibus uestris libentius intendemus, et eas efficacius curabimus exaudire.



DuII. Ad Stephanum Meldensem et abbatem Sancti Crispini.---Mandat hortentur Henricum regem ut Ecclesie Cantuariensis reditus, honores et possessiones postposita mora restituat et restitui faciat
[Ibid., p. 102.]

 ALEXANDER papa, episcopo Meldensi, et abbati Sancti Crispini Suessionensis.

Deuotionis ac sinceritatis inspectio, qua circa nos et Ecclesiam Dei prudentia uestra feruescit, nos admonet multipliciter et inuitat uos super negotio ecclesie confidenter sollicitare, et uobis, etiam que ardua sunt et difficilia, sine dubitatione committere exsequenda. Sane discretioni uestre non exstat incognitum, quantis molestiis, aduersitatibus, grauaminibus et persecutionibus atque pressuris uenerabilis frater noster Thomas Cantuariensis archiepiscopus a rege suo, zelo iustitie pro libertate Ecclesie sibi commisse, fuerit pregrauatus, et longo exsilio maceratus, et tam possessionibus  quam reditibus ecclesie sue priuatus. Siquidem tanquam fratri carissimo, et precipuo ecclesie membro, interna super his mentis affectione compatimur, et ei, in quibus possumus, libenter nostre consolationis solatium impartimur. Inde est quod prudentie uestre per apostolica scripta mandamus et mandando precipimus, quatenus predictum regem ex parte nostra commouere et inducere omnibus modis laboretis, ut sicut anime sue salutem diligit, predicto archiepiscopo, ecclesie sue redditus, et honores, et possessiones ablatas postposita mora restituat, et restitui faciat, et libere ac quiete dimitti, ita quod ex hoc non possit anime sue periculum incurrere, aut diuinam formidare uindictam. Eidem quoque regi super hoc blanda et  dulcia, aspera et dura, si expedite uideritis, sicut uiri discreti et prouidi, proponatis.



DuIII. Ad Cisterciensem et Pontiniacensem abbatem et uniuersos Cisterciensis ordinis fratres.---Pro fratre R.
[Ibid. p. 111.]

ALEXANDER papa, Cisterciensi et Pontiniacensi abbatibus et uniuersis Cisterciensis ordinis fratribus.

Ad audientiam nostram, unde satis mirari compellimur, peruenisse noscatis, quod uos dilecto filio nostro R. fratri uestro, quoniam uenerabilis frater noster Cantuariensis archiepiscopus ipsum in Angliam pro negotiis Ecclesie destinauit, penam infligere proposuistis, ad hoc humana gratia potius,  quam amore Dei et iustitie inclinati. Quoniam autem hoc in nostram et Ecclesie Dei iniuriam redundaret, nec nos id, sicut non debemus, in patientia sustinere possemus, uniuersitati uestre per apostolica scripta precipiendo mandamus, quatenus memorato R. nullam occasione ista penam infligere, uel ei rancorem aliquem uel indignationem ostendere presumatis, sed ipsum benigne inter uos et fraterne tractetis.



DIX. Ad Thomam Cantuariensem archiepiscopum.---Henrici episcopi Wintoniensis, ab Henrico rege uexati, abdicationem irritam esse.
[Ibid., p. 10.]

ALEXANDER papa, THOMAE Cantuariensi archiepicopo.

 Curam et sollicitudinem, quam circa commissam tibi administrationem prudenter et magnanimiter geris, digna laude prosequimur; et tolerantie tue propositum multipliciter in Domino commendamus. Quod autem significasti nobis uenerabilem fratrem nostrum Wintoniensem episcopum occasione iniuriarum et persecutionum, quas ei rex grauiter et importabiliter inferebat, episcopatui suo abrenuntiasse, hoc graue satis et molestum ferimus: et abrenuntiationem ipsam, nisi prius, quomodo facta sit, per eius litteras uel nuntios cognoscamus, nec possumus ratam, aut non ratam habere.



ANNO 1167-1169.



DX. Abbati monachisque uallis Lauree precipit ne archiepiscopo Tarraconensi neue episcopo Barcinonensi obediant, donec finium controuersia disceptetur. 
[MANSI, Concil., XXI, 1064.]


Quoniam super iure parochiali loci in quo monasterium uestrum incepistis inter uen. fratres nostros Tarraconensem archiep. et Barcinonensem episcopum questio est exorta, per apostolica uobis scripta mandamus quatenus neutri illorum iure parochiali obedientiam uel reuerentiam exhibeatis,  donec determinatum fuerit ad quem illorum pre scriptus locus debeat de iure spectare.

Datum Beneuenti, Iu Idus Septembris.



DXI. Pro causa que uertitur inter Ric. abbatem et Sancti Petri. 
[MARTEN., Ampl. Collect., II, 760.]

ALEXANDER episcopus, etc.

Causam que inter Ricc. latorem presentium et abbatem Sancti Petri de Montibus, Morandum quoque, et filium eius Girardum, super quadam domo noscitur agitari, experientie uestre committimus audiendam, et fine debito terminandam. Quocirca discretioni uestre per apostolica scripta mandamus,  quatenus cum exinde fueritis requisiti, utramque partem ante uestram presentiam conuocetis, et rationibus hinc inde auditis diligenter et cognitis, eamdem causam, sicut dictum est, remoto appellationis obstaculo, mediante iustitia, decidatis.

Data Beneuenti, tertio Nonas Octobris.



DXII. Ad Henricum Anglorum regem.---Minatur illi censuram ecclesiasticam nisi a sacrilegiis abstineat. 
[Epist. S. Thome, ed. GILES, II, 124.]

ALEXANDER episcopus, seruus seruorum Dei, carissimo in Christo filio HENRICO, illustri Anglorum regi, salutem et apostolicam benedictionem.

 Quanto personam tuam ob multa et magna principalis deuotionis et regalis munificentie merita pleniori diligimus caritatis affectu, et paterne sinceritatis brachiis arctius amplexamur, tanto ea, que ad salutem anime, et honoris et glorie tue augmentum pro certo pertinere cognoscimus, sublimitati tue sepius et attentius proponentes, te ad ea exsequenda diligenter inducere, et cum omni sollicitudine ac studio benignius exhortari curamus. Quod si celitus datum esset, ut tue desiderabilis presentie, sicut uellemus, copia frueremur, tibi eadem, que scriptis eloquimur, multo libentius uiua uoce iugiter suadere, et quasi quedam  remedia inculcare assidue studeremus. Accepimus autem, quod preter alia, de quibus regiam uolumus industriam emendari, in Lincolniensi, Bathoniensi, Herefordensi episcopatibus, quos uacantes et pastorum solatio destitutos in manibus tuis tenes, nec non in Bangoriensi et Laneluiensi liberam electionem, sicut deceret, fieri fastu quodam et maioris potentie terrore prohibeas, et quasi alter Cesar omnia solus esse contendens, non solum que sunt Cesaris, prout conuenit, obtinere, sed et que Dei sunt, illicite atque in anime tue periculum usurpare non metuis. Quod quam sit indignum, et tam supra quam contra regie iustitie dignitatem, et tua te prudentia, si diligenter uelis attendere, naturali ratione preuia sufficientius edocebit,  et nonnulla id ipsum exempta eorum, qui idem attentare frustra conati sunt, nichilominus approbabunt.

Et quoniam nobis, licet indignis, generalis Ecclesie a Domino, qui pro ea etiam sanguinem proprium fudit, cura commissa est et tutela, pretermittere non possumus ullatenus nec debemus, quin pro ea partes nostras apud te ceterosque ecclesie filios interponere modis omnibus studeamus, et dignitates ac iura ipsius ad instar sanctissimi Nabuthe usque ad mortem, si necesse fuerit, ab omnibus defendamus. Ideoque serenitatem tuam monemus, rogamus et obsecramus in Domino, atque in peccatorum tibi remissionem iniungimus, quatenus sicut in diuinarum et humanarum rerum scientia  circumspectus excellis, ita te prudentem in omnibus exhibeas ac modestum, Deum ante omnia Creatorem tuum melius solito uerearis, ecclesias et ecclesiasticas personas honores, et ita tibi que tua sunt discrete uindices ac defendas, ut ad ea que diuini iuris esse noscuntur, manus extendere de cetero non presumas. Specialiter autem in prenominatis ecclesiis clericos, ut electionem tam liberam quam canonicam faciant, regia celsitudo commoneat, et eis ad hoc opem necessariam et fauorem salua penitus ecclesiastica libertate concedat. Nec uelis eis, qui electionem facturi sunt, personam, de qua electionem facere debeant, nominare. Hoc enim esset non eos, sed te ipsum potius electionem illorum  ministerio celebrare, et in electione ipsa libertatem omnino illis eligendi subtrahere. Et quidem si ea, que monentes in spiritu mansuetudinis et cum omni humilitate prediximus, effectui, sicut debes, mancipare curaueris, et tue procul dubio glorie ac saluti consules, et Deo ac nobis gratum facies omnimodis et acceptum. Alioquin quantumcunque te sicut carissimum filium nostrum, et Christianissimum principem diligere, ac tue magnitudini deferre uelimus, manus beati Petri ac nostras a tuo non poterimus grauamine continere. Et plus Deum quam hominem, sicut dignum est, metuentes, ecclesie iura pariter et honorem concessa nobis diuinitus potestate integre curabimus atque inuiolabiliter conseruare.

 Datum Beneuenti, uII Idus Octobris.



DXIII. Ad Henricum Remensem archiepiscopum.---Pro B. clerico, et ut eius prebenda ei restituatur. 
[MARTEN., Ampl. Collect., II, 760.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

ueniens ad nos B. clericus presentium lator, lacrymabili nobis conquestione proposuit, quod cum prebendam ecclesie Sancti Germani de Montibus canonice adeptus fuisset, eamdem per uiolentiam laicalem amisit, quam B. clericus taliter occupatam detinere presumit Unde quoniam nostra interest,  et ad tuum nichilominus spectat officium ecclesiasticas personas, et earum bona manutenere propensius et fouere, et eis iura sua integra et illesa seruare, fraternitati tue per apostolica scripta mandamus, quatenus rei ueritatem diligenter inquiras, et si ita esse inueneris, prout superius est narratum, prescriptam prebendam memorato B. facias omni occasione et appellatione cessante restitui et in pace dimitti. Quod si prelibatus B. tibi in his consentire noluerit, tu eum sublato appellationis remedio, officio et beneficio ecclesiastico priues, et si nec acquieuerit, prescriptam ecclesiam Sancti Germani, nullius appellatione admissa, subiicias interdicto.

Data Beneuenti, Iu Non. Nouemb.



DXIu. Rogero abbati et fratribus monasterii de Ibreio asserit decimas de Doching, ab Henrico episcopo Wintoniensi et Gilberto Londinensi iis adiudicatas. 
[Epistole Gilberti Foliot, ed. GILES, II, 107.]


ALEXANDER episcopus, seruus seruorum Dei, dilectis filiis ROGERO abbati et fratribus monasterii de Ibreio, salutem et apostolicam benedictionem.

uenerabiles fratres nostri, Henricus Wintoniensis et Gilbertus Londoniensis episcopi transmissis nobis litteris intimarunt quod, cum eis causam,  que inter uos et Herlewinum clericum super decimis de Doching, quas sibi idem Herlewinus concessas fuisse dicebat, diutius uertebatur, commisissemus, appellatione remota, fine debito terminandam, ipsi auditis rationibus hinc inde, et plenius intellectis, quoniam prefatus Herlewinus in probatione defecit, prescriptas uobis et ecclesie uestre decimas adiudicarunt, et tam uos quam eamdem ecclesiam ab impetitione ipsius super his perpetuo absoluerunt; sicut ex litteris sententie sue, quas nos ipsi inspeximus, manifeste comparet. Unde cum tam tu, fili abbas, quam idem Herlewinus in nostra essetis propter hoc presentia constituti, et Herlewinus prelibati episcopi Londoniensis tantum litteras nobis offerens se, sicut eedem continebant,  appellasse proponeret, et sententiam, quoniam non infra terminum mandati nostri lata fuit, rescindi instantius postularet, nos attendentes quod ea memoratis episcopis fuit, appellatione remota, ipso consentiente et petente commissa, considerantes etiam, quod sicut iidem episcopi suis nobis litteris intimarunt, de assensu illius terminum produxerunt, sententiam prescriptam duximus ratam habendam, et uos a predicti Herlewini de communi fratrum nostrorum consilio impetitione absoluimus. Et ei perpetuum super hoc silentium imponentes pretaxatas uobis decimas, et per uos ecclesie prelibate auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc  paginam nostre confirmationis et diffinitionis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Data Beneuenti, uI Idus Nouembris.



DXu. Ad Henricum Remensem archiepiscopum.---Ut Giderum de Sarnaio possessiones ecclesie Montisfalconis inuadentem in suo contineat officio. 
[MARTEN., Ampl. Collect., II, 761.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Et iniuncti nobis a Deo apostolatus officium, et fides dilecti filii nostri R.  uirdunensis electi, quam erga Ecclesiam Dei persecutionis adinstantis tempore conseruauit, ei plurimum nos efficit debitores, et de cercendis ab eius et suorum infestatione prauis hominibus sollicitius nos admonet cogitare. Peruenit autem ad nos quod Giderus de Sarnai possessiones ecclesie Montis-falconis inuadere  ac deuastare presumit, et homines eius diuersis afficit detrimentis. Unde quia iam dicti filii nostri propria reputare debemus, per presentia scripta fraternitati tue mandamus quatenus iam dicto uiro pontificalem auctoritatem opponas, et ita eum ab hac presumptione compescas, ita eidem electo et hominibus de illatis iniuriis et dispendiis satisfactionem  debitam exhibere compellas, ut et ipse fraternum in te solatium se gaudeat inuenisse, et qui uiderint de zelo iustitie te debeant commendare. Sane si quid inter partes in questionem forte deuenerit, quod examinatione opus habeat et iudicio, per auctoritatem tuam cognosci uolumus et finiri.

Datum Beneuenti, u Idus Nouembris.



DXuI. Ad eumdem.---Pro Huldredo sacerdote super ecclesia de Ponit. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem  et apostolicam benedictionem.

Significauit nobis dilectus filius noster R. Catalaunensis Ecclesie archidiaconus, quod cum causa que inter Ulredum latorem presentium et Ioannem presbyteros super ecclesia Sancte Marie uertitur, secundum commissionem nostram, in tua presentia tractaretur, et idem Ulredus testes suos, Ernulfum scilicet et Henricum presbyteros, produceret, qui super causa ipsa coram te ueritatem, quam inde nouerant, faterentur, aduersa pars minus idoneos esse proposuit, et ipsos uelut reos criminis ad nostram audientiam appellauit. Cumque  utraque pars coram eodem archidiacono conuenisset, et predictus Ioannes recognosceret quod ad solam iracundiam eisdem testibus crimina obiecisset, quia breuitate termini insistente prosequi appellationem non poterant, idem archidiaconus inter eos hinc inde fide interposita, hoc modo de utriusque uoluntate composuit. Quod si prefatus Ioannes in tua presentia recognosceret, quod eorum archidiacono confessus fuerat, appellationi supersederent. Quia uero die statuta memoratus Ioannes aduersa parte presente suam tibi presentiam exhibere contempsit, altera pars cum eisdem testibus secundum appellationem nostro se conspectui presentauit, sed prefatus Ioannes nec uenit, nec pro se responsalem transmisit. Ceterum quia  non fuit super principali negotio appellatum, eamdem causam examini tuo duximus remittendam, fraternitati tue presentium auctoritate mandantes quatenus, utraque parte coram te conuocata, causam diligentius audias, et si tibi constiterit prefatum Ioannem fidem quam dederat uiolasse, et eidem periurio condignam penitentiam imponas, et, predictis testibus remota appellatione receptis, eamdem causam infra quindecim dies post harum susceptionem, sublato appellationis obstaculo, occasione remota, studeas terminare.

Data Beneuenti, tertio Idus Nouembris.



DXuII. Ad eumdem.---Ut Mainerium presbyterum ablatam Henrico pareciam reddere cogat. 
[Ibid., col. 762.]


ALEXANDER episcopus, seruus seruorum Dei, etc., salutem et apostolicam benedictionem.

Lator presentium Henricus non sine multo labore ad presentiam nostram accedens, supplici nobis relatione proposuit, quod cum in ecclesia Sancti Remigii de Notoncurt, et in ecclesia Sancte Marie de Caluomonte perpetuus uicarius institutus fuisset, et de manu episcopi sui curam suscepisset animarum, et postmodum de licentia eiusdem episcopi Ierosolymam peteret, Mainerius presbyter, capellano illius eiecto, uiolenter parochiam suam  occupauit, et occupatam detinere presumit. Unde quoniam pati nolumus, nec debemus, ut uiris ecclesiasticis huiusmodi oppressiones et uiolentie inferantur, discretioni uestre per apostolica scripta mandamus, quatenus huius ueritatem diligenter et sollicite inuestigetis, et si legitime uobis constiterit memoratum presbyterum uiolentia et presumptione prefati M. prescripta fuisse parochia spoliatum, ipsum, omni occasione et appellatione remota, districte cogatis eidem presbytero prenominatam parochiam sine molestia et in pace dimittere, et damna integra resarcire, ei talem penam infligentes,  quod ceteri metuant sanctuarium Dei occupatione illicita usurpare.

Data Beneuenti, secundo Idus Nouembris.



DXuIII. Ad eumdem.---Pro sacerdote P. 
[ibid., col. 763.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex conquestione P. sacerdotis auribus nostris innotuit quod Catalaunensis episcopus ecclesia sua iniuste et post appellationem ad nos factam, cum quod non licuit, spoliauit. Unde quia uniuersis grauatis appellationis debet remedium subuenire,  ei per scripta nostra mandauimus, quatenus prefato presbytero, si eum post appellationem aut alias iniuste prescripta ecclesia spoliauit, ipsam occasione remota restituat, et in pace ac quiete dimittat. Quod si facere forte distulerit, tu eum commoneas et horteris, ut eidem presbytero prelibatam ecclesiam quam sibi, post appellationem ad nos factam, aut iniuste abstulit, absque ulla contradictione restituat, et in pace faciat possidere. Si uero monitis tuis obtemperare contempserit, tu eum ad id efficiendum omni cum districtione, appellatione remota, compellas.

Data Beneuenti, decimo quinto Kalendas Decembris.



DXIX. Ad eumdem.---Pro leprosis Cameracensibus. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Etsi omnes teneamur ex suscepto administrationis regimine et pastoralis cura sollicitudinis defensare, infirmis fratribus tanto promptius debet presidium apostolice sedis adesse, quanto eos omnipotens Dominus suo iusto iudicio grauiori egritudine uisitauit. Quia uero dilecti filii nostri infirmi Cameracenses, nobis conquesti sunt, quod Sancti Andree de Castello, et Sancti Sepulcri Cameracensis  abbates, et canonici Sancti Gaugerici, et nobilis Manasses de Ruminiaco, de noualibus et de nutrimentis animalium suorum decimas auferre presumunt, eisdem precepimus et in uirtute obedientie iniunximus ut decimas, quas de his sibi ausu temerario presumpserunt auferre, ipsis, infra quadraginta dies post litterarum nostrarum susceptionem, cum integritate restituant, uel secum exinde amicabiliter pacificeque conueniant, nec ipsos super his amodo molestare presumant. Inde est quod fraternitati tue per apostolica scripta mandamus quatenus, si prefati abbates et canonici preceptis nostris in hac parte noluerint acquiescere, ipsis ecclesiarum ingressum, appellatione remota, prohibeas, et usque ad satisfactionem congruam  predictos abbates ab administratione denunties apostolica auctoritate suspensos, et eos alias, si opus fuerit, ad exsecutionem precepti nostri districte compellens, eorum parochianis, ne ad eorum ecclesias ad officia diuina conueniant, sub anathematis interminatione prohibeas, et prefatum Manassen, si a te commonitus eis exinde non satisfecerit, publice excommunicatum denunties, et memoratos infirmos diuini amoris intuitu, et pro reuerentia beati Petri ac nostra, in iure suo pro tui officii debito manuteneas et defendas: ita quod exinde et premia merearis eterna recipere, et a nobis uberes gratias debeas exspectare.

Data Beneuenti, decimo quarto Kalendas Decembris.



DXX. S. Andree de Castello et S. Sepulcri abbatibus et canonicis S. Gaugerici de superiori epistola significat. 
[Ibid.]


ALEXANDER episcopus, etc.

. . . . . Dilectis filiis Sancti Andree de Castello, et Sancti Sepulcri abbatibus et canonicis Sancti Gaugerici.

Conquesti sunt nobis dilecti filii nostri infirmi Cameracenses quod uos eisdem infirmis de noualibus et de nutrimentis suorum animalium, unde ualde miramur et aduersus uos grauiter commouemur, decimas exigere et extorquere nullatenus dubitatis,  cum eis sicut ceteris infirmis a Romana Ecclesia sit indultum ut nemini de his quas prediximus decimas exsoluere teneantur. Unde quia non uos decet, nec nos possumus aliquatenus sustinere, ut quos superni dextera Conditoris in tantum afflixit, quod incurabili morbo laborant, aliquibus debeatis molestiis et anxietatibus fatigare, presertim in his que ad contemptum nostrum pertinent, et auctoritati Romane Ecclesie plurimum derogare noscuntur, discretioni uestre per apostolica scripta mandamus, et in uirtute obedientie precipimus quatenus decimas, quas predictis leprosis de noualibus uel nutrimentis animalium suorum presumptione illicita subtraxistis, omni occasione  et excusatione cessante, reddatis, aut cum eis exinde amicabiliter et pacifice conuenire curetis, et eos amodo super his molestare nullatenus presumatis. Quod si forte, iuxta preceptum nostrum, infra quadraginta dies post harum susceptionem contempseritis adimplere, uos ex tunc ab ecclesiarum ingressu auctoritate apostolica prohibemus, et uos, filii abbates, ab administrationis officio denuntiamus usque ad dignam satisfactionem fore suspensos, et in ecclesiis uestris precipimus diuina officia cessare, necnon et uenerabili fratri nostro Henrico Remensi archiepiscopo et canonicis Cameracensibus dedimus in mandatis, ut uos ad hoc cum omni districtione compellant, ut et parochianis uestris, ne ad officia in ecclesiis ipsis conueniant,  sub interminatione anathematis non differant prohibere.

Data Beneuenti, decimo quarto Kalendas Decembris.



DXXI. Ad Henricum Remensem archiep.---Pro ecclesia Sancti Martini Laudunensi. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

In causis religiosorum uirorum tanto amplius de tuo est officio presumendum, quanto ad eorum solatium et ex professione religionis et ex auctoritate  pontificatus arctius teneris astrictus. Ex parte uero filiorum nostrorum abbatis et fratrum ecclesie Sancti Martini Laudunensis aduersus Aegidium presbyterum de Monte-Hunoldi, Hu. militem de Warch. Gui. de Chamelzi et P. filium Anselmi de Monte-acuto, querelas super iniuriis quibusdam accepimus, quas uenerabilibus fratribus nostris B.  Beluacensi et Nouiomensi episcopis et dilecto filio Ursicampi  abbati, appellatione remota, commisimus terminandas. Per presentia itaque scripta fraternitati tue mandamus quatenus eos ad uocationem illorum accedere, ipsorumque iudicio parere taliter compellas, ut iam dicti fratres pro defectu iustitie laborare diutius non cogantur, et tua fraternitas de cohibitione prauorum hominum  commendabilis uideatur. Nos enim eisdem iudicibus mandauimus, ut si unus eorum his interesse nequiuerit, duo nichilominus quod iniunctum est exsequantur.

Data Beneuenti decimo tertio Kalendas Decembris.



DXXII. Ad eumdem.---Pro R. clerico, ut dominus Remensis ei benefaciat. 
[Ibid., col. 766.]

ALEXANDER episcopus, seruus seruorum Dei, H. Remensium archiepiscopo, salutem et apostolicam benedictionem.

ueniens ad nos R. clericus presentium lator diligenti  nobis narratione proposuit, quod tu eum in diaconum ordinasti, nec tamen eum ad aliquam ecclesiam intitulasti. Unde quoniam, sicut asserit, nimia paupertate laborat, nec tuam discretionem credimus ignorare, quod ordinatio sine certo titulo facta inanis existat, fraternitatem tuam per apostolica scripta monemus, atque mandamus quatenus prefato R. in aliqua ecclesia ubi necessaria uite possit competenter percipere, pro reuerentia B. Petri ac nostra, et ex tui officii debito studeas prouidere, ut ipse in ordine possit omnipotenti Domino fideliter deseruire, et nos sollicitudinem tuam teneamur exinde plurimum commendare.

 Data Beneuenti, XIII Kalendas Decembris.



DXXIII. Parthenoni Fontebraldensi asserit donum quinquaginta librarum reditus super castrum Diuionense, ab Eudone duce Burgundie concessum 
[uide Gall. Christ. nou. t. II, 1319.]




DXXIu. Ad omnes archiepiscopos, episcopos, abbates, priores et ceteros prelatos Hispanie.---Pro monasterio Riuipullensi. 
[MANSI, Concil., XXI, 1064.]

ALEXANDER episcopus, seruus seruorum Dei, uenerabilibus fratribus uniuersis archiepiscopis, episcopis,  et dilectis filiis abbatibus, prioribus, et aliis ecclesiarum prelatis ad quos littere iste peruenerint, salutem et apostolicam benedictionem.

Discretionis uestre prudentiam non credimus ignorare, qualiter recolende memorie Innocentius papa predecessor noster in concilio Lateranensi generali decreto sanciuit, ut quicunque in clericum, monachum, uel conuersum cuiuscunque religionis uiolentas manus iniiceret, excommunicationis sententie subiaceret, ita quidem quod non nisi a Romano pontifice uel de mandato ipsius absolutionis posset beneficium promereri. Hac siquidem consideratione inducti, et ex officii nostri debito nichilominus inclinati, uniuersitati uestre  per apostolica scripta mandamus atque precipimus quatenus, si quis parochianorum uestrorum in aliquem monachum Riuipullensem clericum siue conuersum eiusdem loci uiolentas manus iniecerit, uos eum omni contradictione et appellatione remota excommunicatum publice nuntietis, et sicut excommunicatum precipiatis eum ab omnibus euitari, donec iniuriam passo congrue satisfecerit et ad sedem apostolicam cum uestris litteris ueniat satisfacturus. Quod autem de illis qui in monachum, clericum, uel conuersum Riuipullensem manus iniecerit superius diximus, sic intelligi uolumus, ut omnes qui eos, personas eorum capiendo, uulnerando, aut res quas secum habent  auferendo dehonestauerint, sicut excommunicati ab omnibus euitentur donec ablata restituant, iniuriam passo congrue satisfaciant, et ad sedem apostolicam satisfacturi accedant. Ad hoc, Riuipullensis monasterii fratres studiosa nobis narratione monstrarunt quod ipsi in montanis et locis aridis habitantes, uictualia in monasterio iam dicto nonnisi aliunde non sine graui labore illuc per multa terrarum spatia deferant. Unde frequenter contingit, quod si bestie illorum cibaria deferentes ab aliquibus malefactoribus capiantur, ipsi tam famis quam sitis inedia cruciantur. Quocirca nos eorum indemnitati uolentes utiliter prouidere, fraternitati  uestre per apostolica scripta mandamus atque precipimus quatenus uniuersis parochianis uestris, ex parte Dei et nostra, sub interminatione anathematis districtius inhibeatis quod bestias tragini prescripti monasterii cum hominibus aut seruitutibus suis nulla ratione inuadant, nec aliquam eis iniuriam uel molestiam audeant irrogare. Prohibeatis etiam et publice interdicatis ut nullus aliquem ad forum ipsius uenientem aut eius bona siue quemlibet infra eiusdem monasterii ambitum consistentem capere aut inquietare attentet, uel aliquam sibi uiolentiam uel iniuriam inferat. Si quis autem contra prohibitionem nostram in hoc uenire presumpserit, indignationem omnipotentis Dei et beatorum Petri et Pauli ac nostram se nouerit  incursurum.

Datum Beneuenti, uIII Idus Decemb.



DXXu. Ad Henricum Remensem archiepiscopum.---Pro Amelio super fundo quodam. 
[MARTEN., Ampl. Collect., II, 766.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Per alia scripta discretioni tue iam pridem nos mandasse meminimus, ut nobilem uirum B. comitem de Henou, qui Amelio de Albiniaco feudum quoddam dicebatur per uiolentiam abstulisse, moneres  diligentius et districte compelleres, ut feudum illud eidem cum fructibus iam perceptis celerius restitueret quiete ac pacifice possidendum, uel ei sub examine tuo plenam inde iustitiam exhiberet. Unde quoniam prefatus Amelius ius suum se nondum consequi potuisse proponit, fraternitati tue per iterata scripta mandamus, quatenus memoratum comitem diligenti exhortatione commoneas, et ecclesiastica districtione compellere non omittas, ut prelibato Amelio pretaxatum feudum sine dilatione restituat, et in pace dimittat, uel ei coram te infra quadraginta dies post harum susceptionem sufficientem inde iustitiam, appellatione remota, non differat exhibere. Monemus autem prudentiam tuam atque mandamus, ut in his exsequendis ita  diligens et studiosus existas, quod nos sollicitudinem tuam teneamur exinde non immerito commendare, et sepe dictus Amelius multo labore afflictus, per te suam iustitiam consequatur.

Data Beneuenti, octauo Idus Decembris.



DXXuI. Ad eumdem.---Item pro Amelio super quibusdam possessionibus. 
[Ibid. col. 767.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Controuersiam que inter Amelium et Ioannem de  Machelcurt super quibusdam possessionibus diutius noscitur agitari, experientie tue iam pridem nos meminimus commisisse. Unde quoniam inter se postea, sicut audiuimus, et uenerabilis frater noster A.  Atrebatensis episcopus suis nobis litteris intimauit, amicabiliter conuenerunt, sed prefatus Ioannes transactioni facte prorsus stare contemnit, fraternitati tue per apostolica scripta iterato mandamus, quatenus eumdem Ioannem diligenter et studiose commoneas, ut conuentionem inter eum et prefatum Amelium factam, sicut interposita fide promisit, celerius exsequatur, et prout inter eos fuit statutum, non differat adimplere. Quod si ad commonitionem tuam adimplere neglexerit, tu eum, omni contradictione et appellatione remota,  in sententiam priorem reducas, et eam usque ad dignam satisfactionem facias ab omnibus per tuam prouinciam firmiter obseruari.

Data Beneuenti, uIII Idus Decembris.



DXXuII. Ad eumdem et episcopum Laudunensem.---Ut Rainaldum de Roseto compellant restituere Aegidio de Cimai dotalitium uxoris sue. 
[Ibid., col. 767.]

ALEXANDER episcopus, seruus seruorum Dei, uenerabilibus fratribus HENRICO Remensium archiepiscopo, et Laudunensi episcopo, salutem et apostolicam benedictionem.

Rediens Ierosolymis uir Aegidius de Cimai, proposita  nobis querela monstrauit, quod nobilis uir Rainaldus de Roseto, parochianus uester dotalitium uxoris sue sibi uiolenter auferre, et ipsum aliis indebitis molestiis et grauaminibus fatigare presumit. Unde quia non decet memoratum Rainaldum cuilibet inferre, quod sibi nollet ab aliis irrogari, nec nos pati possumus uel debemus, ut aliquis sua iustitia defraudetur, qui ex iniuncto summi apostolatus officio ius suum tenemur singulis conseruare, fraternitati uestre per apostolica scripta mandamus, quatenus memoratum Rainaldum monere curetis et instanter inducere, ut supradicto Aegidio dotalitium uxoris sue et cetera ablata sine molestia et diminutione restituat, damna data resarciat, et ab eius  deinceps molestatione desistat, uel ei super his omnibus infra duos menses post harum susceptionem, occasione et appellatione remota, coram uobis iustitie non differat plenitudinem exhibere. Si autem prefatus Rainaldus monitis et exhortationibus uestris acquiescere forte noluerit, eum ad horum alterum que prediximus exsequendum, ecclesiastica sententia districtius appellatione postposita compellatis.

Data Beneuenti, uI Idus Decembris.



DXXuIII. Ad eumdem.---Pro Rolando et Ebruino 
[Ibid., col. 768.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Latore presentium, Rolando nomine, conquerente accepimus quod, cum Ebruinus ad nostram audientiam appellasset, pro eo quod sibi domum et uineam quam ad se ratione uxoris asserit pertinere, et monile quod illius uxori in die nuptiarum accommodauerat, reddere renuebat, predictus Ebruinus ad nostram presentiam accessit, et, tacita rei ueritate, quod ille sibi deberet sedecim libras, nobis sua insinuatione monstrauit, et ad Catalaunensem episcopum super commissione illius negotii nostras litteras reportauit. Cumque causa in eiusdem episcopi presentia tractaretur, et aduersa pars testes, sicut ait, conductitios et mendaces uellet producere,  iste ad nostram audientiam appellauit. Episcopus uero, appellatione neglecta, uinculo excommunicationis astrinxit. Unde quoniam huius rei ueritas non constat, fraternitati tue per apostolica scripta mandamus quatenus si causa fuit episcopo, appellatione remota, commissa, sententiam excommunicationis in istum latam teneri facias et seruari. Si autem in manu tua sufficientem cautionem prestiterit, quod super eo pro quo fuit excommunicatus in presentia tua debeat iustitie stare, et sententie tue appellatione remota parere, ipsum ab excommunicatione absoluas, et postmodum eo et aduersario ante tuam presentiam euocatis, tam super debito illo, quam super aliis de quibus inter eos questio uertitur, causam audias, et eam remoto  appellationis obstaculo, iustitia mediante, decidas. Porro si in causa quam dicto episcopo commisimus appellationis remedium constiterit reseruatum, et tibi quoque fuerit compertum, episcopum memoratum Rolandum post appellationem excommunicasse, sententiam ipsam denunties non tenere, et eum facias pro non excommunicato haberi. Deinde uero tam huius quam alterius querelam diligenter audias, et eam absque appellationis remedio seruata iuris equitate decidas.

Data Beneuenti, quarto Idus Decembris.



DXXIX. Ad Ioannem Magalonensem episcopum.---uaria priuilegia concedit. 
[GARIEL, Series episc. Magalon., I, 217.]


ALEXANDER episcopus, seruus seruorum Dei, uenerabili fratri Magalonensi episcopo, salutem et apostolicam benedictionem.

uolentes tibi ius et dignitatem tuam integre conseruare, auctoritate apostolica statuimus ut si aliquis aduersus prepositum, uel capitulum seu quemlibet canonicum ecclesie tue ciuilem causam habuerit, ad discretionis tue examen referatur, coram te tanquam episcopo suo et ordinario iudice tractetur et definiatur, si uero de criminali questio  mota fuerit coram te et capitulo uentiletur et debitum sortiatur effectum tibi quoque liceat canonicorum tuorum excessus in capitulo secundum beati Augustini Regulam corrigere, et emendare. Decernimus preterea ut prepositus ecclesie tue semel et bis in anno de iniuncta sibi administratione in capitulo, in tua et fratrum presentia rationem reddere compellatur, et nulla ei subsit facultas de rebus immobilibus sine tuo et sanioris partis capituli consensu quidquam in detrimentum ecclesie alienare, et si quid ex his rebus alienauit, aut in posterum alienabit, tu et capitulum tuum id legitime reuocandi facultatem liberam habeatis.

Datum Beneuenti, Id. Decembris, pontific. nostri anno uIII  .



DXXX. Ad eumdem.---Aliud priuilegium addit 
[Ibid., I, 216.]


ALEXANDER episcopus, seruus seruorum Dei, uenerabili fratri IOANNI episcopo Magalonensi, salutem et apostolicam benedictionem.

Ad conseruanda iura fratrum et cepiscoporum nostrorum tanto sollicitiores esse debemus, quanto nobis ratione officii et dignitatis noscuntur esse proximi. Quare cum omnium tam tue paci inclinati, auctoritate apostolica statuimus ut ecclesia cum hospitali, auctoritate tua nouiter in silua Galteri constructa, ita pure et absolute in tua dispositione  consistat, quod nemini liceat eamdem ecclesiam cum hospitali a iurisdictione tua subtrahere, aut ius tuum diminuere, uel in alterius ordinationem transferre, salua nimirum sedis apostolice auctoritate.

Datum Beneuenti, XIX Kalend Ianuarii, pontificatus nostri anno uIII  .



DXXXI. Ad Henricum Remensem archiepiscopum.---Ut ei commendatum sit monasterium Sancti Dionysii. 
[MARTEN., Ampl. Collect., II, 769.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo,  salutem et apostolicam benedictionem.

Pontificalis officii debitum et ordo exigit rationis, pro illarum ecclesiarum statu diligenti cura satagere, que ad ius et proprietatem sacrosancte Romane Ecclesie et nostram noscuntur dispositionem specialius pertinere. Quia igitur monasterium Sancti Dionysii ad apostolice sedis et nostram prouisionem specialiter respicit et tutelam, pro eodem monasterio fraternitatem tuam rogamus attentius et monemus, ut abbatem et fratres inibi diuinis obsequiis mancipatos, superne contemplationis intuitu, et, pro reuerentia beati Petri et nostra, diligere et manutenere pariter et fouere studeas, et cum  ad te pro necessitatibus ipsius monasterii recurrerint, eis tue defensionis et patrocinii solatium gratanter et benigne exhibeas, ita quod nobis exinde gratior compareas et apostolice sedis gratiam merearis propter hoc omni tempore uberiorem habere.

Data Beneuenti, decimo septimo Kalend. Ianuar.



DXXXII. Ad eumdem.---Pro Ioanne sacerdote super ecclesia de Pegni. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Suggerente olim nobis Uldredo presbytero, et  grauiter conquerente quod ecclesia Sancte Marie quam se asserebat rationabiliter habuisse, iniuste fuisset et illicite spoliatus, causam ipsam experientie tue commisimus terminandam. Cum ipse et Ioannes presbyter presentium lator in tua presentia constituti inter se ad inuicem multa proponerent, et idem Uldredus duos testes super causa ipsa produceret, prefatus Ioannes eosdem testes tanquam minus idoneos ad nostram audientiam appellauit. Utraque autem parte appellationem prosequente, iam dictus Uldredus eumdem Ioannem preueniens, ad te nostras litteras, si bene meminimus, impetrauit, in quibus continebatur, quod si ipse prefatum Ioannem, sicut nobis proponebat,  de periurio posset conuincere, eidem Ioanni penitentiam dignam imponeres, et predictos testes appellatione remota susciperes, et eam fine debito terminares. uerum cum Ioannes predictum Uldredum appellationem prosecuturus non multum longe a nobis in recessu suo obuiam habuisset, nunquam, sicut asseruit, ille uel persone, cum quibus ueniebat, ipsum potuerunt inducere, ut ad presentiam nostram rediret. ueniens itaque predictus Ioannes litteras dilectorum nostrorum B. decani et capituli Catalaunensis nobis representauit, in quibus expresse continebatur, quod Ioannes presbyter ad representationem eorum, sicut moris est, prescriptam ecclesiam Sancte Marie a bone memorie B.  quondam Catalaunensi episcopo, nullo reclamante,  suscepit, in qua plus quam per tredecim annos quiete et pacifice ministrauit. Asserebant insuper se predictum Uldredum nec recepisse, nec eidem episcopo representasse, sed nostras litteras ad te falsa suggestione ab eodem impetratas. Super hoc autem dilectus filius noster G. Catalaunensis archidiaconus memorato Ioanni nichilominus per suas litteras testimonium perhibuit, ad quem post episcopum eiusdem Ecclesie concessio dicitur pertinere. Quia igitur indignum esset admodum, et a ratione prorsus extraneum, ut illorum testimonium canonico respectu assertioni preiudicium quodlibet generaret, fraternitati tue per iterata  scripta mandamus quatenus, si prelibatum capitulum legitime asseuerare uoluerit quod per suas litteras nobis suggesserit, tu, omni mora et appellatione remota, predicto Uldredo super causa ipsa silentium imponas, et ab eius impetitione prenominatum Ioannem prorsus absoluas, litteris quas ipse a nobis super causa ipsa obtinuit, eidem Ioanni nullum preiudicium parantibus uel iacturam. Et quia supradictus Uldredus eius aduersarius est, ipsum non permittas in criminalibus Ioannem presbyterum impetere, nisi forte aduersus eum exceptionem ponendo sibi crimen obiiceret.

Data Beneuenti, decimo quarto Kalendas Ianuarii.



DXXXIII. Ad Gerardum Spalatensem archiepiscopum.---Ut cuidam bona ablata restitui iubeat. 
[FAREATI, Illyricum sacrum, III, 190.]


ALEXANDER episcopus, seruus seruorum Dei, uenerabili fratri G[ERARDO] Spalatensi archiepiscopo, apostolice sedis legato, salutem et apostolicam benedictionem.

E transmissa dilecti filii nostri relatione nobilis uiri Bonumir de Siponto auribus nostris innotuit quod homines de Seuenico Goffrido filio eius uiolenter et furtim res suas auferre non dubitarunt. Unde quoniam eidem B. tum ex officii nostri debito, tum etiam consideratione deuotionis, quam  circa nos specialiter gerit, in suo iure adesse debemus; fraternitati tue per apostolica scripta mandamus, quatenus predicte ciuitatis homines, qui hoc facinus commiserunt, instanter moneas, et districte compellas, ut ea que furtim uel per uiolentiam filio prefati B. abstulerunt, eidem postposita cunctatione remittant. Quod si infra congruum terminum a te sibi prefixum facere forte renuerint, eos usque ad dignam satisfactionem excommunicationis uinculo non differas innodare.

Datum Beneuenti, X Kal. Ianuarii.



DXXXIu. Ad Henricum Remensium archiepiscopum.---Ut ablatam fratribus hospitalis Ierosolymitani eleemosynam a duce Louaniensi faciat restitui. 
[MARTEN., Ampl. Collect., II, 771.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Querelam fratrum hospitalis Ierosolymitani nobis intimatam audiuimus, quod nobilis uir dux de Louuain, eis eleemosynam quamdam in uilla que Benten dicitur, auferre presumpsit, et reddere hactenus recusauit. Quia uero uiros nobiles et potentes ab aliorum et maxime Christi pauperum oppressione ecclesiastice seueritatis gladio durius cercere debemus, fraternitati tue per apostolica scripta  mandamus quatenus iam dictum ducem per te, uel litteras, aut nuntios tuos studiosius exhorteris et instanter commoneas, ut predictis fratribus eleemosynam prescriptam, omni occasione et excusatione cessante, restituat et in pace dimittat, uel eis coram te plenam inde iustitiam per se uel sufficientem responsalem, appellatione remota, non differat exhibere. Quod si ad commonitionem tuam adimplere neglexerit, terram quam in tua prouincia habere dignoscitur, interdicto subiicias, et personam illius, si nec sic resipuerit, uinculo excommunicationis astringas, et ab omnibus per tuam prouinciam, sicut excommunicatum precipias euitari.

Data Beneuenti, X Kalendas Ianuarii.



DXXXu. Ad uniuersos ecclesiasticos in terra ducis Welfonis constitutos. 
[Monumenta Boica, uI, 488.]


ALEXANDER episcopus, seruus seruorum Dei, dilectis filiis uniuersis ecclesiasticis in terra dilecti filii nostri nobilis uiri ducis Welfonis, que in Augustensi episcopatu sita est, constitutis, salutem et apostolicam benedictionem.

Et communi fama referente accepimus, et ex transmissa relatione predicti ducis id ipsum plene intelleximus, quod ab Augustensi dicto episcopo multas angustias, et tribulationes atque molestias amore catholice fidei sustinuistis et iugiter sustinetis. Unde feruorem deuotionis et fidei uestre diligenti  meditatione pensantes et uobis tanquam dilectis filiis uolentes digne pro meritis respondere, uobis ad preces et interuentum predicti ducis de consueta clementia sedis apostolice indulgemus, ut quandiu in unitate catholica perstiteritis et predictus Augustensis Augustensem Ecclesiam tenuerit, ordinationes et consecrationes ecclesiarum, et cetera ecclesiastica sacramenta a quocunque uolueritis catholico episcopo nullius contradictione uel appellatione obstante suscipiatis. uestra igitur intererit pro indulta uobis gratia sacrosancte Romane Ecclesie amodo deuotiores existere et circa deuotionem et obsequium eius peremptiores et feruentiores uoces exhibere.

 Datum Beneuenti, uII Kal. Ianuarii.



ANNO 1168-1169.



DXXXuI. Ad Henricum Remensem archiepiscopum.---Pro Amelio de Albiniaco. 
[MARTEN., Ampl. Collect., II, 786.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex relatione Amelii de Albiniaco ad aures nostras peruenit, quod cum inter eum et Ioannem de Malecicurt, super quibusdam possessionibus in  presentia tua de mandato nostro controuersia uerteretur, tu auditis hinc inde rationibus diligenter et cognitis, pro supradicto Amelio contra Ioannem sententiam protulisti, et ipsi Amelio possessiones prescriptas restitui adiudicasti. Prefatum uero Ioannem quoniam sententie parere neglexit, excommunicationis uinculo innodasti. Unde quoniam rei iudicate standum esse iuris decreuit auctoritas, fraternitati tue per apostolica scripta mandamus, quatenus, si res ita se habet, nec sententia illa fuit per appellationem suspensa, memoratum Ioannem donec supradicto Amelio congrue satisfaciat, nulla ratione absoluas, uel ab alio permittas absolui, sed si nec sic resipuerit, terram eius subiicias interdicto.

 Data Beneuenti secundo Kalendas Martii.



DXXXuII. Ad eumdem.---Pro Petro olim Iudeo. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

ueniens ad nos Petrus, olim Iudeus, nunc autem Christianus, supplici nobis relatione monstrauit, quod abbatissa Beati Petri Remensis, que ipsum de sacro fonte suscepit, assensu totius capituli unam sibi refectorii sui prebendam assignauit, cumque eam diu in pace percepisset, tu ipsam ei abstulisti. Unde quia illi, qui postposito Iudaismo  ad legem nostram conuertuntur, humane ac benigne sunt pertractandi, propterea quod facile desperant, fraternitatem tuam monemus atque mandamus, quatenus predicto Petro prescriptam prebendam restitui facias et in pace dimitti, aut si propter iustam causam ei beneficium, sicut credimus, subtraxisti, in alio equiualente ita illi prouideas, ne propter inopinam et subtractionem humani subsidii cogatur legem nostram dimittere, et ad suam, tanquam canis ad uomitum, remeare.

Data Beneuenti Non. Martii.



DXXXuIII. Ad Geraldum Tolosanum episcopum, etc.---Tolosam ab interdicto liberat, exoratus a rege Ludouico uII. 
[D. BOUQUET, Recueil, Xu, 860.]


ALEXANDER episcopus, seruus seruorum Dei, uenerabili fratri GERALDO episcopo, et dilectis filiis, consulibus et uniuerso clero et populo Tolosano, salutem et apostolicam benedictionem.

Dum fidei et deuotionis uestre integritatem, quam erga sacrosanctam Romanam Ecclesiam, et erga personam nostram firmiter geritis studiose attendimus, et gratiam pariter et dilectionis plenitudinem quam uobis et ciuitatis uestre carissimus in Christo filius noster Ludouicus, illustris rex Francorum, specialiter exhibet, diligenter consideramus;  uos sicut deuotos Ecclesie filios, intuitu predicti regis et consideratione sinceritatis uestre, singulari priuilegio amoris et gratia uolumus decorare, et arctiori nobis astringere affectione. Unde nos hac consideratione inducti, interdicti sententiam quam omni ciuitate uestra pro forisfacto comitis Tolosani poni fecimus, ad preces predicti regis benigno animo relaxamus, et ut in absentia eiusdem comitis, in ecclesiis ciuitatis uestre et suburbiorum eius diuina libere celebrentur, uobis nichilominus indulgemus, monentes atque mandantes propter hoc et alia gratie nostre insignia nobis curetis deuotiores existere, et in obsequio B. Petri et nostro feruentius ac firmius de cetero permanere.

 Datum Beneuenti, Iu Idus Martii.



DXXXIX. Ad Henricum Remensem archiepiscopum.---Pro Hugone seruiente. 
[MARTEN., Ampl. Collect., II, 788.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Significatum est nobis, quod cum inter militem quemdam et Hugonem seruientem coram uenerabili fratre nostro Laudunensi episcopo controuersia quedam tractari deberet, et idem Hugo militi satisfacere nollet, aut coram episcopo iustitie stare, sententiam excommunicationis incurrit. Demum  uero cum crucem Dominicam suscepisset, Ierosolymam profecturus, ad nostram, sicut audiuimus, presentiam uenit, et prestito iuramento quod nostro super his, pro quibus excommunicatus fuit, staret mandato, absolutionem promeruit, de qua cum, sicut dicit, nostras litteras impetrasset, eas per quemdam nuntium suum ad partes illas remisit, quas idem nuntius, dum prefatus Hugo in Ierosolymitano itinere moraretur, in ueniendo dicitur amisisse. Unde quoniam nobis horum ueritas ignota prorsus existit, cum homines simus nec omnium memoriam possumus habere, fraternitati tue per apostolica scripta mandamus, quatenus rei seriem diligenter inquiras, et si memoratus  Hugo per aliquos qui cum eo coram nobis fuerunt, se per nos absolutum fuisse possit legitime comprobare, ipsum pro absoluto habeas, et ab aliis facias pro absoluto teneri; dummodo coram te super causa prescripta iuris uelit equitati parere. Deinde uero causam audias, et eam, appellatione remota, iustitia mediante, decidas. Si autem tibi de absolutione sua plenam fidem facere nequeat, recepto ab eo iuramento, quod sub examine tuo super his de quibus excommunicatus fuit iustitie stabit, eumdem a sententia qua tenetur sine banno absoluas, et deinde causam inter eum et militem ortam sine appellationis remedio studeas terminare.

Data Beneuenti, quarto Idus Martii.



DXL. Ad eumdem.---Pro Drogone Hamensi canonico. 
[Ibid., col. 791.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Deuotionis et sinceritatis tue litteras, quas nobis pro dilecto filio nostro Drogone Hamensi canonico transmisisti, benigna mentis affectione suscepimus, et eas curauimus diligenter audire. uerum super negotio illo, de quo nos rogasti, nichil aliud tue prudentie respondemus, nisi quod bone memorie B. quondam Nouiomensi episcopo nos exinde  iam primum meminimus respondisse, si nuntii eius litteras nostras ad eum uoluerint deferre. Licet enim regulares uiros ad prelationes ecclesiasticas assumptos fuisse persepe uiderimus, nunquam tamen legimus uel aliquando audiuimus, quod de regulari canonico quisquam fuerit secularis effectus. Quare si precibus tuis in hac parte non acquieuimus, quoniam salua Ecclesie honestate id non potuimus efficere, graue non debes uel molestum habere, aut inde quoque minus turbari, cum scriptum sit quod nemo mittens manum ad aratrum, et aspiciens retro, regno Dei aptus existit , et uxor Lot que respexit, in salem ut condiat legitur conuersa fuisse . Tu uero prefatum Drogonem diligentius exhorteris, et omnino  inducas, ut ad claustrum suum celerius reuertatur, et ibidem secundum professionem suam humiliter studeat Domino deseruire. Non enim nobis minus graue, quam tibi existit, quod preces tuas sicut uellemus, salua conscientia nostra, in hac parte non possumus exaudire.

Data Beneuenti, secundo Idus Martii.



DXLI. Ad eumdem.---Pro G. sacerdote. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

 Conquestus est nobis G. sacerdos presentium lator, quod W. de Carten. sibi septuaginta quinque solidos tenetur exsoluere, quos sibi reddere contradicit. Unde cum inter eos super hoc et de damnis quibusdam, que sibi iam dictus G. per prefatum W. illata fuisse proponit, controuersia uerteretur, idem G. ad nostram audientiam appellauit. Quocirca fraternitati tue per apostolica scripta mandamus, quatenus memoratum W. moneas diligentius et districte compellas; quod prefato G. pecuniam pretaxatam sine dilatione aliqua cum integritate persoluat, de damnis illatis plenarie satisfaciat, uel eidem sub examine tuo plenam inde iustitiam, appellatione remota, non differat exhibere.

Data Beneuenti, secundo Idus Martii.



DXLII. Ad eumdem.---Pro Ioanne canonico Laudunensi. 
[Ibid., col. 792.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Nihil est quod episcopali magis congruat honestati, quam ius et equitatem diligere, et per iniuriam grauatis in sua iustitia subuenire. Hac siquidem consideratione inducti, et de prudentia tua omnino confisi, discretionem tuam per apostolica scripta rogamus atque monemus, quatenus Ioannem clericum, et ecclesie Laudunensis canonicum, ab aduersariis contra iustitiam exheredari, uel res  eius ab eis per uiolentiam occupari, nulla ratione permittas, sed eum interuentu nostro, et amore iustitie, in iure suo manuteneas, et illud sibi tua protectione conserues.

Data Beneuenti, Id. Martii.



DXLIII. Ad eumdem.---Pro Ha. sacerdote. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

ueniens ad nos Ha. sacerdos presentium lator, in sua nobis confessione ostendit quod, cum iam  pridem lapsu carnis peccasset, S. predecessor tuus ipsum officio et beneficio suo priuauit. Tu uero misericordia motus officium sibi sacerdotale, sicut asserit, reddidisti, sed de beneficio nullam eidem indulgentiam hactenus facere uoluisti, licet aliud beneficium non habeat unde uite sustentationem ualeat percipere. Unde quoniam de beneficio potius quam de officio misericorditer secum esset agendum, presertim cum multi beneficium possint de iure percipere, nec tamen officii sacerdotalis administrationem habere; fraternitatem tuam per apostolica scripta rogamus atque monemus, quatenus memorato Ha. in aliquo beneficio, preterquam in ecclesia illa quam prius habebat, diuini amoris intuitu, et pro reuerentia beati Petri ac nostra,  necnon et ex tui officii debito studeas prouidere, unde necessaria uite possit competenter percipere, et in ordine suo Domino fideliter deseruire, nos quoque sollicitudinem tuam teneamus exinde plurimum commendare, et hoc gratum acceptumque tenere.

Data Beneuenti, decimo sexto Kalendas Aprilis.



DXLIu. Morinensi episcopo et abbati Sancti Quintini de Monte mandat ut audiant causam inter Humolariensem, et de Ribemonte abbates, et abbatissam de Monasteriolo et militem de Brenoth. 
[Ibid, 793.]


ALEXANDER, Morinensi  episcopo et abbati S. Quintini  de Monte.

Cum inter dilectos filios nostros R. S. Nicolai  de Ribemonte et P. Humolariensem  abbates, et de Monasteriolo  abbatissam, et G. militem de Brenoth, de nemore quodam causa diutius uentilata fuisset, ad nostram tandem fuit audientiam per appellationem delata; postremo autem tam priore S. Nicolai, quam responsalibus  aduerse partis in nostra presentia constitutis, cum quisque assereret prescriptum nemus ad suum ius pertinere, et idem prior causam ipsam, mediante dilecto filio nostro Odone S. Nicolai in Carcere Tulliano diacono cardinali, compositione interueniente, decisam fuisse constanter asseueraret; altera pars compositionem non fuisse factam de assensu predictarum ecclesiarum et militis proposuit. Adiecit insuper quod ab eadem compositione fuerit resilitum, et postea predictus abbas S. Nicolai prescriptum nemus tenuit ad censum, licet prior, qui pro eo uenerat id omnino diffiteretur. Unde quia nec super his que hinc inde allegabantur, nec de meritis cause nos poterant ad plenum certificare, nos decisioni ipsius negotii supersedentes,  ipsum experientie uestre committimus audiendum, et appellatione remota fine congruo terminandum. Quocirca discretioni uestre per apostolica scripta mandamus, quatenus in unum pariter conuenientes, et partes ante presentiam uestram conuocantes, inter eos pacifice et amicabiliter componere studeatis. Quod si hoc fieri non poterit, rationibus hinc inde auditis diligenter et cognitis, eamdem causam, appellatione cessante, iustitia terminetis. Si uero compositionem que mediante predicto cardinali facta dicitur, aut arbitrium ab eodem cardinali post compromissionem in eum factam prolatum abbas forte S. Nicolai pretenderit, nolumus quod iustitie alterius partis,  nisi rationabiliter constiterit, quod de communi compromissione partium prolatum, aliquod debeat preiudicium generare. Si autem compositio de beneplacito et uoluntate eorumdem trium capitulorum, et eiusdem militis facta fuit, seu arbitrium de communi compromissione partium prolatum, aut etiam compositio postea a partibus exstitit  rata, uolumus ut compositio seu arbitrium debeat stare. Si uero huic rei ambo interesse non poteritis, alter uestrum non minus negotium ipsum, ut predictum est, exsequatur.

Data Beneuenti, XuI Kalendas Aprilis.



DXLu. Ad Henricum Remensem archiepiscopum.---Pro abbate Sancti Martini Laudunensi. 
[Ibid., col. 795.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex parte dilectorum filiorum nostrorum abbatis et fratrum Sancti Martini  directa nuper ad nos  relatione peruenit, quod E. sacerdos de Monte Bunoldi et Hu. de Warch, decimas ab eis contra iustitiam exigunt, et G. de Chamelsi pro pasturis quibusdam eos grauiter et iniuste fatigat, pro quibus utique controuersiis, nos illos ad presentiam uenerabilium fratrum nostrorum Ambianensis et Nouiomensis episcoporum uolumus conuenire, ut sub eorum iudicio negotia ista finem debitum sortiantur. Per apostolica itaque scripta fraternitati tue mandamus, quatenus eosdem uiros ad uocationem illorum accedere, ac iudicium illorum suscipere omni cum districtione compellas, et taliter in illorum malitia cohibenda pontificatus officii auctoritatem exerceas, ut iam dicti fratres per instantiam  tuam de iustitie sue possint conseruatione gaudere, et tua fraternitas de pace religiosis fratribus procurata, commendationem debeat inuenire.

Data Beneuenti, decimo tertio Kalendas Aprilis.



DXLuI. Ad eumdem.---Pro Willelmo Suessionensi decano. 
[Ibid.]

ALEXANDER episcopus, seruus seruorum Dei, uenerabili fratri HENRICO Remorum archiepiscopo, salutem et apostolicam benedictionem.

Dilectus filius noster Willelmus Suessionensis decanus nobis studiose proposuit, et idipsum quedam littere bone memorie Adriani pape predecessoris  nostri cognitioni nostre plenius infuderunt, quod cum frater noster Hugo episcopus Suessionensis ecclesie ad eamdem uocatus et electus fuisset, iam dictus antecessor noster prefati decanatus redditus tenues esse considerans, prebendam quam electus habuerat, memorato decano concessit, et eum exinde inuestiuit, ita quidem quod ad officium decanatus prebenda illa in posterum spectare deberet. Mandauit itaque tam electo predicto quam Suessionensis Ecclesie capitulo, ut concessionem illam ratam habentes, nec contra illam uenire, nec eam ullo tempore presumerent perturbare. Unde  quoniam prelibatus episcopus id, sicut audiuimus, nullatenus adimpleuit, sed prebendam contra hoc non dubitauit transferre, eidem per scripta nostra precepimus, ut prefato decano prebendam illam quam ad manus suas tenet, que fuit Theobaldi de ueteri foro, omni contradictione et appellatione cessante, assignet, et ipsum eamdem permittat in pace tenere, ita quidem quod ad decanatus officium debeat de cetero iuxta predicti antecessoris nostri statutum spectare. Quod si episcopus nostrum in hac parte preceptum exsequi forte contempserit, tu id, omni dilatione et appellatione remota diligentius exsequi non omittas.

Data Beneuenti, undecimo Kalendas Aprilis.



DXLuII. [Hugonem] Suessionensem episcopum de superiori epistola certiorem facit.
[Ibid., 796.]


ALEXANDER episcopus, seruus seruorum Dei, Suessionensi episcopo, salutem et apostolicam benedictionem.

Ex relatione dilecti filii nostri Willelmi ecclesie tue decani, et ex tenore quarumdam litterarum bone memorie Adriani pape predecessoris nostri accepimus quod, cum tu ad ecclesiam iam dictam electus et uocatus fuisses, prebendam, quam in ea tenebas, eidem decano concessit, et eum exinde inuestiuit, adiiciens quod prebenda illa ex tunc ad  decanatus officium pertineret. Quoniam igitur prefatum decanum prebenda prescripta iuxta predecessoris nostri et benefactoris tui statutum atque mandatum habere, sicut audiuimus, nullatenus permisisti, sed eam in alium pro tuo beneplacito non dubitasti conferre, cum non deceret te contra Romane Ecclesie statuta ita recenter uenisse, a qua tantum beneficium in continenti receperis, fraternitati tue per apostolica scripta precipiendo mandamus, quatenus memorato decano prebendam illam, quam ad manus tuas tenere dignosceris, et quam T. de ueteri foro tenebat, sine dilatione, omni occasione et appellatione cessante, assignes, et in pace possidere permittas, ita quod eadem prebenda, iuxta quod prenominatus antecessor instituit, ad  decanatus officium debeat de cetero pertinere. Si autem distuleris hec adimplere, noueris nos uenerabili fratri nostro Henrico Remorum archiepiscopo in mandatis dedisse, ut ea que prediximus, omni dilatione et appellatione remota, plenius exsequatur.



DXLuIII. Ad Henricum Remensem archiepiscopum.---Pro Alberto sacerdote. 
[Ibid., 797.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Lator presentium Albertus sacerdos, non sine labore ad nos rediens, supplici nobis conquestione monstrauit, quod presbyter de Basauchis et Castellana et filius eius Nicolaus, matrem illius redditus suos querentem, et ad te propter hoc recurrentem, ausu temerario incarcerauerunt, et ipsam diutius detinuerunt: ita quod occasione illa redditus suos amisit. Unde quoniam nulla ratione pati uolumus uel debemus, ut hi qui sacrosanctam Romanam Ecclesiam uisitant, rerum suarum dispendium sustineant uel iacturam, fraternitati tue per apostolica scripta mandamus quatenus tam presbyterum, quam castellanam et filium suum instanter moneas  et districte compellas, ut predicto presbytero de iniuriis irrogatis satisfaciant, et illata damna resarciant, uel sub tue discretionis examine plenam exinde sibi iustitiam, appellatione remota, exhibeant. Si autem commonitioni tue parere noluerint, eos ecclesiastica animaduersione percellas. Illos uero qui predicti sacerdotis redditus perceperunt, eosdem ipsi reddere, uel coram iustitiam exhibere, omni appellatione cessante, constringas.

Data Beneuenti, undecimo Kalendas Aprilis.



DXLIX. Alberto sacerdoti confirmat ecclesiam S. Remigii de Augeio et capellam de Cersolio. 
[Ibid., col. 798.]


ALEXANDER episcopus, seruus seruorum Dei, ALBERTO sacerdoti, salutem et apostolicam benedictionem.

Iustis petentium desideriis facilem nos conuenit impertiri consensum, et uota que a rationis tramite non discordant, effectu sunt prosequente complenda. Eapropter, dilecte in Domino fili, tuis iustis postulationibus grato concurrentes assensu, ecclesiam S. Remigii de Augeio cum capella de Cersolio ad eam pertinente et aliis pertinentiis suis tibi canonice concessam, deuotioni tue auctoritate apostolica confirmamus, et presentis scripti patrocinio communimus, ut nulli omnino hominum liceat hanc paginam nostre confirmationis infringere,  uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Data Beneuenti, XI Kalendas Aprilis.



DL. Ad Henricum Remensem archiepiscopum.---Pro B. presbytero. 
[Ibid., col. 799.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Conquestus est nobis B. presbyter, quod cum abbati et conuentui Branensi  uiginti libras Prouiniensium in suis necessitatibus mutuasset, et multoties ab eis requisisset, ipsi eas sibi reddere nolunt. Unde quoniam iniustum est, et obuium honestati, pecuniam accommodatam non reddere; fraternitati tue per apostolica scripta mandamus, quatenus prefatum abbatem et fratres infra triginta dies post harum susceptionem commoneas et districte compellas, ut prenominato presbytero pretaxatam pecuniam cum integritate persoluant. Si autem potius causam intrare decreuerint, quam pecuniam ei reddere, tu partibus ante tuam presentiam  conuocatis, diligenter causam audias, et eam remoto appellationis obstaculo, iustitia mediante decidas.

Data Beneuenti, decimo Kalendas Aprilis.



DLI. Ad eumdem.---Pro ecclesia Sancti Ioannis Suessionensi. 
[Ibid.]

ALEXANDER episcopus, seruus seruorum Dei, HENRICO Remensium archiepiscopo, salutem et apostolicam benedictionem.

Ad audientiam nostram peruenit quod G. et seruientes eius ecclesie Sancti Ioannis de uineis nemus  quoddam presumunt auferre, et eam super hoc molestare non cessant. Quia uero ecclesiarum iura integra debemus, quantum in nobis est, tueri et illesa seruare, fraternitati tue per apostolica scripta mandamus quatenus memoratum G. et seruientes eius ab ecclesie prescripte molestatione, cessante appellatione, prorsus cessare compellas: ita quod si aliter tibi non acquieuerint, tu ipsos usque ad condignam satisfactionem uinculo excommunicationis astringas, nisi a sua molestia uelint omnino desistere, uel cum ecclesia supradicta de his que in questione uertuntur coram te ordine iudiciario experiri.

Data Beneuenti, decimo Kalendas Aprilis.



DLII. Ad eumdem.---Pro Her., ut ei ablata restituantur. 
[Ibid., col. 800.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Lator presentium, Her. nomine; grauiter de canonicis de Monte conqueritur, quod ei unam domum, unam uineam, unum hortum, et unam oscham, quam hereditario iure asserit ad se pertinere, contra iustitiam abstulerunt. Quia igitur non decet uiros ecclesiasticos alterius iura illicite  occupare, qui aliis uirtutis et honestatis exemplum debent prebere, fraternitati tue per apostolica scripta mandamus, quatenus predictos canonicos indesinenter commoneas et districte compellas, ut prefato Her. prescriptam domum, uineam, hortum, et oscham, postposita mora et occasione, restituant, ac libere et quiete dimittant. Quod si forte cum eo super hoc uoluerint experiri, partes ante tuam presentiam conuoces, et rationibus hinc inde auditis et cognitis, diligenter causam ipsam absque appellationis remedio mediante studeas iustitia terminare.

Data Beneuenti, u Kalendas Aprilis.



DLIII Ad eumdem.---Pro decano et canonicis Ecclesie Suessionensis. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum uniuersis in sua iustitia cura debeamus propensiori adesse, illis tamen specialiter nos oportet intendere, qui sedem apostolicam pro suis et aliorum negotiis uisitare noscuntur. Qualiter autem dilecti filii nostri decanus et canonici Suessionenses pro causa que inter eos et fratrem nostrum episcopum  suum uertitur, apostolicam sedem adierint, et quosdam etiam capellanos eiusdem  episcopatus secum adduxerint, tue discretionis prudentiam non credimus ignorare. Inde siquidem est, quod eisdem iura sua integra uolentes et illesa seruare, fraternitati tue per apostolica scripta mandamus, quatenus si prefatus episcopus aliquem de suspectis uel de testibus etiam aut aliis fautoribus suis, quoniam ad presentiam nostram uenerunt, uel quia cum memorato decano et fratribus eius in causa sua steterunt, uel in aliquo grauare uoluerit, tu eum ab huiusmodi presumptione, omni occasione uel appellatione remota, prorsus cessare compellas, etsi quidquam in eos hac occasione statuerit, tu id, sublato appellationis remedio, non differas in irritum reuocare, memoratos uero decanum et canonicos, nec non et uniuersos  qui sibi in negotio suo assistunt, ita protegas et defendas, ut a supradicto episcopo non possint indebite aggrauari, aut aliquod iuris sui incommodum sustinere.

Data Beneuenti, secundo Kalendas Aprilis.



DLIu. Ad eumdem.---Pro precentore R. Suessionensi. 
[Ibid., col. 801.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum dilectus filius noster R. Suessionensis ecclesie  precentor coram nobis existeret, ex relatione eius accepimus quod, duo predecessores illius altare de Bosserre, toto uite sue tempore, dum precentores essent, possederunt, quod uenerabilis frater noster Suessionensis episcopus, cum precentoria uacaret, cuidam dicitur contulisse, in quo iuri et dignitati sue iam dictus precentor non modicum asserit derogatum fuisse. Quoniam igitur indignum est, ut ipse, quem predecessoribus suis meritis non credimus inferiorem, beneficiis, que iidem pro commisso sibi officio tenuerunt, debeat sine rationabili causa priuari. Episcopo iam dicto per scripta nostra precepimus, quatenus, si proximos antecessores eius hoc per quadraginta retro annos pacifice tenuisse, et ipsum eodem contra  uoluntatem suam priuatum fuisse constiterit, eumdem in illius possessionem omni occasione et appellatione cessante inducat, et in pace possidere permittat, nec ipsum super hoc ulterius molestare presumat; si autem nostrum in hac parte preceptum infra uiginti dies post litterarum nostrarum susceptionem non fuerit exsecutum, tue discretioni presentium auctoritate iniungimus, ut prenominato cantori prescriptum altare, omni occasione et appellatione cessante, si ita esse inueneris, infra alios uiginti dies reddas, et pacifice facias possidere: ita quod episcopus de cetero nullam aduersus eum super hoc possit querelam habere.

Data Beneuenti, secundo Kalendas Aprilis.



DLu. Ad eumdem.---Pro Radulfo de Cuphies, contra Iosbertum de Monte, et contra Petrum de Nantolio. 
[Ibid., col. 802.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Conquestionem Radulfi de Cuphies accepimus transmissam, quod Iosbertus de Monte, quamdam domum que fuit patris sui, iniuste possideat, et Petrus de Nantolio quamdam terram eius pignori detinet obligatam, de qua sortem suam et multo amplius dicitur percepisse. Quia uero unicuique ita sua debemus iura seruare, ut aliis suam iustitiam  nullatenus denegemus, fraternitati tue per apostolica scripta mandamus, quatenus prefatum I. studiosius exhorteris, et omni cum districtione compellas, quod memorato R. prescriptam domum, omni contradictione postposita, reddat, uel eidem super hoc iustitie complementum in tua presentia facere non omittat. Supradictum uero P. si de terra quam in pignore tenet, sortem suam et tantumdem deductis impensis perceperit, prenominato R. sine alicuius pecunie exactione eam restituere moneas attentius, et appellatione remota, ecclesiastica districtione compellas.

Data Beneuenti, II Kalendas Aprilis.



DLuI. Ad abbatissam et sorores Burburgenses.---Qualiter imponit silentium Manasse presbytero super capellania earum. 
[Ibid.]


ALEXANDER episcopus, seruus seruorum Dei, dilectis in Christo filiabus abbatisse et sororibus monasterii Bruburc  , salutem et apostolicam benedictionem.

Cum dilectus filius noster magister Mattheus responsalis uester et Manasses presbyter, pro causa, que inter uos et eumdem M. super capellania uestra diutius noscitur agitari, in nostra essent presentia constituti: nos litteris iudicum, quibus causam  illam commisimus diligenter auditis, et rationibus hinc inde pleniter intellectis, iam dicto M. perpetuum inde silentium auctoritate apostolica imposuimus, et uos ab eius super hoc impetitione omnino absoluimus, ita quidem quod ei propter appellationem uel aliam causam super capellania prescripta respondere de cetero nullatenus teneamini.

Data Beneuenti, II Kalendas Aprilis.



DLuII. Ad Henricum Remensem archiepiscopum.---Ut Premonstratenses compellat ad reddendam A. de uilers terram suam. 
[Ibid., col. 805.]

 ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex transmissa nobis conquestione nobilis uiri A. de uilers, nostris est auribus intimatum, quod dilecti filii nostri abbas et fratres Premonstratenses, quamdam terram, quam ad feudum suum spectare proponit, sine illius consensu intrarunt, et eam iniuste detinent occupatam. Unde quoniam sicut religiosis uiris sua tenemur iura seruare, sic et aliis Christianis in sua iustitia non debemus deesse: ideoque fraternitati tue per apostolica scripta mandamus, quatenus memoratos abbatem et fratres diligenter admoneas, et, si opus fuerit, districte  compellas, ut prefato A. terram prescriptam sine dilatione restituant, et in pace dimittant, uel eidem sub examine tuo iustitiam inde sufficientem exhibeant.

Data Beneuenti, II Kalendas Aprilis.



DLuIII Ad eumdem.---Pro canonico Laudunensi. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Aequum et rationabile iudicatur, ut his qui pro ecclesia sua dispendium sustinent et laborem, digne recompensationis premium et fructum recipiant optate consolationis. Dilectus siquidem filius noster P. Laudunensis canonicus, diligenti nobis relatione proposuit, quod rogatu quorumdam canonicorum suorum, pro negotio ecclesie sue in propriis expensis ad nostram presentiam laborauit. Unde quoniam non est idoneum, nec consentaneum rationi, ut laborem et dispendium nulla habita recompensatione debeat sustinere, fraternitati tue per apostolica scripta mandamus, quatenus prefatos canonicos moneas et districte compellas, ut predicto P. expensas necessarias quas de mandato eorum ad nos ueniendo fecit, appellatione et  contradictione cessante, restaurent.

Data Beneuenti, tertio Nonas Aprilis.



DLIX. Statuit ut qui in Ecclesia Carnotensi canonicandi fuerint et mansionarii non exstiterint, XL solidos tantum de singulis annis percipiant. 
[PETIT, Theodori Penitentiale, II, 429.]

ALEXANDER episcopus, seruus seruorum Dei, dilectis filiis . . . . . decano et canonicis Carnotensibus, salutem et apostolicam benedictionem.

Sicut scriptum est, quod qui Euangelium annuntiat, de Euangelio uiuat, et qui altario deseruit, de altario participet , sic etiam ex  eisdem potest manifeste perpendi, quod qui altario non deseruit eius non debet beneficiis participare. Inde siquidem est quod nos ecclesiam uestram que inter minores regni Francorum computari non solet, debitis obsequiis defraudari nolentes, auctoritate apostolica duximus statuendum ut qui in eadem ecclesia uestra de cetero canonicandi fuerint, et ibidem mansionarii non exstiterint, XL solid. tantum de singulis annis percipiant, nec a uobis uel ab ecclesia prescripta magis exigere, uel recipere possint, dummodo in ipsius ecclesie obsequiis, sicut et mansionarii faciunt, et assidue uoluerint permanere.

Datum Beneuenti, pridie Non. Aprilis.



DLX. Canonicis Spalatinis permittit ut canonicus quidam, ecclesia propria priuatus quod propter capitis dolorem in ecclesia semel non legisset, in pristinum restituatur. 
[FARLATI, Illyricum sacrum, III, 191.]





DLXI. Ad Henricum Remensem archiepiscopum.---Pro clericis ecclesie Braguensis. 
[MARTEN., Ampl. Collect., II, 806.]

ALEXANDER episcopus, seruus seruorum Dei, uenerabili  fratri HENRICO Remensi archiepiscopo, salutem et apostolicam benedictionem.

Notum sit fraternitati tue nobis a canonicis Braguensibus nuper insinuatum fuisse quod Gauses Mauceriensis et monachi de Nouicis redditus de March, quos ecclesiam suam centum annis pacifice possedisse proponunt, irreuerenter subtrahere non formidant. Unde quoniam nostra interest unicuique iura sua integra et illibata seruare: fraternitati tue per apostolica scripta mandamus, quatenus predictum Gauses et monachos instanter moneas et districte compellas, ut, prenominatis canonicis prescriptos redditus libere et quiete dimittant, damna illata resarciant, uel, sub tue discretionis examine plenam exinde iustitiam, appellatione  remota, non differant exhibere.

Data Beneuenti, Nonas Aprilis.



DLXII. Ad abbatem S. Remigii Remensis.---Pro Walando clerico. 
[Ibid., 807.]

ALEXANDER episcopus, seruus seruorum Dei, dilecto fratri abbati Sancti Remigii Remensis, salutem et apostolicam benedictionem.

Inuitat nos et hortatur cura suscepti regiminis, clericis qui in gremium sacrosancte Romane Ecclesie assumpti noscuntur propensiori cura intendere, et eis nostre prouisionis solatium commodius  prouidere. Unde quia dilectus filius ualandus clericus noster inseparabili nobis et firmissima deuotione adhesit, et tanta est litteratura et morum honestate ornatus, quod ipsum merito diligere et sincera debemus caritate amplecti, eum caritati tue propensius commendamus, rogantes plurimum atque monentes, quatenus pro reuerentia beati Petri ac nostra, intuitu sui ipsius, qui tibi et ecclesie tue, si uixerit, plurima poterit commoda et incrementa conferre, predicto Walando in scholis Parisius liberaliter et honeste prouideas, et beneficium ipsum per duo conuenientia tempora anni ei facias commode assignari, ut ex hoc liberalitati tue gratias uberiores debeamus exsoluere, et libentius et efficacius petitiones tuas exaudire.  Quidquid enim a nostro interuentu feceris, nobis specialiter factum fuisse putabimus. uolumus autem ut idipsum nobis tuis litteris studeas intimare.

Data Beneuenti uII, Idus Aprilis.



DLXIII. Ad Henricum Remensium archiepiscopum.---Pro abbatissa Bruburgensi. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

uenit ad apostolice sedis clementiam M. sacerdos, et contra abbatissam Bruburgensis Ecclesie querimoniam in auditorio nostro proposuit, quod  eum a capellania illius Ecclesie in qua per eam fuerat institutus, sine causa canonica remouisset. Nos autem qui in monasteriis puellarum maturos et longeuos nouimus presbyteros ordinandos, qui nullam sui suspicionem ex etate uel moribus facere uidebantur, minoris etatis obtentu eum in sua querimonia non duximus audiendum. Ceterum quia loco suo alium quemdam iuniorem se asseruit institutum, fraternitati tue per apostolica scripta mandamus quatenus ueritatem rei diligentius inuestiges, et, si hoc uerum esse noueris, et illum ab officio et beneficio capellanie remoueas et abbatissam canonica disciplina corripias, quod iuuenes capellanos affectat habere, et ita leuitatem illius emendes, ut ipsa quod minus caute gestum  fuerat, non in deterius, sed in melius emendare procuret, et abbatisse alie que audierint, in capellanis instituendis maiorem debeant cautelam habere.

Data Beneuenti, tertio Idus Aprilis



DLXIu. Ad eumdem.---Ut decanum S. Laurentii de Roseto ad residendum compellat 
[Ibid., col. 808.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Significatum est nobis quod, cum decanus S.  Laurentii de Roseto assiduam ibi deberet facere mansionem, et ipsius ecclesie seruitiis iugiter interesse, alibi morari presumit, et Ecclesie sibi commisse obsequium omnino postponit. Quoniam igitur non decet eum qui maiorem in ea personatum gerit, se ab illius seruitio taliter absentare, fraternitati tue per apostolica scripta mandamus quatenus prefatum decanum moneas diligentius et omni cum districtione compellas, ut assiduam in ecclesia prescripta secundum ipsius consuetudinem faciat mansionem, uel decanatum prescriptum omnino dimittat.

Data Beneuenti, III Idus Aprilis



DLXu. Ad Petrum abbatem et monachos uallis-Lauree. 
[MANSI, Concil., XXI, 1063.]


ALEXANDER episcopus, seruus seruorum Dei, dilectis filiis PETRO abbati et fratribus uallis-Lauree, salutem et apostolicam benedictionem.

Ex litteris dilecti filii nostri Cisterciensis abbatis et nuntii uestri relatione didicimus quod, cum angustia et importunitas loci uestri ad locum alium uos compellerent migrare, uenerabilis frater noster Barcinonensis episcopus in fine sui episcopatus fundum quemdam uobis amore diuinitatis indulsit, ubi tabernacula uestra figere deberetis. Hoc cum facere cepissetis, uenerabilis frater noster Tarraconensis archiepiscopus auctoritatem suam opposuit, eumdem locum ad suam asserens diecesim pertinere.  Unde nos, quia contradictio eius a uestro proposito uos retinet, et in loco uestro incommoditates plurimas sustinere compellit, utrique illorum per scripta nostra mandamus quatenus usque ad festum Assumptionis huic questioni concordia uel iudicio finem imponant, ut uos sub eius obstaculo non debeatis ulterius concessi beneficii utilitate defraudari. Si ergo negotium istud usque in illum terminum non fuerit terminatum, ex tunc inhabitandi locum sine preiudicio partium auctoritate nostra licentiam habeatis.

Datum Beneuenti, II Idus Aprilis.



DLXuI. Ad Henricum Remensem archiepiscopum.---Pro Galtero clerico. 
[MARTEN., Ampl. Collect., II, 808.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex tenore quarumdam litterarum tuarum accepimus quod, cum inter abbatem S. Petri Catalaunensis et Walterum clericum latorem presentium, super quibusdam possessionibus et eleemosyna quadam coram te de commissione nostra controuersia tractaretur, eidem finem debitum nullatenus imposuisti, sed ipsam potius ad nostrum remisisti examen. Quoniam igitur qua occasione id feceris ignoramus, fraternitati tue per iterata scripta  mandamus quatenus, cum exinde fueris requisitus, utramque partem ante tuam presentiam conuoces, et, rationibus hinc inde diligenter auditis et cognitis, eamdem causam, sublato appellationis remedio, iustitia mediante, decidas. Si autem cause illi infra triginta dies post harum susceptionem litterarum debitum finem imponere forte nolueris, id uenerabili fratri Ambianensi episcopo quam cito significes, ut ille secundum quod ei mandamus, causam ipsam ualeat terminare.

Data Beneuenti, secundo Idus Aprilis.



DLXuII. Ad eumdem.---Pro G. clerico et pro Hu. burgensi et pro M. uxore sua. 
[Ibid., col. 809.]


ALEXANDER episcopus, seruus seruorum Dei, HENRICO Remensi archiepiscopo, salutem et apostolicam benedictionem.

Querelam G. clericus, lator presentium, in audientia nostra deposuit, quod Hu. burgensis et M. uxor sua eidem G. quamdam domum, ad eum hereditario iure spectantem auferre presumunt. Quoniam igitur omnibus in suo iure, et maxime pauperibus debemus adesse, fraternitati tue per apostolica scripta mandamus, quatenus predictos Hu. et uxorem suam diligenter admoneas et districte compellas, ut memorato G. prefatam domum  sine dilatione restituant, uel eidem plenam super hoc iustitiam infra quadraginta dies post harum susceptionem sub examine tuo non differant exhibere.

Data Beneuenti, nono Kalendas Maii.



DLXuIII. Ad eumdem.---De causa G. Sicliniensis canonici et Galterii. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Causam que inter G. Sicliniensis  ecclesie canonicum et magistrum Galterium super quadam  prebenda noscitur agitari, discretioni tue committimus audiendam, et fine debito terminandam. Quocirca fraternitati tue per apostolica scripta mandamus quatenus, cum exinde fueris requisitus utramque partem ante tuam presentiam conuoces, et, rationibus hinc inde auditis diligenter et cognitis, eamdem causam iustitia mediante decidas. Nihilominus etiam tue dilectioni mandamus, ut causam que inter dilectum filium nostrum Gunterum et canonicos Siclinienses super sexaginta solidos uertitur, audias, et ipsam debito fine decidas.

Data Beneuenti, tertio Kalendas Maii



DLXIX Ambianensi et Meldensi episcopis mandat ut causam que de cancellaria Nouiomensi uertebatur inter Henricum filium Roberti comitis et Bald. examinent et terminent. 
[Ibid., col. 810.]


ALEXANDER episcopus, seruus seruorum Dei, uenerabilibus fratribus Ambianensi et Meldensi episcopis, salutem et apostolicam benedictionem.

Ex parte Henrici filii dilecti filii nostri nobilis uiri comitis Roberti  fratris karissimi in Christo filii nostri Ludouici illustris Francorum regis, transmissa nobis est relatione monstratum, quod eidem Hen. cancellaria Nouiomensis ecclesie a uenerabili fratre nostro Nouiomensi episcopo concessa  fuisset, quam postea idem episcopus Bal. canonico eiusdem Ecclesie dicitur concessisse. Unde cum B. asseueraret quod eadem cancellaria canonice sibi concessa fuisset, et filius comitis sibi eamdem a nobis peteret confirmari, nos neutri eorum duximus annuendum. Quapropter de prudentia et honestate uestra plenius confidentes, causam ipsam experientie uestre committimus audiendam, et fine debito terminandam. Quocirca fraternitati uestre per apostolica scripta mandamus quatenus, cum exinde fueritis requisiti, in unum pariter conuenientes, tam procuratorem Henrici, quam Bald. ante uestram presentiam conuocetis,  et, rationibus hinc inde auditis diligenter et cognitis, causam ipsam fine debito decidatis.

Data Beneuenti, II Kalendas Maii.



DLXX. Ad Henricum Remensem archiepiscopum.---Pro Garino de Blanciis cuius uxor interfecta est. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Horrendum et immensum flagitium, quod quidam maligno spiritu tacti in ciuitate tua commiserunt, ad fraternitatis tue notitiam credimus iam peruenisse. Cum enim Garinus Blancus in Apuliam  causa negotiandi uenisset, quidam domum eius de nocte intrantes, uxorem et filium eius occiderunt, et res ipsius et uxoris clam rapientes, domum ausu diabolico incendio concremarunt. Unde quoniam tam immane et crudele facinus districtius est puniendum, fraternitati tue per apostolica scripta mandamus quatenus, si eos explorare poteris qui prescriptum facinus commiserunt, ipsos auctoritate tua moneas et districte compellas, ut predicto Garino ablata omnia reddant, damna data resarciant, et de tanto excessu ita Deo plenarie satisfaciant, quod huius delicti ueniam mereantur obtinere, et ceteri hoc audientes metum habeant similia perpetrare. Generaliter autem sub excommunicatione  precipias, ut quicunque de rebus suis de domo illius extraxerunt, aut de rebus uxoris titulo commendationis uel debiti habuerunt, eas sibi absque contradictione aliqua reddant. Eos uero qui maleficos illos nouerint, ipsos sub districtione anathematis constringas, tibi et ecclesie manifestare, nisi sacerdos fuerit cui hoc peccatum sit in penitentia reuelatum.

Data Beneuenti u Idus Maii.



DLXXI. Ad capitulum S. Trinitatis Cantuariensis.---Ut quem Thomas archiepiscopus iis prefecerit, priorem accipiant. 
[Epist. S. Thome, ed. GILES, II, 37.]


ALEXANDER episcopus, seruus seruorum Dei, dilectis filiis toti capitulo sancte Trinitatis Cantuariensis, salutem et apostolicam benedictionem.

Quoniam ecclesia uestra ad ordinationem et dispositionem uenerabilis fratris nostri Thome archiepiscopi uestri principaliter noscitur pertinere, ita quod priorem nisi quem uobis assignauerit archiepiscopus non solebatis habere: uniuersitati uestre per apostolica scripta precipiendo mandamus et in uirtute obedientie iniungimus quatenus illum quem uobis iam dictus archiepiscopus in priorem secundum antiquam ecclesie uestre consuetudinem  assignare uoluerit: omni occasione et appellatione postposita recipiatis nec alium ibidem eligere uel ad alicuius suggestionem seu assignationem suscipere presumatis.

Datum Beneuenti, XuII Kal. Iunii.



DLXXII. Ad Henricum archiepiscopum Remensem.---Ut Arienses canonicos cogat reddere caput sancti Iacobi. 
[MARTEN., Ampl. Collect., II, 811.]

ALEXANDER episcopus, HENRICO Remensi archiepiscopo, etc.

Perlatum est ad audientiam nostram, quod nobilis uir Philippus comes Flandrensis caput B. Iacobi  ab ecclesia S. uedasti per uiolentiam asportauerit, et illud in Ariensi ecclesia dicitur posuisse. Unde quoniam iam dictam ecclesiam Sancti uedasti, que nullum episcopum preter Romanum pontificem habet, reliquiis ut aliis bonis suis nolumus sine rationabili causa priuari, per apostolica scripta fraternitati tue mandamus quatenus prepositum et canonicos prefate Ariensis ecclesie instanter moneas et districte compellas, ut prescriptum caput cum aliis reliquiis pretaxate ecclesie Sancti uedasti, omni occasione et appellatione cessante, restituant. Quod si iuxta commonitionem tuam prefatum caput cum reliquiis reddere forte noluerint, prelibatam Ariensem ecclesiam, dilatione et appellatione remota, subiicias interdicto, et  in alia ad quamcunque pretaxate reliquie delate fuerint, quandiu presentes exstiterint, diuina prohibeas officia celebrari.

Data Beneuenti, septimo Kalendas Iunii.



DLXXIII. O. abbati Ursicampi et F. decano Remensi mandat ne Alermum Beluacensem separent ab uxore, nisi frater eius B. a sua separetur coniuge.
[Ibid., col. 812.]

ALEXANDER episcopus, seruus seruorum Dei, dilectis filiis O.  abbati Ursicampi, et F. decano Remensi, salutem et apostolicam benedictionem.

Ad audientiam nostram noueritis esse perlatum quod quidam, B. nomine, in ciuitate Beluacensi legitimum  dicitur matrimonium contraxisse, et circa decennium cum uxore sua in omni tranquillitate mansisse. Cum autem Alermus prenominati B. frater uxoris fratris sui consobrinam sibi matrimonio copulasset, quidam, sicut nobis proponitur, adolescentes, ad quos hereditas sponse illius proximo loco spectare uidetur, patribus et maioribus suis reticentibus, iunioris fratris Alermi matrimonium impedire nituntur, de matrimonio tamen fratris primogeniti, quod per omnia iunioris matrimonio simillimum est, modis omnibus reticentes. Quia uero suboriri uidetur satis manifesta suspicio, quod adolescentes, reticentibus maioribus, iunioris fratris  tantummodo matrimonium impetant, et dissociare nitantur, presertim cum si caritatis zelo ducerentur, dissolutioni matrimonii fratris primogeniti, si, prout dicitur, simili modo innixum est, primo debuissent inniti, discretioni uestre per apostolica scripta mandamus quatenus rei ueritatem diligentius inuestigetis, et, nisi alie tales persone apparuerint que ipsum matrimonium uelint et legitime possint impetere, predictos adolescentes, cum non amore iustitie, sed ardore potius auaritie et odii liuore, reticentibus maioribus, uideantur mouere questionem, ad accusationem eiusdem matrimonii nullatenus recipiatis; sed matrimonium ipsum in suo statu faciatis manere, nisi forte communis fama loci habeat, quod inter eos  aliqua sit parentela. Ceterum si alie graues persone et mature apparuerint, quibus fides sit adhibenda, uos causam audiatis, et eam remoto appellationis obstaculo fine canonico terminetis, easdem personas monentes propensius et hortantes, ut, sicut ratio uidetur exigere, primum fratris primogeniti, deinde iunioris matrimonium impetant et accusent. uerum si communis fama loci non habeat quod aliqua inter eos parentela existat, nec alie persone quales diximus apparuerint, que idem matrimonium legitime impetere uelint uel possint, Alermum et uxorem eius sine questione aliqua insimul manere nostra auctoritate faciatis. Preterea si tanta sunt uxores fratrum et ipsi fratres inter  se consanguinitate coniuncti, quod nichil penitus sit in uno matrimonio, quod non sit in altero, nullos audiatis, nisi utrumque matrimonium uoluerint impetere, cum hoc non amore iustitie, sed odio, non bono zelo facere uidentur, quoniam tolerabilius est esse coniunctos contra hominum statuta, quam quod Deus coniunxit separare.

Data Beneuenti, III Kalendas Iunii



DLXXIu. Ad Chaialisium comitem Pharensem. Chaialisio comiti ceterisque Phariensis insule nobilibus sub excommunicationis pena imperat ut Martinum episcopum debito honore prosequantur. 
[FARLATI, Illyricum sacrum, Iu, 242.]

 ALEXANDER episcopus, seruus seruorum Dei, dilectis in Christo filiis CHAIALISIO comiti strenuissimo, et uniuersis nobilibus Pharensine insule, salutem et apostolicam benedictionem.

Insinuatum nobis esse noueritis quod erga fratrem nostrum Martinum, episcopum et pastorem uestrum, diabolo instigante, non congruam habeatis indignationem; dicitis enim eum quem in iuuentute honorifice habuistis, nunc senectute grauante uobis esse incongruum et inhonorum, uolentes uestro arbitrio meliorem eligere, cum Dominus illum Ecclesie uestre diu constituit esse pastorem. Sed quia non licet, per apostolica scripta uobis mandamus, ut tam uos quam et ceterarum insularum rectores eum usque ad obitum suum,  magis quam aliquando, reuerenter habeatis. De cetero si quisquam huius amentie causa eum fraudare in decimis uisus est aut primitiis, et penitentia ductus non emendauerit, atque debitam illi non exhibuerit reuerentiam, prout nostra facultas est, apostolica auctoritate excommunicationis uinculo innodamus.

Data Beneuenti, Kal. Iunii.



DLXXu. Ad Henricum Remens. archiep.---Ut L. cruce signato fiat satisfactio de quodam homine suo occiso. 
[MARTEN., Ampl. Collect., II, 813.]

ALEXANDER episcopus, seruus seruorum Dei, uenerabili  fratri HENRICO Remensi archiepiscopo, salutem et apostolicam benedictionem.

Ex relatione nobilis uiri Lod. de Buren nostris est auribus intimatum quod Angult. de Aiteio, postquam idem L. Dominicam crucem Ierosolymam profecturus suscepit, quemdam hominem suum diabolico furore succensus, sicut asserit, interfecit. Et quoniam tam grauis et detestabilis excessus non debet inrequisitus dimitti, fraternitati tue per apostolica scripta mandamus quatenus predictum Aug. districte compellas, ut super tanto excessu uel eidem L. digne satisfaciat, uel iustitie complementum exhibeat; si uero aliqua de rebus memorati L. predictus A. noscitur abstulisse, ut ea sibi restituat, uel iustitiam sufficientem exhibeat,  ipsum auctoritate nostra omni cum districtione compellas.

Data Beneuenti, Iu Nonas Iunii.



DLXXuI. Ad eumdem.---Pro Aprili de Manso. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex relatione nobilis uiri Aprilis de Manso nobis innotuit, quod Henricus de Magnoprato, postquam idem A. Dominicam crucem Ierosolymam profecturus suscepit, uillanos suos et multas res sibi pertinentes  iniuste dicitur abstulisse, et ipsos per uiolentiam detinere presumit. Et licet uniuersorum iura ex iniuncto nobis a Deo summi pontificatus officio integra cogamur et illesa seruare, illorum tamen nos oportet propensius iura tueri, qui relictis bonis suis, ubi steterunt pedes Domini, cum multo labore illuc eundo desiderant adorare. Ideoque fraternitati tue per apostolica scripta mandamus quatenus predictum Henricum diligenter commoneas et instanter studeas exhortari, ut ea que memorato A., postquam fuit crucis insignitus signaculo, abstulit, omni occasione et excusatione cessante, restituat et in pace dimittat. Quod si infra quadraginta dies post harum susceptionem et tuam commonitionem hoc exsequi recusauerit,  totam terram suam interdicto supponere non omittas. Quod si nec sic resipuerit, personam eius excommunicationis sententia non differas innodare.

Data Beneuenti, III Non. Iunii.



DLXXuII. Ad eumdem.---Pro Gaufrido clerico Ambianensi. 
[Ibid., col. 814.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Constitutus in presentia nostra Gaufridus pauper clericus, supplici nobis relatione monstrauit quod, cum pater suus medietatem cuiusdam domus,  quam infra claustrum Ambianensis ecclesie possidebat, iure hereditario pignori obligasset, nec haberet in facultatibus unde eam recolligere posset, eidem proposuit Gaufrido, quod si medietatem redimeret, eam sibi donaret. Qui utique paterne uoluntati acquiescens, quamdam terram uendidit, et prescripte domus medietatem propria pecunia redemit. Postmodum autem idem pater suus, cogente necessitate, a Gaufrido canonico pecuniam mutuo suscepit, pro qua persoluenda illi predicte domus medietatem, eodem Gaufrido absente et nesciente, pignori obligauit, alteram uero partem eiusdem domus, que matri sue in dotem fuerat data, cuidam clerico, Engelario nomine, in pignore dedit.  Unde quoniam se iniuste in hoc grauatum proponit, experientie tue causam ipsam committimus audiendam, et fine debito terminandam. Quocirca fraternitati tue per apostolica scripta mandamus, cum exinde fueris requisitus, utramque partem ante tuam presentiam conuoces, et eamdem causam iustitia mediante decidas, cautius prouidens ne predicti clerici per potentiam seu per diuitias suas pauperis clerici et uidue mulieris ualeant iustitiam conculcare.

Data Beneuenti, tertio Nonas Iunii.



DLXXuIII. Ad eumdem.---Pro Berengario clerico 
[Ibid., col. 815.]

 ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex parte canonicorum Sancti Symphoriani Remensis nostris est auribus intimatum, quod cum ecclesiam Wistri Berengario bone opinionis clerico, sicut accepimus, concessissent,  abbas eiusdem ecclesie donum capituli iniuste nititur prepedire. Ideoque fraternitati tue per apostolica scripta mandamus, quatenus huius rei ueritatem inquiras, et si tibi constiterit quod donum prescripte ecclesie ad capitulum et non ad abbatem de iure pertineat, et ipsa ecclesia memorato Berengario canonice  concessa fuerit, ipsum eamdem libere facias obtinere, et abbatem ab eius infestatione, omni appellatione remota, cessare compellas.

Data Beneuenti secundo Nonas Iunii.



DLXXIX. Canonicis Pisanis significat u. et M. presbyteros qui »Malincasam«  reliquissent, excommunicatione solutos, sed uillano communionem non esse redditam. 
[UGHELLI, Italia sacra, III, 403.]

ALEXANDER episcopus, seruus seruorum Dei, dilectis filiis canonicis Pisanis salutem, et apostolicam benedictionem.

Ex litteris dilectorum filiorum nostrorum abbatis  Sancti Michelis, et Hen . . . . monachi Camaldulen. accepimus, quod cum u. et M. presbyteri minis et persuasionibus iniquis compulsi Malincase intruso reuerentiam et obedientiam impendissent, postea penitentia ducti, et reatum suum humiliter recognoscentes in presentia eiusdem abbatis spontanea et libera uoluntate iurarunt, quod nostris obedirent mandatis. Unde nos eos ad nostram presentiam laborantes a sententia fecimus, qua tenebantur absolui, et sibi penitentiam condignam imponi. Ipsos itaque ad uos absolutos remittimus discretioni uestre per apostolica scripta mandantes, quatenus si absque interpositione fidei et iuramenti Malincase reuerentiam et obedientiam prout asserunt, impenderunt, ipsos usque ad proximum festum  Natalis Domini a missarum celebratione abstinere faciatis, alioquin per annum abstineant. uerum si facultates Ecclesiarum suarum non sustinent, ut per alios sacerdotes eis ualeant deseruire, uos penitentie illis imposite, prout uobis uisum fuerit superaddentes ipsis officium suum restituatis, et quia eis hoc ipsum fuit ad penam usque ad nos laborare predictum abbatem ex parte nostra, et uestra diligenter commoneatis, ut ipsos in plenitudinem beneficii sui recipiat, et benigne et mansuete pertractet. De cetero ad discretionis uestre notitiam uolumus peruenire quod uillanus presbyter Sancti Iacobi cum ad nos uenisset, iurare noluit nostro stare mandato: unde in ea ueste, in qua uenit, ad propria remeauit. Idcirco prudentie uestre per  apostolica scripta mandamus, quatenus eumdem u. tanquam contumacem, superbum, et rebellem publice excommunicatum denuntietis donec cum litteris uestris ad nostram presentiam satisfacturus accedat.

Data Beneuenti, II Id. Iun.



DLXXX. Henrico Remensi archiepiscopo scribit de Hugonis militis uxore, auctoribus falsis dimissa, uiro reddenda. 
[MARTEN., Ampl. Collect., II, 815.]

ALEXANDER episcopus, seruus seruorum Dei, uenerabili  fratri HENRICO Remensi archiepiscopo, salutem et apostolicam benedictionem.

Ex tenore quarumdam litterarum uenerabilis fratris nostri Catalaunensis episcopi, iam pridem accepimus quod Hugo miles presentium lator, quosdam falsos testes conduxerat, et per eorum testimonium inter se et uxorem suam fecerat diuortium celebrari; quod postea prefato episcopo tam ipse quam testes predicti sua confessione monstrarunt, et ab ipso de periurio misericordiam postularunt. Unde nos sibi, si bene recolimus, per scripta nostra mandauimus, ut si per testes idoneos, de quibus uerisimile esset quod peierare non uellent, legitime sibi constaret supradictos testes pretio conductos fuisse, uel alium inter eos gradum  cognationis existere quam ipsi dixerunt, prefato Hugoni uxorem suam restitueret, et ipsos faceret insimul permanere, si neuter eorum adhuc alii se matrimonio copulauerat: demum uero tam illi, quam testibus de commisso penitentiam condignam imponeret. Unde quoniam sicut huius cum multo labore et discrimine ad nostram presentiam uenientis iterata querela demonstrat, nichil inde hactenus efficere uoluit, ei per scripta nostra mandauimus ut secundum aliarum nostrarum tenorem, in negotio isto, omni dilatione et appellatione remota, procedat. Quod si facere forte noluerit, tu id iuxta tenorem litterarum nostrarum, quos ei inde transmisimus, omni occasione et appellatione cessante, celerius exsequaris.

 Data Beneuenti, decimo sexto Kalendas Iulii.



DLXXXI. Roberto Catalaunensi archidiacono et abbati S. Memmii mandat audiant causam inter Herbertum Medonarium et Milonem clericum. 
[Ibid., col. 816.]

ALEXANDER episcopus, seruus seruorum Dei, dilecto filio ROBERTO Catalaunensis Ecclesie archidiacono, et abbati S. Memmii  , salutem et apostolicam benedictionem.

Significatum est nobis quod Milo clericus Herbertum custodem ecclesie S. Marie instantius impetit, quod eidem ecclesie ualens C. libras subripuerit, et eumdem ciuem Catalaunensem, quod M. excommunicato  scienter communicauit, accusat. Unde quoniam de uestre discretionis et honestatis prudentia fiduciam non modicam obtinemus, causam illam ab examine uenerabilis fratris nostri Remorum archiepiscopi ad nos per appellationem delatam experientie uestre committimus audiendam: ideoque discretioni uestre per apostolica scripta mandamus quatenus, cum exinde fueritis requisiti, utramque partem ante uestram audientiam conuocetis, et rationibus hinc inde diligenter auditis et cognitis, eamdem causam, sublato, ut dictum est, appellationis remedio, iustitia mediante decidatis.

Data Beneuenti, XIu Kalendas Iulii.



DLXXXII. Ad Henricum Remensem archiep.---Pro ecclesia Silue Maioris. 
[Ibid., col. 818.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dilecti filii nostri abbas et fratres Silue Maioris, transmissis nobis litteris, intimarunt quod bone memorie S. predecessor tuus sibi ecclesiam Braguensem, de consensu et de petitione nobilis uiri comitis Registetensis, iam pridem concessit: ita quidem quod decedentibus canonicis monachi sui ordinis ibidem per priorem de Noueio deberent institui.  Nunc autem, sicut audiuimus, G. de Mazeriis eiusdem ecclesie preposituram cum prebenda quadam monachis diu possessam, Ioanni filio suo a comite fecit, pretio interueniente, concedi, et ipsam taliter occupatam detinere presumit. Quidam alii etiam, O. scilicet, M. et G. prebendas, quas monachi diu tenuerant, sibi per uiolentiam usurparunt, et domos eorumdem monachorum, post appellationem ad nos factam, confringi, et res illorum asportari fecerunt. Unde quoniam indignum est ut ea que memorato abbati et fratribus taliter collata fuerunt reuocari debeant, et ad manus secularium iterum deuenire, uenerabili fratri Suessionensi episcopo, et dilecto filio nostro abbati Sancti Remigii per scripta nostra mandauimus, quatenus partibus  ante suam presentiam euocatis, rei ueritatem diligenter inquirant, et si predictos uiros ecclesie prescripte beneficia taliter accepisse et occupasse constiterit, ipsos diligentius moneant, ut eadem beneficia prefato abbati et fratribus cum fructibus etiam perceptis sine aliqua dilatione restituant, et in pace possidere permittant. Deinde uero si quid iuris in his habere confidunt, cum abbate et fratribus coram prefatis iudicibus ordine iudiciario expediantur. Quod si ad commonitionem predictorum iudicum infra quadraginta dies non fecerint, ipsos omni contradictione et appellatione cessante, uinculo excommunicationis non differant innodare, et, si nec sic resipuerint, eosdem perpetue depositionis  sententia denuntient condemnatos. Illos etiam qui domos monachorum fregisse, et res illorum post appellationem ad nos factam asportasse dicuntur, ad ablatorum restitutionem et damnorum etiam restaurationem sub districtione anathematis, appellatione cessante, constringant. Si autem supradicti uiri ad memoratorum iudicum presentiam ire, et quod etiam statuerint suscipere et seruare contempserint, tu, ipsos, omni occasione et appellatione postposita, sententia excommunicationis percellas, et ab omnibus per totam prouinciam tuam sicut excommunicatos nunties euitandos. Fratres etiam pretaxati monasterii, qui in partibus illis merantur,  pro reuerentia beati Petri ac nostra, et sue religionis intuitu, diligere et fouere intendas, et ipsis in negotiis suis et presertim in Braguensis ecclesie beneficiis, dignitatibus, et aliis iustitiis conseruandis auxilium et defensionem tuam impendas, nec eos super his ab aliquo, quantum in te est, indebite molestari aut inquietari permittas, sed uniuersos qui eiusdem ecclesie prebendas seu dignitates sine prenominati abbatis et fratrum consensu sibi auctoritate propria, uel laicali dono, contra concessionem illis factam usurpare presumpserint, usque ad plenam satisfactionem officiis et beneficiis ecclesiasticis spoliatos, uinculo excommunicationis astringere non postponas.

Data Beneuenti, decimo Kalendas Iulii.



DLXXXIII. Ad Dominicum et Heimardum.---Confirmat conuentionem inter eos et Theodericum factam. 
[Ibid., col. 745.]


ALEXANDER episcopus, seruus seruorum Dei, dilectis filiis DOMINICO et HEIMARDO, salutem et apostolicam benedictionem.

Cum inter uos et Theodericum ac filium eius super uiginti libras, quas ipsi uos sibi asserebant debere, in nostra presentia questio mota fuisset; nos qui ad pacem et concordiam inter discordantes reformandam tenemur intendere, questionem ipsam uenerabili fratri nostro Rod. Ferentinat. episcopo  commisimus audiendam et fine debito terminandam. Ipse uero, auditis rationibus hinc inde diligenter et cognitis, de assensu utriusque partis talem inter uos conuentionem constituit, uidelicet quod uos tactis sacrosanctis Euangeliis iurauistis, in festiuitate beati Andree uos singulis annis sibi uiginti solidos reddituros, donec eis quod debebatis totum ex integro solueretis. Adiecit etiam quod si aliquem uestrum ante predicti debiti solutionem contingeret ex hoc mundo transire, heredes uestri debitum pari modo tenerentur exsoluere. Unde etiam fideiussores et pignora uos ipsis promisistis daturos. Iurauistis preterea quod de cetero nullam molestiam uel damnum aliquod eis inferetis, sopitis questionibus que super hoc negotio hinc in  aliquo possent tempore suboriri. Predicti autem Theodericus et Heimardus hanc conuentionem se uobis obseruaturos nichilominus iurauerunt. Quam utique conuentionem non ratam et firmam habentes, eam auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Data Beneuenti, sexto Idus Iulii.



DLXXXIu. Ad Henricum Remensem archiepiscopum.---Pro canonicis Hamensis Ecclesie 
[Ibid., col. 746.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Quia confidimus plurimum et speramus, quod ex feruore deuotionis et fidei puritate, quam circa nos certis argumentis gerere conspiceris, monita et mandata nostra libenter uelis suscipere et obseruare; idcirco discretioni tue negotia ecclesiastica committimus exsequenda. Unde quod aliquando aliter preter spem et opinionem nostram euenire audimus,  graue admodum et molestum nobis existit, et inde tanto amplius turbamur, quanto te sinceriori diligimus caritatis affectu. Accepimus enim, quod iuxta mandati nostri tenorem canonicos Premonstratenses ad obseruandam sententiam, quam pie memorie B.  quondam Nouiomensis episcopus super controuersia que inter eos et canonicos Hamensis Ecclesie  uertebatur super molendinis de Hamel et de Peuilla ratione cognita protulit, minime compulisti, imo te equanimiter ferente, sententie late parere contemnunt. uerum quoniam nos ualde timere oportet, ne si circa exsecutionem iustitie et iniunctum nobis apostolatus officium pigri aut remissi exstiterimus, in districto examine ante tribunal superni iudicis grauiter puniamur, si per te  illis de prouincia tua, qui coram nobis se iniurias pati queruntur, de suis malefactoribus iustitiam non poterimus exhibere, ad alios inuiti et dolentes recurremus, qui in his uices nostras debeant studiose supplere. Tibi enim et honori tuo hilari animo et leto corde in quibus decet deferimus, sed ei nos magis deferre conuenit, qui nos et uniuersos habet pro suo beneplacito iudicare. Quapropter fraternitati tue per iterata scripta precipiendo mandamus, quatenus quod tibi et officio tuo expediat diligenter, sicut uir discretus et magnus, considerans et attendens, predictos Premonstratenses ex parte nostra et tua commoneas et districte compellas, ut prescripte sententie infra triginta dies  post harum susceptionem occasione postposita pareant, et uniuersas expensas, si quas post latam sententiam occasione illa fecerunt, Hamensibus canonicis integre restituentes, amplius contra prelibatam sententiam nulla ratione uenire presumant. Quod si mandato nostro et tuo in hac parte parere contempserint, ita eorum contumaciam et rebellionem corrigas et castiges, quod certo experimento quam periculosum sit contraire sententie canonice late addiscant, et inuiti postmodum faciant quod spontanea deberent facere uoluntate.

Data Beneuenti, II Idus Iulii.



DLXXXu. Ad eumdem.---Ut reliquias S. Iacobi a comite Flandrie uiolenter ablatas restitui faciat monasterio S. uedast. 
[Ibid., col. 747.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Significatum nobis est quod dilectus filius noster nobilis uir Philippus comes Flandrensis reliquias sancti Iacobi, quas dilectus filius noster abbas Sancti uedasti, ad monasterium suum processionaliter referebat apud Atrebatum, eidem abbati uiolenter abstulit, et ad quamdam uillam suam fecit deferri.  Unde quoniam non fuit opus iustitie uel mercedis, prescriptum monasterium eisdem reliquiis uiolenter exspoliare; fraternitati tue per apostolica scripta mandamus, quatenus eumdem comitem ex parte nostra et tua commoneas et inducas, ut prelibato monasterio reliquias ablatas sine difficultate restituat, nec eas amplius detinere contendat. Quod nisi eas restituerit, et tibi constiterit quod ipsas memorato abbati uiolenter abstulerit, in ecclesia ubi recondite sunt, donec monasterio Sancti uedasti plene restituantur, appellatione remota, diuinum officium interdicas.

Data Beneuenti, Id. Iulii.



DLXXXuI. Ad decanum et capitulum Parisiense.---Ut inuestiant Philippum episcopi Meldensis nepotem. 
[MANSI, Concil., XXI, 1031.]


ALEXANDER episcopus, seruus seruorum Dei, dilectis filiis decano et capitulo Parisiensi, salutem et apostolicam benedictionem.

Quantum uenerabili fratri nostro Meldensi in precibus et petitionibus suis teneamur deferre, feruor deuotionis, et integritas fidei, quam circa nos et Ecclesiam, sicut uerus iustitie cultor, et precipuum membrum ipsius Ecclesie gerit, certis indiciis demonstrat. Quapropter nos labores graues, et multa discrimina uiarum, que iam dictus episcopus in ueniendo ad nos pro incremento et exaltatione ecclesie  noscitur pertulisse, diligentius attendentes, nichil ei ad presens, quod pro aliquo fratrum nostrorum faceremus, duximus denegare. Inde siquidem est, quod nos precibus karissimi in Christo filii nostri illustris Francorum regis, regine quoque, et aliarum magnarum personarum inducti, nec non et prefati episcopi laboribus, sicut duximus, et sincerissime deuotionis intuitu inclinati: pro dilecto filio nostro Philippo eiusdem episcopi nepote, concanonico uestro, uniuersitatem uestram per apostolica scripta monemus, mandamus atque precipimus, quatenus, remoto appellationis obstaculo, inuestiatis, et eam sibi opportunitate suscepta concedere  et assignare curetis. Ita quod nos exinde affectioni uestre debeamus gratias uberes agere, et episcopus prefatus ad honorem et incrementum  debeat propter hoc feruentius anhelare.

Datum Beneuenti, XIII Kal. Augusti.



DLXXXuII. Ad Henricum archiepiscopum Remensem.---Pro Milone de Thebio contra aduersarios suos, quia rei iudicate standum iuris decernit auctoritas. 
[MARTEN., Ampl. Collect., II, 751.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex transmissa nobis Milonis de Thebio conquestione  nuper accepimus, quod cum filio suo quamdam eius matrina domum una cum grangia in eleemosynam contulisset, et iam predictus M. illa cum eodem filio quiete diutius possedisset, quidam eos in causam traxerunt, et conati sunt prescriptam eleemosynam in irritum reuocare. Cumque super hoc iudicio disceptarent, memoratus M. et filius suus se eleemosynam illam per sententiam obtinuisse proponunt. Unde quoniam aduersarii sui adhuc eos super hoc, sicut audiuimus, molestare non cessant, cum rei iudicate standum esse iuris auctoritas decernat, fraternitati tue per apostolica scripta mandamus, quatenus prefatos M. et filium suum prescriptam eleemosynam, sicut eidem filio ipsius rationabiliter fuit concessa, et postmodum  adiudicata, facias in pace tenere, nec ipsos a quibusdam super hoc permittas indebite molestari, aut in questionem deduci. Si autem eorum aduersarii ad commonitionem tuam cessare noluerint, tu eos a presumptione sua ecclesiastica censura compescas.

Data Beneuenti, III Kalendas Augusti.



DLXXXuIII. P[etro] priori et uniuerso ecclesie Dominici Sepulcri Hierosolymitani conuentui scribit, A[malricum] patriarcham atque A[malricum] regem non debere impediri, quominus ecclesie Ioppensi »dignitatem cathedralem et cetera, que paganorum iamdudum uiolentia et occupatione perdiderat, opportunitate nunc habita, reddant.« Attamen admonitum a sese patriarcham esse, ut »dignam honestamque iis recompensationem inueniat.« 
[Eug. de ROZIÈRE, Cartulaire du Saint-Sépulcre, 291.]


ALEXANDER episcopus, seruus seruorum Dei, dilectis filiis PETRO priori et uniuerso Ecclesie Dominici Sepulcri conuentui, salutem et apostolicam benedictionem.

Litteras deuotionis uestre benigne recepimus, et, licet non omnino petitionibus uestris deferre potuerimus, uobis tamen et ecclesie uestre quatenus licuit prouidere et utilitati uestre consulere paterno affectu ac debita caritate curauimus. Et quidem  bono et equo procul dubio congruit, necnon et sanctorum Patrum ac predecessorum nostrorum consonat institutis ecclesias hostilis feritatis incursu destructas aut metu desertas et propriis quantum libet honoribus, libertate aut possessionibus uiduatas, reddita postmodum pace et prosperitate pristina reparata, quasi quodam postliminii iure ad omnia cum prioris status integritate restitui, et uniuersa eis iura, possessiones ac libertates antiquas sine impedimento ac diminutione aliqua resignari. Unde si, quod est in omnibus generaliter obseruandum, in Ecclesia Ioppensi, quam uobis taliter subtrahi a uenerabili fratre nostro Amalrico, Ierosolymitano patriarcha, et carissimo in Christo filio Amalrico, illustri Ierosolymorum rege, querimini,  uellemus infringere, et ne illi dignitas cathedralis et cetera, que paganorum iamdudum uiolentia et occupatione perdiderat, opportunitate nunc habita, redderentur ad uestre postulationis instantiam prohibere, tam diuine quam humane legis obliti, apostolicis, que tueri debemus, uideremur penitus contraire decretis, et predecessorum nostrorum mandatis, que pro redintegratione cathedralium ecclesiarum fecisse noscuntur, apertissime obuiare. Quod quia nec nos facere decet, nec uos conuenit postulare, uolentes uobis, in quantum, salua honestate nostra et ecclesie, possumus, ex debito nostri officii subuenire, predicto fratri nostro patriarche per scripta nostra mandauimus  quatenus, si proposito duxerit insistendum, et ita res postulat, atque opportunitas exigit, ut predicta uidelicet Ioppensis ecclesia pristine dignitati et antique debeat restitui libertati, eam circa ecclesiam uestram dispensatione utatur, et adeo dignam honestamque uobis in aliis recompensationem cum consilio predicti regis et religiosarum personarum ac sapientum eiusdem terre, prout in huiusmodi fieri consueuit, inueniat, ut, grata consolatione percepta, nec prefata ecclesia uestra damnum uideatur enorme aut iacturam intolerabilem sustinere, nec idem patriarcha ita de alterius erectione aut restitutione laudetur, ut de alterius deiectione aut ruina rationabiliter blasphemetur. Nostras quoque aures exinde non debeat querela pulsare.

 Data Beneuenti, Nonis Augusti.



DLXXXIX. Ad Henricum Remensem archiepisc.---Pro Fulcone de uilla Aleran. 
[MARTEN., Ampl. Collect., II, 752.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Causam que inter Fulconem de uilla Aleran et Milonem super quadam terra, quam idem Fulco  sibi uindicat, et eam a iam dicto Milone per quindecim annos contra rationem detentam fuisse proponit, noscitur agitari, experientie tue committimus audiendam, et fine debito terminandam. Quocirca discretioni tue per apostolica scripta mandamus, quatenus, cum exinde fueris requisitus, utramque partem ante tuam presentiam conuoces, et rationibus hinc inde diligenter auditis et cognitis, eamdem causam ita, iustitia mediante, decidas, quod neutra partium possit pro iuris sui defectu merito querelari.

Data Beneuenti, tertio Idus Augusti.



DXC. Ad eumdem.---Pro fratribus hospitalibus Ierosolymitanis super uilla de Bechehem. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex transmissa nobis conquestione fratrum Hospitalis Ierosolymitani, quod cum eis uilla de Bechehem iampridem sub testimonio nobilis uiri ducis de Louain tradita et concessa fuisset, et ab Henrico quondam Leodiensi episcopo  , dum adhuc esset Catholicus, confirmata, iam dictus dux illam memoratis fratribus, postquam eam multo tempore in pace possederant, per uiolentiam abstulit et ipsam cuidam militi uendere non dubitauit.  Unde quoniam ad nostrum spectat officium, uiros religiosos contra malefactorum iniurias defensare, et eis iura sua illesa et integra conseruare; fraternitati tue per apostolica scripta mandamus, quatenus prefatum ducem diligenter et studiose commoneas, ut supradictis fratribus prescriptam uillam, si res ita se habet, omni occasione et appellatione cessante, restituat, et in pace possidere permittat. Quod si ad commonitionem tuam efficere forte contempserit, personam eius cum pretaxate uille detentore, sublato appellationis remedio, sententia excommunicationis percellas, et in tota terra eius que in prouincia tua consistit, omnia diuina preter baptisma paruulorum et penitentias morientium prohibeas officia celebrari.

 Data Beneuenti, decimo octauo Kalendas Septembris.



DXCI. Canonicos Pisanos propter schismatis oppugnationem collaudat. 
[UGHELLI, Italia sacra, III, 402.]

ALEXANDER episcopus, seruus seruorum Dei, dilectis filiis canonicis Pisanis, salutem et apostolicam benedictionem.

Litteras deuotionis uestre solita benignitate recepimus,  et quod catholicam unitatem diligenter, propensiusque fouentes, schismatice prauitatis errorem uiriliter impugnatis, et ad reuocationem schismaticorum toto studio et diligentia intenditis, fidei et fortitudinis uestre constantiam digne, prout conuenit, commendamus, et uobis adepta opportunitate cupimus pro meritis respondere. Rogamus autem uniuersitatem uestram, atque monemus, quatenus, sicut bene cepistis, ad expulsionem Malincase, et ad reuocationem uenerabilis fratris archiepiscopi uestri modis omnibus laboretis, et totis nisibus intendatis. De cetero illos nimirum lapsos in schismate iudicamus, qui iuramento, uel fide prestita, oratione, cibo, uel osculo, si hoc uoluntarie fecerint, uel licet primum inuiti fecissent, in  consuetudinem tamen postea deduxerint, schismaticis communicasse noscuntur, quamuis eos, qui iuramentum, aut fidem prestiterint, grauius aliis puniendos fore censeamus. Preterea cognitio ex litteris uestris, quod prefatus archiepiscopus capellanum de uisignano, qui nefarium illud iuramentum prestiterat, absolutum remiserit et ut A. priorem Sancti Iacobi, et R. capellanum sanctiss. Saluatoris, qui cum predicto R. ad exsecrationem eius iurauerunt patienter toleraretis mandauerit, satis doluimus, ac moleste tulimus, ipsique mandauimus, ut nisi in presentia uestra, uel sua cum uestra tamen conscientia, schisma abiurauerint secundum formam, quam uobis prescripsimus, et aliud iuramentum  prestiterint, quod nostro, uel saltem suo debeant stare mandato, ipsos in priorem sententiam reducere non postponat, ac uobis in his, et in aliis studeat, sicut decet, deferre, et congrue uniuersalitatem uestram honoribus preuenire.

Datum Beneuenti, uI Kal. Sept.



DXCII. Ugoni archiepiscopo Ianuensi monasterium Gallinarie insule asserit. 
[UGHELLI, Iu, 871.]

ALEXANDER, etc., uenerabili fratri UGONI Ianuensi archiep., salutem et apostolicam benedictionem.

Nulli amplius quam Romano pontifici conuenit memorem esse accepti obsequii, et cuique secundum  merita respondere. Tunc enim quisque in deuotione constantior redditur, et in obsequio promptior inuenitur, cum bene acta sua laudari conspicit, et digna remuneratione foueri cognoscit. Attendentes itaque fidei, et deuotionis constantiam, quam bone memorie Syrus antecessor tuus, tu quoque ac clerus, et populus ciuitatis tue nobis et fratribus nostris ardenti desiderio imminente necessitatis articulo impenderitis et iugiter exhibitis, uobis cupimus pro meritis digna rependere, et tam Ecclesiam, quam ciuitatem tuam quadam speciali gratia et prerogatiua dilectionis in nostro et beati Petri  obsequio confouere, uobis maiora in posterum, largiente Domino, prouisuri. Inde est quod nos de communi fratrum nostrorum consilio tibi, et successoribus tuis, et per te ecclesie tue monasterium de insula Gallinaria, quod nulli fuit hactenus nisi Romano pontifici subditum, ad regendum, et disponendum et gubernandum concedimus, et deinceps ipsum in uestra tanquam proprii episcopi dispositione, et ordinatione firmiter et in perpetuum manere sancimus, et uestre supponimus ditioni, statuentes ut ibi, et correctionem habeatis, et ius pontificale libere et sine ullius contradictione exercere possitis. De cernimus ergo, ut nulli omnino hominum liceat hanc nostre concessionis paginam temerario ausu infringere, uel ei aliquatenus contraire.  Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incrusurum

Datum Beneuenti, u Kalend. Septembris.



DXCIII. Ad Henricum Remensem archiepiscopum.---Ut infirmis de Dampetra cemeterium concedatur. 
[MARTEN., Ampl. Collect., II, 755.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dilecti filii nostri infirmi fratres castri de Dampere transmissa nobis narratione monstrarunt,  quod cemeterium non habebant ubi fratres suos ualeant sepelire; sed cum aliquis eorum decedit, per dimidiam fere leugam corpus eius ad sepulturam deferre coguntur: unde nos uenerabili fratri nostro Catalaunensi episcopo dedimus in mandatis, ut eosdem cemeterium ad opus suum et redditorum  suorum habere permittat, et ipsum cum exinde requisitus fuerit, benedicere non postponat. Quod si idem episcopus iuxta mandatum nostrum adimplere neglexerit, tu predicta omnia per te uel per alium, quantocius poteris, plenius exsequaris.

Data Beneuenti, Iu Kalendas Septembris.



DXCIu. Interdicti sententiam, a Leonate abbate Piscariensi in clericos de terra Sansonesca promulgatam, et ab I. episcopo Signiensi confirmatam, ratam facit. 
[MURATORI, Rer. Ital. Script., II, II, 1013.]





DXCu. Ad Henricum Remensem archiepiscopum.---Pro pagano milite. 
[MARTEN., Ampl. Collect., II, 756.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 ueniens ad nos dilectus filius noster T. monachus Cellensis  nobis ex parte sua monstrauit, quod paganum militem tuum excommunicationis sententie subiecisti, quoniam coram te confessus fuit, quod in quemdam clericum manus uiolentas iniecerat, unde nobis instantius supplicauit, quod eum per aliquem episcopum de partibus illis faceremus absolui. Quocirca fraternitati tue per apostolica scripta mandamus, quatenus memoratum paganum, recepto ab illo secundum Ecclesie consuetudinem iuramento, a sententia qua tenetur absoluas, et demum sibi penitentiam secundum qualitatem delicti imponas. Postea ei in uirtute iuramenti iniungas, quod nunquam de cetero in clericum, monachum, templarium, hospitalarium, aut alicuius  religionis conuersum uiolentas manus iniiciat, nisi id pro se defendendo aut de mandato prelati sui efficeret, uel eum cum uxore sua, filia uel sorore turpiter inueniret.

Data Beneuenti, octauo Idus Septembris.



DXCuI Ad eumdem.---Pro ecclesia S. Remigii super quibusdam censibus. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Conquestionem abbatis et fratrum Sancti Remigii  Remensis, nobis transmissam accepimus, quod Rad. de Curteio, annuum censum sexaginta solidorum, quem eis debet exsoluere, iam pluribus annis detinuit, et H. comes Grandis prati eis triginta solidorum censum auferre presumit. Nobiles quoque uiri Suessionensis et de Herou comites, R. de Roseto et G. de Castellione ecclesie sue damna grauia et multas iniurias irrogarunt. Unde quoniam ad nostrum spectat officium loca religiosa pia protectione fouere, et eis iura sua propensius conseruare, fraternitati tue per apostolica scripta mandamus, quatenus memoratos uiros moneas diligentius et instantius exhorteris, ut supradicto abbati et fratribus et ecclesie sue subtractum censum et cetera ablata sine diminutione restituant, de damnis  et iniuriis illatis congrue satisfaciant, uel eis coram te super his omnibus iustitiam sufficientem exhibeant; ita quod prenominati abbas et fratres nullam iuris sui sustineant lesionem, nec tibi possit propter hoc in aliquo merito derogari. Si autem prelibati malefactores commonitioni tue in his acquiescere forte contempserint, in eos et terram ipsorum sententiam ecclesiasticam, appellatione remota, promulges, et eam usque ad dignam satisfactionem facias ab omnibus per tuam prouinciam obseruari.

Data Beneuenti, octauo Idus Septembris.



DXCuII. Ad eumdem.---Pro ecclesia Sancti Remigii contra Stephanum et quosdam alios, qui terras ecclesie uiolenter detinent. 
[Ibid., col. 757.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Dilecti filii nostri P. abbas et fratres Sancti Remigii Remensis, transmissa nobis conquestione, demonstrarunt quod Stephanus et quidam alii homines sui, qui in uilla Sancti Remigii, que dicitur Insula, iampridem habitare consueuerunt, sed ad nouam habitationem extra insulam transtulerunt,  et terras ecclesie quas prius habebant per uiolentiam presumunt excolere, et eas dimittere contradicunt. Unde quoniam iam dictos abbatem et fratres eo caritatis feruore diligimus, ut ipsis in iustitia sua sicut nec debemus nulla uelimus ratione deesse, fraternitati tue per apostolica scripta mandamus, quatenus memoratos homines ad priorem habitationem redire, et ibidem ecclesie Sancti Remigii de terris suis debitam iustitiam exhibere, aut terras illas eidem ecclesie liberas omnino dimittere, moneas studiosius, et appellatione remota, sub anathematis districtione compellas. Fratres quoque Hospitalis Ierosolymitani qui supradicto abbati et fratribus mulierem quamdam iniuste subtraxisse dicuntur, attente commoneas, ut eamdem  sibi sine dilatione restituant, et in pace dimittant, aut illis coram te iustitie super hoc faciant complementum. Quod si neutrum istorum ad commonitionem tuam adimplere uoluerint, tu iam dictos abbatem et fratres in illius, de quo controuersia uertitur, possessionem, cessante appellatione, inducas. Et quoniam de redditibus et possessionibus, quas idem abbas et fratres in Alemannia consueuerunt habere per schismaticos qui eos sibi subtraxerunt, damna grauia sustinuisse dicuntur, tue discretioni presentium auctoritate mandamus atque precipimus, quatenus ipsis possessiones et beneficia que schismatici de regno Alemannie in prouincia tua noscuntur habere, omni contradictione et appellatione  cessante, assignes, et in pace facias possidere, donec sua recuperauerint, et ablatorum perceperint recompensationem. Illud autem memoriter teneas, quod non omnes de regno Alemannie schismatica sunt prauitate respersi, sed quidam eorum nobis deuoti existunt.

Data Beneuenti, octauo Idus Septembris.



DXCuIII. Ad . . . . ---Pro priore uallis Sancti Petri. 
[Ibid., col. 758.]

ALEXANDER episcopus, seruus seruorum Dei, etc. salutem et apostolicam benedictionem.

 Quoties inter uiros religiosos aliqua occasio contentionis oboritur, tanto citius debet amputari de medio, quanto ad seruandum propositum suum maiori pace indigent et quiete, dilectorum uero filiorum nostrorum En. prioris et fratrum de ualle Sancti Petri  querelam accepimus, asserentium se a fratribus de Tenalliis  in terris et pascuis suis inquietationem non modicam sustinere. Quocirca de discretione uestra plurimum confidentes, et uolentes iam dictos fratres hinc inde sine contentionis amaritudine semitam professionis sue tenere, controuersiam ipsam discretioni uestre duximus committendam, per presentia uobis scripta mandantes, quatenus in locum unum conuenientes, utramque partem ante uestram presentiam conuocetis,  et rationibus utriusque partis auditis diligenter et cognitis, ita controuersiam ipsam concordia uel iudicio terminetis, ut nec ipsi diutinis inter se conquestionibus fatigentur, nec alii qui uiderint ex contentione ipsorum materiam accipiant derogandi.

Data Beneuenti octauo Idus Septemb.



DXCIX. Canonicis Pisanis mandat ut proposita excommunicatione interdicant ne quis ab intruso ac schismatico monasterii Sextensis abbate beneficia accipiat. 
[UGHELLI, Italia sacra, III, 405.]

ALEXANDER episcopus, seruus seruorum Dei, dilectis  filiis canonicis Pisanis, salutem et apostolicam benedictionem.

Qualiter inturgescente schismaticorum perfidia monasterium de Sexto, quod religione plurimum solebat pollere, attritum sit, et spiritualiter et temporaliter diminutum, uestram non oportet prudentiam edocere, qui eius quotidie miseriam et desolationem uidetis. Unde quia decet uos summopere ad eius releuationem eniti uniuersitati uestre per apostolica scripta precipiendo mandamus, quatenus ex parte nostra in Ecclesiis uestris generaliter sub interminatione anathematis prohibeatis, ut nullus ex diecesi uestra ab intruso prescripti monasterii aliquid de rebus ipsius in feudum, uel alio  modo recipere audeat, nec eidem intruso in malitia sua patrocinium, uel fauorem ministret. Quicunque autem hoc attentauerit ipsum auctoritate nostra publice excommunicatum denuntietis, et usque ad plenam satisfactionem tanquam excommunicatum propensius faciatis uitari. Eis uero, qui dilecto filio uestro A. abbati prefati monasterii consilium et auxilium tribuerint, gratiam Dei, et benedictionem nostram promittatis, et hoc in remissionem peccatorum suorum firmiter iniungatis.

Dat. Beneuenti, XuIII Kal. Octob.



DC. Ad Henricum Remensem archiepiscopum.---Pro querela Marbelini et Belot. matris eius. 
[MARTEN., Ampl. Collect., II, 759.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

uenientes ad apostolice sedis clementiam Marbelinus et Belot. mater eius, supplici nobis insinuatione monstrarunt, quod cum quamdam domum suam pater iam dicti A. quidam militi pignori obligasset, D. auunculus eius prescriptam domum redemit a milite, nec uoluit pecuniam, pro qua fuerat domus obligata, recipere, sed ipsam domum  alii pro centum solidis uendere non dubitauit. Quamdam etiam terram eorum iniuste detinens, fructus qui exinde proueniunt, percipere non ueretur. Preter hec annulum quemdam et quindecim ulnas fustan. quas pater memorati A. ei accommodauit, illis reddere contradicit. Unde cum super his omnibus in presentia dilecti filii nostri Ioannis archidiaconi Ecclesie tue causa eorum discuteretur, isti ad nostram audientiam appellarunt, sed ille nec uenit, nec aliquem pro se responsalem transmisit. uerum quoniam absente altera parte eidem cause non potuimus finem imponere, eam fraternitati tue, de qua plene confidimus, committimus audiendam et mediante iustitia terminandam, per  apostolica scripta mandantes, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, eamdem causam remoto appellationis obstaculo, legitimo fine decidas. Quod si predictus D. legitime citatus, ad presentiam tuam uenire, aut iudicium tuum subire noluerit, ipsum nulla appellatione obstante ecclesiastica censura percellas, ut si non uoluntarius, saltem inuitus iustitie stare cogatur.

Data Beneuenti, Xu Kal. Octobris.



DCI. Episcopo Furconiensi et canonicis Pennensibus, ualuensibus, Teatinis precipit ut sententiam excommunicationis uel interdicti in clericos quosdam a Leonate abbate Piscariensi latam obseruent obseruarique faciant a Riccardo, Leonatis fratre. 
[MURATORI, Rer. Ital. Script., II, II, 1013.]





DCII. Parochianos S. Saluatoris uenetiarum laudat, quod decimas soluerint, eosque monet, ut in eadem solutione perseuerent. 
[CORNELII Ecclesie uenete, XIu, 100.]

ALEXANDER episcopus, seruus seruorum Dei, dilectis filiis uniuersis parochianis et uicinis ecclesie  S. Saluatoris, salutem et apostolicam benedictionem.

Dilecti filii nostri prior et fratres ecclesie iamdicte transmissa nobis significatione monstrarunt quod uos eius decimas bonorum uestrorum pia deuotione persoluitis, et Dominicam in hoc institutionem fideliter adimpletis. Super quo utique uestre deuotionis affectum multipliciter in Domino commendamus, uniuersitatem uestram per apostolica scripta rogantes, monentes, mandantes quatenus predicto priori et fratribus suis, nec non in ecclesia in qua diuinis sunt obsequiis mancipati, decimas de bonis uobis a Deo collatis, quemadmodum eis Ecclesie Romane priuilegiis et diecesani episcopi scriptis indulte noscuntur, sine diminutione  aliqua persoluatis; a memorato priore et eius successoribus solita securitate accepta, quod semper decimas illi episcopo, uel alii cuilibet non cogemini de cetero respondere.

Datum Beneuenti, uIII Kal. Octobris.



ANNO 1169.



DCIII. Priuilegia monasterii S. Saluatoris, et sententiam pro ipso a delegatis apostolicis latam confirmat. 
[Ibid.]

ALEXANDER episcopus, seruus seruorum Dei, dilectis  filiis uIuIANO priori ecclesie S. Saluatoris in Riuoalto site, eiusque fratribus tam presentibus quam futuris, canonicam uitam professis, ad perpetuam rei memoriam.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et beneplacentem Deo religionem modis omnibus propagare studeamus. Nec enim Deo gratus aliquando famulatus impenditur, nisi ex caritatis radice procedens a puritate religionis fuerit conseruatus. Eapropter, dilecti in Domino filii, uestris iustis postulationibus clementer annuimus et prefatam S. Saluatoris Ecclesiam in qua diuino mancipati estis obsequio, ad exemplar predecessorum nostrorum felicis memorie  Innocentii, Eugenii et Anastasii Romanorum pontificum sub B. Petri et nostra protectione suscipimus et presentis scripti priuilegio communimus. Quia uero canonicum ordinem obseruare et secundum B. Augustini Regulam uiuere deuouistis, uotis uestris libenter annuimus et ipsum ordinem in eadem ecclesia perpetuis temporibus inuiolabiliter permanere apostolica auctoritate sancimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permancant.

 Partem quoque decimarum de parochianis uestris que secundum sacros canones et sanctorum Patrum constitutiones uestram contingit ecclesiam uobis nichilominus confirmamus. Addentes etiam interdicimus ne quis prior in ipsa ecclesia qualibet subreptionis astutia seu uiolentia preponatur, nisi quem fratres ipsius loci communiter, uel pars sanioris consilii canonice prouiderint eligendum. Sepulturam quoque ipsius loci liberam esse concedimus ut eorum deuotioni et extreme uoluntati qui se illic sepeliri deliberauerint, nisi excommunicati uel interdicti sint, nullus obsistat, salua tamen iustitia matricis ecclesie. Clericos uero seu laicos liberos et absolutos e seculo fugientes liceat uobis sine alicuius contradictione suscipere. Prohibemus autem  ut nulli fratrum post factam in loco ipso professionem, absque prioris sui licentia fas sit temere de claustro discedere; discedentem uero sine communium litterarum cautione nullus audeat retinere. Preterea sententiam quam uenerabilis frater noster Henricus Gradensis patriarcha et dilectus filius noster Ildebrandus, basilice Duodecim Apostolorum presbyter cardinalis, apostolice sedis legatus, super controuersia inter uos et Dominicum plebanum S. Bartholomei, de quibusdam parochialibus domibus, scilicet super domibus iustorum Maurocenorum Gradonicorum Grecorum Leonardi Fradelli et Dominici Aurei, quas quisque sui iuris esse dicebat quondam diutius agitata rationabiliter  protulerunt, sicut in authentico scripto illorum exinde facto noscitur contineri, auctoritate apostolica confirmamus, statuentes ut nullus sine uestro consensu parochianis uestris in infirmitate positis penitentias dare, aut eos inungere, uel ad sepulturam recipere audeat nisi salua iustitia ecclesie uestre sacris canonibus instituta. Decernimus ergo, etc., salua sedis apostolice auctoritate et diecesani episcopi canonica iustitia. Si qua igitur in futurum, etc.

    Ego Alexander catholice Ecclesie episcopus.
    Ego Bernardus Portuensis et S. Rufine episcopus.
    Ego Conradus Moguntinus archiep. et Sabinensis episc.
     Ego Ubaldus presbyt. card. tit. S. Crucis in Ierusalem.
    Ego Ioannes presb. card. tit. S. Anastasie.
    Ego Albertus presb. card. tit. S. Laurentii in Lucina.
    Ego Boso presb. card. S. Pudentiane tit. Pastoris.
    Ego Petrus presb. card. tit S. Laurentii in Damaso.
    Ego Ioannes presb. card. tit. S. Marci
    Ego Theodinus presb. card. S. uitalis tit. uestine.
    Ego Ardicio diac. card. S. Theodori.
    Ego Ugo diac. card. S. Eustachii iuxta templum Agrippe.


 Datum Beneuenti per manum Gratiani, sancte Romane Ecclesie subdiaconi et notarii, II Nonas Ianuarii, indictione I, Incarnationis Dominice anno 1168, pontificatus domni Alexandri III pape anno decimo.



DCIu. Cauense monasterium sub B. Petri et apostolice sedis protectione suscipit, predecessorumque pontificum priuilegia confirmat. 
[MARGARINI, Bullar. Casin., II, p. 18.]

ALEXANDER episcopus, seruus seruorum Dei, dilecto filio MORINO abbati Cauensis monasterii, quod secus Salemum situm est, eiusque fratribus, tam presentibus quam futuris, regularem uitam professis,  in perpetuum.

Commisse nobis nos apostolice sedis hortatur auctoritas, ut locis et personis ipsius auxilium deuotione debita implorantibus, tuitionis presidium impendere debeamus. Quia sicut iniusta poscentibus, nullus est tribuendus effectus, sic legitima et iusta desiderantibus, nulla est differenda petitio; presertim eorum qui cum honestate uite et laudabili morum compositione gaudent omnipotenti Domino deseruire. Eapropter, dilecti in Domino filii, uestris iustis postulationibus clementer annuimus et predecessorum nostrorum felicis memorie Gregorii uII, Urbani, Paschalis, Calixti, Innocentii et Eugenii Romanorum pontificum uestigiis  inherentes, Cauense cenobium in quo estis diuino mancipati obsequio, sub beati Petri et nostra protectione suscipimus et presentis scripti priuilegio communimus, atque ab omni tam ecclesiastice quam secularis persone iugo, ita omnino liberum manere decernimus, ut soli sancte et apostolice Romane Ecclesie uideatur esse subiectum. Statuimus quoque ut illa monasteria, ecclesie, siue celle que cenobio uestro commisse sunt firme uobis uestrisque successoribus, et illibate permaneant. Que siquidem his nominibus adnotantur:

Sancti Laurentii in Paliperna, quemadmodum ipsum predictus antecessor noster Eugenius papa ad reformandam religionem, que ibi perierat, et  per uos et successores uestros perpetuis temporibus gubernandum uobis concessit, et decreti sui corroboratione sanciuit uobis et eidem monasterio auctoritate apostolica confirmamus; ecclesiam Sancte Marie intra casale uestrum, ecclesiam S. Helie, ecclesiam Sancti Fortunati. Quas quidem ecclesias siue parochiales sint, siue populum non habentes, cum suis iuribus et pertinentiis, uobis et eidem cenobio auctoritate apostolica confirmamus; ipsas et si quas alias poteritis in futurum canonice adipisci, in fauorem religionis uestre, ut quietius et tranquillius omnium Creatori pro salubri statu uniuersalis Ecclesie seruiatis, ab omni iure episcopali eximimus de gratia speciali et plenitudine potestatis. Ita quod in nullo episcopali iure seu contentiosa iurisdictione, monachi seu clerici seculares  in uestris ecclesiis commorantes respondere diecesanis episcopis teneantur. Confirmamus etiam uobis et iam dicto monasterio priuilegia donationum ipsarum ecclesiarum, siue a laicis, siue a uiris ecclesiasticis facte sint. Quarum ecclesiarum instrumenta nostro conspectui ut authentica et legitima presentasti, apostolico iudicio approbanda. Quibus diligenter uisis et intellectis approbauimus, ratificauimus et ex certa scientia confirmauimus. Quibus etiam si quid forte incuria, seu negligentia minus firmitatis insertum est, uires plenissime notionis, ex hac nostra suscipiant auctoritate. Nihilominus etiam confirmamus uobis et prelibato monasterio priuilegia centenarie prescriptionis, quod felicis memorie Urbanus papa predecessor  noster supradictus eidem monasterio indulsit de benignitate apostolica. Decernentes eos, qui possessiones et libertates eiusdem cenobii et uassalorum suorum iura, seu redditus detinent occupatos exinde fore penitus amouendos, ipsique nullum omnino ius per detentionem, uel possessionem huiusmodi, posse acquirere uel habere, ac nullum uobis per hoc uel iuri ipsius cenobii super his preiudicium factum esse, uel posse in aliquo generari, nisi legitime constiterit detentores ipsos prescriptione centenaria fore munitos. Quod si ausu temerario terras, seu actiones, seu arbitrio aliquo interueniente, per uos uel successores uestros, seu per quemuis alium, contra tenorem huius  nostri decreti, absque licentia sedis apostolice faciente de immunitate huiusmodi mentionem, fuerit attentatus; ex nunc illud decernimus uiribus omnino carere, sed prefatum monasterium cum omnibus suis membris habitis, et habendis pleno iure sedi apostolice sit subiectum; saluo censu trium solidorum aureorum annuatim sancte Romane Ecclesie debito, ueluti in ipsius memorati Urbani priuilegio plenius continetur. De abundantiori quoque gratia sedis apostolice concedimus uobis et successoribus uestris ut si aliquam de uestris ecclesiis, possessionibus, uel redditibus alicui uiro ecclesiastico, sue in beneficium aut annuum censum canonice concesseritis, quod licitum uobis, uestrisque successoribus bona eiusdem monasterii  post obitum eiusdem persone ecclesiastice uel cum beneficium ipsum uacauerit a quocunque eidem uiro ecclesiastico concessum exstiterit, beneficium ipsum seu redditus ad utilitatem eiusdem monasterii conuertere et in ipsius proprietatis dominio retinere, non obstantibus super hoc aliquo iure communi a nobis uel a nostris successoribus edito uel edendo, seu litteris a sede apostolica aut a nostris legatis cardinalibus super hoc impetrandis; nisi de huiusmodi priuilegio expressam fecerit mentionem.

Preterea quecunque bona concessione pontificum, liberalitate principum, uel oblatione fidelium uestrum hodie cenobium legitime possidet, siue in futurum canonice possidebit uobis uestrisque successoribus, et eidem monasterio auctoritate apostoritate  apostolica nichilominus confirmamus. Chrisma, oleum sanctum, consecrationes altarium, siue basilicarum, ordinationes clericorum, tam in cenobio ipso quam in adiacentibus uillulis, ac in ecclesiis ciuitatis et diecesis Salernitane a quocunque uolueritis catholico accipiatis episcopo. In aliis uero monasteriis et obedientiis uestris, hec a diecesano episcopo, siquidem gratiam et communionem apostolice sedis habuerit, gratis et absque prauitate uoluerit impertiri. Alioquin liceat uobis quemcunque malueritis adire antistitem, qui nostra fretus auctoritate, quod postulatur indulgeat. Ad hec adiicimus ut nulli episcoporum facultas sit, sine Romani pontificis licentia, loca uestra uel monachos, seu seculares clericos, qui in ipsis locis  commorantur interdictioni, uel excommunicationi subiicere. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres, omnium consensu, uel fratrum pars consilii sanioris, secundum Deum et beati Benedicti Regulam elegerint. Electus uero ad Romanum pontificem ordinandus accedat. Si quis autem aduersus predictum monasterium iustam se putat habere querelam et apud eiusdem cenobii abbatem uel monachum litem suam decidere, aut definire noluerit, statuimus ut ante legatos nostros uel nos querimonia deferatur, quatenus equitate iudicii, sine personarum acceptione sua  unicuique iustitia, Deo auctore, seruetur.

Decernimus, ergo, etc.

Data Beneuenti per manus Gratiani, sancte Romane Ecclesie subdiaconi et notarii, tertio Kalend. Februar., indictione secunda. Incarnationis Dominice anno millesimo centesimo sexagesimo octauo, pontificatus uero domni Alexandri pape III anno decimo.

    Ego Alexander catholice Ecclesie episc.
    Ego Ubaldus Ostiensis episc.
    Ego Bernardus Portuensis et Sancte Rufine episc.
    Ego Ubaldus presb. card. tit. S. Crucis in Ierusalem.
    Ego Ioannes presb. card. tit. S. Anastasie.
     Ego Albertus presb. card. tit S. Laurentii in Lucina.
    Ego Petrus presb. card. tit. S. Laurentii in Damaso.
    Ego Ioannes presb. card. tit. S. Marci.
    Ego Theodinus presb. card. S. uitalis tit. uestine.
    Ego Hugo diac. card. S. Eustachii iuxta templum Agrippe.





DCu. Monasterii S. Nicasii Remensis bona et priuilegia confirmat. 
[D. MARLOT, Metropol. Rem., II, 397.]

ALEXANDER episcopus, seruus seruorum Dei  dilectis filiis GUIDONI abbati monast. S. Nicasii, eiusque fratribus, tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, etc. In quibus hec propriis duximus exprimenda uocabulis: uillam Sancti Hilarii, sicut Ecclesia uestra quiete et sine calumnia a centum quatuor annis noscitur possedisse cum manso indominicato, terris adiacentibus, pascuis et omnibus exitibus uille, cum banno et iustitia, et sedibus molendinorum, tam in uilla quam extra uillam, et cursu aque, et toto piscatorio ab . . . . sione montis Sancti Remigii usque ad lapideam metam Sancti Hilarii uersus Sanctum Martinum; que omnia ab omni humana calumnia, atque exactione liberrima  Geruasius quondam Remensis archiepiscopus a quibusdam militibus comparauerat, et ecclesie Sancti Nicasii perpetuo iure possidenda sub auctoritate priuilegii Philippi quondam regis Francorum contradidit; casam ecclesie de monte Sancti Remigii, decimam de Burigniamonte per manus archiepiscopi a Petro milite de Arpi redempte [f. redemptam], donum terre uel nemoris, quod Petrus de Courtenay dedit sancto Nicasio pro matre sua Heluide ad censum XII denariorum ad Pascha soluendum. Totam siluam a cultura monachorum de Ham, usque ad Perus, quam Petrus de Montecornuto dedit ecclesie de Ham in die dedicationis eius. Totam uillam de Ham cum ecclesia et  molendino cum banno et iustitia, seruis et ancillis, pratis, terris, siluis, et liberis exitibus eiusdem uille; totam decimam de Arceis, totam ecclesiam de Clerum, et capellaniam de Montecornuto; ecclesiam de Lunis; capellam de Sulmone; ecclesiam de Curte Monasterii cum decimis de Nocumento; ecclesiam de uillzeto cum tota decima, et uno manso terre arabilis.

In burgo Sancti Nicasii portagium, roagium, modiagium, sextellagium et theonicum cum banno, et iustitia, et furno bannato, et noualia, que propriis manibus, aut sumptibus coluntur. Si quis, etc.

    Ego Alexander catholice Ecclesie episcopus.
    Ego Hubaldus presbyter cardinalis.
     Ego Ardilio diaconus cardinalis.
    Ego Hugo diaconus cardinalis, etc.
    Ego Conradus Moguntie archiepiscopus et Sabinensis episcopus.


Datum Beneuenti per manum Gratiani, S. R. E. subdiaconi et notarii, uI Id. Feb., indic. II, an. Incar. 1168, pontificatus uero dom. Alexandri pape III, anno decimo.



DCuI. Petro abbati S. Remigii et decano Remensi mandat ut inter I. S. Marie uirtuensis abbatem uariosque homines controuersias disceptent. 
[MANSI, Concil., XXI, 958.]

Dilecti filii nostri I. Sancte Marie uirtuensis  abbatis, de quibusdam grauaminibus ecclesie sue illatis, nuper querelas accepimus, quas tanto citius fine debito uolumus terminari, quanto et ecclesia maiori paupertate laborat, et abbas Ecclesie negotia minus potest pro imbecillitate uirium sustinere. Questus est enim quod Man. presbyter ecclesiam de Aluesiolo, a bone memorie B. Catalaunensi quondam episcopo Ecclesie uirtuensi concessam, uiolenter ei presumpsit auferre; et de restitutione conuentus ad appellationis diffugium se dicitur contulisse: sed nec per se, nec per alium presentiam suam exhibere curauit. Ab Eur. etiam de Coloneio decimas laborum suorum, et censum annuum domus sue, et a R. de Coloneio et fratribus eius terras ad ius eiusdem Ecclesie pertinentes  conqueritur iniuste teneri. G. preterea de Bergeriis in molendino apud Clamangiam duodecim annone sextarios eidem presumit auferre, et sepe commonitus reddere contradicit. Unde quia plurimum de uestra discretione confidimus, et prefatus abbas non parum indiget Ecclesie presidio confoueri, per presentia uobis scripta mandamus, quatenus supradictos uiros et partem eiusdem abbatis ante uestram presentiam conuocetis, et querelis Ecclesie ac rationibus partium inquisitis diligenter et cognitis, ita eis finem debitum imponatis, ut prenominatus abbas laborare diutius pro defectu iustitie non cogatur. Si autem illi aut copiam sui facere, aut iudicio uestro stare contempserint,  censura eos ecclesiastica compellatis, episcopo eorum ex parte nostra denuntiantes, ut latam in eos sententiam, usque ad condignam satisfactionem, faciat obseruari. Porro quia supranominatus M. presbyter appellationem suam, ut dicitur, prosequi non curauit, causam illam, si hoc ita constiterit, appellatione remota terminari mandamus.

Datum Beneuenti, u Idus Febr.



DCuII. Possessiones et iura uallumbrosani monasterii confirmat. 
[LAMI, Ecclesie Florentine Monumenta, I, 545.]

ALEXANDER episcopus, seruus seruorum Dei, dilectis filiis IACOBO uallumbrosano abbati, eiusque  fratribus, tam presentibus quam futuris, regularem uitam professis in perpetuum.

Desiderium quod ad religionis propositum et animarum salutem pertinere dignoscitur, auctore Domino, sine aliqua est dilatione complendum. Quia igitur propositum uestrum, diuina preeunte ac subsequente clementia, religionis uestre simplicitas bone opinionis odorem et prope et longe positis aspirauit, nos uero prouectui, annuente Domino, prouectus adiungere cupientes, ad exemplar predecessorum nostrorum felicis memorie Paschalis et Adriani, Romanorum pontificum, cenobium uestrum pro beate Marie semper uirginis reuerentia, cui dicatum est, sub Romane Ecclesie proprietate et tutela atque protectione apostolice sedis suscipimus,  et apostolice illud auctoritatis priuilegio munientes, ab omnium personarum iugo liberum permanere decernimus, imprimis siquidem statuentes ut ordo monasticus, qui ibidem secundum Deum et B. Benedicti Regulam noscitur institutus, perpetuis temporibus inuiolabiliter obseruetur. Preterea quascunque possessiones, quecunque bona, iam dictum cenobium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, rationabiliter, prestante Domino, poterit adipisci, quieta uobis et integra conseruentur; in quibus hec propriis duximus exprimenda uocabulis:

Monasterium S. Saluii, monasterium S. Trinitatis  de Florentia, monasterium Strumense, monasterium de Osella, et S. Iacobi de Castello, monasterium de Passiniano, et S. Michelis de Lenis, et de Alphiano, de Cultubono, de Monte-Pisis; monasterium de monte Scalario et de Nerano, monasterium de Ficiclo, monasterium de Cappiano, monasterium Sancti Pauli Pisani, monasterium Sancti uenerii in Sardinia, monasterium Sancti Angeli de Pistorio, monasterium de Pacciano, monasterium de Monteplano, monasterium de Fonte Thaonis, monasterium de Musceto, monasterium de Monte armato, monasterium S. Cecilie, monasterium S. Reparate, monasterium de Trecento, monasterium de Crispino, monasterium de Razzolo, monasterium  de riuo Cesaris, monasterium de Cuneo, monasterium de Turri, monasterium de Caprilia, monasterium Placentinum, monasterium Papiense, monasterium de Capranna, monasterium S. Prosperi, monasterium de Nouaria, monasterium de uercelli, monasterium de Ianua, monasterium de Terdona, monasterium de Taurino, monasterium Brixiense, monasterium ueronense, monasterium S. uigilii, monasterium Bergomense, monasterium Mediolanense, monasterium S. Carpophori, monasterium Astense, et monasterium S. Angeli Iuniperiti.

Chrisma uero, oleum sanctum, consecrationes altarium, seu basilicarum, et ordinationes clericorum, liceat uobis a quocunque uolueritis catholico  episcopo et Romane Ecclesie gratiam atque communionem obtinente, recipere, qui nostra fultus auctoritate, que postulantur, indulgeat. Sancimus insuper, ut nulli episcoporum fas sit in uos excommunicationis, uel interdicti sententiam promulgare, ut qui in speciales estis filios apostolice sedis assumpti nullius alterius iudicium temere subeatis. Nulli quoque liceat aliquod uestre religionis monasterium a loci sui stabilitate reuellere, ac remouere, sine abbatis et congregationis communi consensu.

Constituimus autem ut omnium prefatorum monasteriorum caput quod in ualle umbrosa situm est monasterium habeatur. Sane cum terminus pastori uestro diuina dispositione contigerit, qui eius  loco substituendus fuerit, quia et aliis omnibus preesse debebit, omnium qui ceteris presunt monasteriis consensu et iudicio eligatur. Quod si forte ex ipsis abbatibus quilibet, Domino disponente, ad hoc generale regimen electus fuerit, ad uestrum principale cenobium principaliter transeat, et in eius mox iudicio sicut in diebus uenerande memorie Ioannis primi abbatis uestri factum constat, cetera omnia unita uobis monasteria disponantur.

Decernimus ergo, etc., salua apostolice sedis auctoritate. Si qua igitur in futurum ecclesiastica, etc.

    Ego Alexander catholice Ecclesie episc. subscripsi.
     Ego Ubaldus Ostiensis episc.
    Ego Bernardus Portuensis et Sancte Rufine episc.
    Ego Conradus Moguntinus archiep. et Sabinensis episc.
    Ego Ubaldus presb. card. SS. Ioannis et Pauli tit. Pammachii.
    Ego Ioannes presb. card. tit. S. Anastasie.
    Ego Albertus presb. card. tit. Sancti Laurentii in Lucina.
    Ego Boso presb. card. S. Pudentiane tit. Pastoris.
    Ego Petrus presb. card. S. Laurentii in Damaso.
     Ego Ioannes presb. card. tit. Sancti Marci.
    Ego Theodinus presb. card. S. uitalis tit. uestine.
    Ego Ardicio diac. card. S. Theodori.
    Ego Ugo diac. card. S. Eustachii iuxta templum Agrippe.


Datum Beneuenti per manum Gratiani, sancte Romane Ecclesie subdiaconi et notarii, decimo sexto Kalendas Martii, indictione secunda, Incarnationis Dominice anno 1168, pontificatus uero domni Alexandri pape III, anno X.



DCuIII. Ad Henricum Anglorum regem.---Significat se Gratianum et uiuianum ad illum ablegasse petituros ne iura Ecclesie uiolet et cum Thoma reconcilietur. 
[Epistole S. Thome, ed. GILES, II, 122.]


ALEXANDER papa, HENRICO regi Anglie.

Magnificentie tue litteras, quas nobis per dilectos filios nostros, primo Reginaldum Saresberiensem, et deinde Randulphum Landauensem archidiaconos, uiros prouidos et discretos, et in commisso sibi negotio studiosos atque sollicitos, transmisisti, paterna benignitate suscepimus, et earum continentiam diligenter curauimus et studiose audire. Cum autem excellentie tue petitiones nobis tam ex serie litterarum, quam ex nuntiorum tuorum uiua uoce plenius innotuissent, et nos cum fratribus nostris exinde diutius deliberassemus, non fuit  nobis uisum, quod aliquam earum, iuxta quod rogasti, cum honestate nostra et ecclesie possemus effectui mancipare. uerumtamen ut sublimitati tue in omnibus, quantum cum honore Dei et Ecclesie fieri poterit, deferamus, et ne nos potius ex uoluntate, quam de necessitate credas aliqua ratione fecisse, dilectos filios nostros, Gratianum subdiaconum et notarium nostrum, et magistrum uiuianum, uiros siquidem prouidos et discretos, et nobis ac tote Ecclesie charos pariter et acceptos, ad regie celsitudinis presentiam destinauimus, per quos magnificentie tue uoluntatem et exaltationem tuam spectabunt, et que serenitati tue merito placere debebunt, plenius significamus.

 Quod autem, sicut ex magnificentie tue litteris intelleximus, in tantum uoluntatem tuam et animum tuum circa negotium uenerabilis fratris nostri Thome Cantuariensis archiepiscopi inclinasti, quod eum ob reuerentiam ecclesie et nostram permitteres ad propria remeare, et ecclesiam in pace tenere, dummodo quod tibi debet, impendere uelit, gratum omnimodis acceptumque tenemus, et diuine clementie, que hoc cordi tuo procul dubio inspirauit, quantas possumus laudes et gratias exhibemus, serenitatem tuam attente rogantes, et tibi in delictorum tuorum ueniam iniungentes, quod Deo potius quam homini in prescripto negotio deferas, et ad hoc solummodo diuine pietatis respectu  animum tuum inclines. Super eo uero, quod magnificentie tue de nobis et nostre uoluntatis mutatione significatum fuisse dicebas, non oportet discretam prudentiam tuam omni spiritui credere, cum multi detractores et corrosores existant, quorum dictis quibuslibet non est fides adhibenda aliquatenus. Nos autem uoluntatem et desiderium habemus personam tuam, sicut karissimi in Christo filii nostri, toto cordis affectu diligere, nec eam in aliquo, nisi forte, quod Deus auertat! nos ad hoc tu ipse compelleres, uolumus aggrauare.

Datum Beneuenti, II Kalendas Martii.



DCIX. Ad Thomam archiepiscopum Cantuariensem.---Eiusdem argumenti, 
[Ibid., p. 20.]


ALEXANDER episcopus, seruus seruorum Dei, dilecto fratri THOMAE Cantuariensi archiepiscopo, salutem et apostolicam benedictionem.

Illustris regis Anglorum nuntios et litteras accepimus. Et cum a nobis per eosdem nuntios quedam magna et difficilia postulasset, et super iis obtinendis apud nos nuntii eius uehementer et fortiter institissent, animum nostrum ad uoluntatem suam nequaquam flectere potuerunt. Sed ne possent habere ullam materiam et occasionem de nostra duritia conquerendi, quod sibi nollemus in aliquo deferre, sequentes uestigia et exempla predecessorum  nostrorum, quos sanctos esse non dubitamus, predictum regem cum omni benignitate, modestia et mansuetudine, a suo reuocare proposito, et eius mitigare animum, et emollire disposuimus duritiam. Inde utique fuit quod nos, sicut de consilio et deliberatione fratrum nostrorum processit, dilectos filios nostros Gratianum subdiaconum, et notarium nostrum, uirum honestum et litteratum, quem ob memoriam sancte recordationis Patris et predecessoris nostri Eugenii pape, et intuitu sincerissime fidei et obsequii sui charum omnimodis acceptumque tenemus, et magistrum uiuianum, quem ob antiquam familiaritatem, prudentiam, et litteraturam eius, sincero cordis affectu diligimus, ad prefati regis presentiam duximus  destinandos. Per quos, et per litteras nostras, ipsum cum omni studio et sollicitudine districtius quam possumus commonemus, ut tibi pacem et gratiam suam restituens, te ad ecclesiam tuam honorifice reuocet, et tam tibi quam eidem Ecclesie, antiqua iura, et libertates, et honores integre et illibate conseruet, et te et tua cum omni pace et tranquillitate esse permittat.

Quapropter rogamus fraternitatem tuam atque monemus, quatenus malitiam et angustiam temporis diligenter considerans, et attendens, quomodo maiores nostri tempora redemerunt propter dierum malitiam, ad recuperandam gratiam et amorem supradicti regis, omnibus modis quantum  saluo ordine et officio tuo fieri potest, elabores, et eius satagas animum mitigare, illam patientiam, mansuetudinem, et benignitatem ostendens, quod a nullo merito possit dici per te remansisse, quominus gratiam et bonam uoluntatem illius plenius deberes adipisci. Rogamus preterea prudentiam tuam, monemus, consulimus et uolumus ut usque ad discessum nuntiorum nostrorum nec in regem, nec in personas regni, aut regnum, aliquam sententiam proferas: et si forte  iam protulisti, ipsam usque ad tempus illud suspendas. Hoc autem ideo dicimus, ut illi omnem conquerendi occasionem et materiam tollamus, et eius duritiam tali modo uincamus. Si enim secus  contigerit, nos tibi auctoritatem  tuam subtrahere nullatenus uolumus, sed potius conseruare, et auxilium et consilium nostrum diligenter conferre. Cetera uero in ore nuntiorum nostrorum posuimus, quorum dictis fidem incunctanter adhibeas, et eorum consiliis et exhortationibus acquiescas.

Datum Beneuenti, uI Id. Martii.



DCX. Ad Henricum Remensem archiep.---Pro Dominico et Haimardo sociis. 
[MARTEN., Ampl. Collect., II, 787.]

ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

 Cum inter Dominicum et Hemardum socios, et inter Theodoricum et Haidericum filium eius super pecunia uiginti librarum, quas iidem T. et Ha. sibi a iam dictis Dominico et Hemardo deberi dicebant, in nostra presentia iam pridem controuersia uerteretur, nos causam illam uenerabili fratri nostro R. Ferentinati episcopo commisimus cognoscendam. Ipse autem, auditis rationibus hinc inde diligenter et cognitis, amicabilem inter eos statuit compositionem, sicut ex litteris nostris exinde factis tibi euidentius innotescet. Unde quoniam prefatus T. et filius eius contra transactionis tenorem scripto nostro firmatum uenire, sicut audiuimus, non formidant; fraternitati tue per apostolica scripta mandamus quatenus eosdem moneas  diligentius, et sub anathematis districtione compellas, ut compositionem illam, quemadmodum utriusque partis est, fideli interpositione firmata, et prout in litteris nostris exinde factis noscitur contineri, firmam et inconcussam obseruent, nec contra eam de cetero uenire presumant. uolumus autem et mandamus ut in his exsequendis te ita diligentem exhibeas, quod supradicti Dominicus et Hemardus ad nostram propter hoc presentiam de cetero non cogantur uenire.

Data Beneuenti, quinto Idus Martii.



DCX bis. Priuilegium pro ecclesia B. Nicolai de Nugarol. 
[Chronique de l'Eglise d'Auch, Preuues, IIIe partie, pag. 63.]


ALEXANDER episcopus, seruus seruorum Dei, dilectis filiis OMIONI archipresbytero ecclesie Beati Nicolai Nugarulensis, eiusque fratribus, tam presentibus quam futuris, regulariter ordinandis in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus et prefatam B. Nicolai ecclesiam Nugarulensem, in qua diuino estis obsequio mancipati, sub B. Petri et nostra protectione suscipimus, et presentis  scripti priuilegio communimus, imprimis siquidem statuentes ut ordo canonicus qui secundum Deum et B. Augustini Regulam institutus esse dignoscitur perpetuis ibidem temporibus inuiolabiliter obseruetur; preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Quidquid iuris dicta ecclesia uestra in nouo burgo habere dignoscitur, et libertatem ipsius ecclesie, quod sicut fuit a prima fundatione sua ab omni exactione  et seruitio secularis potestatis, sub Auscitane ecclesie, solummodo iurisdictione prorsus et immunis existat, uobis auctoritate apostolica confirmamus, sicut bone memorie Bernardus comes cum uxore sua Naupasia, imo et filiis suis Geraldo et Ottone prescriptam Nugarolensem ecclesiam ecclesie Auscitane concesserunt, nichil iuris uel seruitii sibi, uel posteris suis in ea, uel eius pertinentiis reseruantes; sed deuotionem suam, necnon et libertatem iam dictaret cum additionibus suis, se firmiter seruaturos supra sacrosancta euangelia iurauerunt; totum burgum de Ferra, uillam sancti Leonardi, cum domibus et oblationibus suis, atque parochianorum suorum cemeterio, grangiam Faieto, cum uiridariis, hortis, et possessionibus suis; quartas  omnium ecclesiarum rationabiliter uobis concessas, sicut eadem ecclesia uestra a tempore bone memorie Austindi quondam Auscitani archiepiscopi percipere consueuit, quodue nunc pacifice possidetis. Nec non et quidquid iure in tuo archidiaconatu habetis, uobis et per uos ecclesie uestre duximus confirmandum; quecunque infra uillam Nugarolensem uel extra tam in censibus annuis, quam in aliis iustitiis, in uineis, hortis, uiridariis, culturis et molendinis habetis, ut libera et quieta ab omni secularis potestatis exactione permaneant, quemadmodum in scriptis uestris authentico continetur, et uos rationabiliter possidere noscimini, auctoritate apostolica communimus.

Sepulturam quoque illius loci liberam esse concedimus,  ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat, salua iustitia illarum ecclesiarum a quibus mortuorum corpora assumuntur.

Decernimus ergo, etc., salua sedis apostolice auctoritate, et diecesani episcopi canonica iustitia. Si qua igitur, etc.


uIAS TUAS DEMONSTRA MIHI. SANCTUS PETRUS, SANCTUS PAULUS, ALEXANDER PAPA III.

    Ego Alexander catholice Ecclesie episc.
    Ego Hubaldus Ostiensis episc.
    Ego Bernardus Portuensis episc.
     Ego Hubaldus presb. card. tit. Sancte Crucis in Ierusalem.
    Ego Ioannes presb. card. tit. Sanctorum Ioannis et Pauli.
    Ego Ioannes presb. card. tit. Sancte Anastasie.
    Ego Albertus presb. card. Sancte Pudentiane tit. Pastoris.
    Ego Boso presb. card. tit. Sancti Laurentii in Lucina.
    Ego Petrus presb. card. tit. S. Laurentii in Damaso.
    Ego Ioannes tit. Sancti Marcelli presb. card.
    Ego Theodinus presb. card. tit. Sancti uitalis in uestinis.
    Ego Iacobus diac. card. Sancte Marie in Cosmedin.
    Ego Ardicio diac. card. Sancti Theodori.
     Ego Emptius diac. card. Sancti Adriani.
    Ego Hugo diac. card. Sancti Eustachii iuxta templum Agrippe.
    Ego uitellius diac. card. Sanctorum Sergii et Bacchi.
    Ego Petrus diac. card. Sancte Marie in Aquiro.


Datum Beneuenti per manum Gratiani, sancte Romane Ecclesie subdiaconi et notarii, X Kalend. Aprilis, indictione II, Incarnationis Dominice anno 1168, pontificatus uero domni Alexandri pape III anno IX.



DCXI. Episcopatus Mutinensis fines Ecclesieque bona confirmat. 
[TIRABOSCHI, Memorie Modenesi., tom. II, p. 94.]

 ALEXANDER episcop., etc. 

    Hubaldus Ostiensis episcopus.
    Ioannes presb. card. tit. Sancti Anastasie.
    Albertus presb. card. tit. Sancti Laurentii in Lucina.
    Petrus presb. card. tit. Sancti Marci.


Datum Beneuenti per manum Gratiani, sancte Romane Ecclesie subdiaconi et notarii, uII Kal. Aprilis, indictione II, Incarnationis Dominice anno 1169, pontificatus uero domni Alexandri pape III anno X.



DCXII. Priuilegium pro ecclesia S. Ioannis Modetiensi. 
[GIULINI, Memorie storis. di Milano, uI. p. 536.]


ALEXANDER episcopus, seruus seruorum Dei, dilecto in Christo filio OBERTO Modetiensi archipresbytero, eiusque fratribus, tam presentibus quam futuris, canonice substituendis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris postulationibus clementer annuimus, et ecclesiam Beati Ioannis de Modetia in qua diuino mancipati estis obsequio, ad exemplum predecessorum nostrorum bone memorie Sixti, Innocentii, Celestini et Anastasii, Romanorum pontificum, sub beati Petri et nostra protectione suscipimus et  presentis scripti patrocinio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ipsam uidelicet ecclesiam S. Ioannis Baptiste cum omnibus capellis suis, uidelicet: ecclesie Sancti Michelis, Sancti Saluatoris, Sancti Petri, Sancti uictoris, Sancti Laurentii cum hospitali, Sancti Alexandri de Blandino, Sancti Martini,  Sancti Blasii, Sancte Agathe, Sancti Mauritii cum hospitali, Sancti Ambrosii, Sancti Donati, Sancti Fidelis, et sancte Anastasie; in Octauo ecclesia Sancti Christophori, ecclesia Sancte Marie de Sirtori; in Sexto ecclesie Sancti Alexandri, Sancti Saluatoris, Sancti Michelis, Sancti Eusebii, Sancte Marie de Teneblago, et Sancte Marie de Sundri; plebs Sancti Iuliani de Colonia cum omnibus capellis suis, uidelicet in Albairate ecclesia Sancti Martini, Sancti Mauritii; in uico Modroni ecclesia Sancti Remigii; in Colonia ecclesia Sancti Gregorii et Sancti Nazarii; in Coliate ecclesia Sancti Carpofori et Sancti Alexandri cum hospitali; in Concorezio ecclesia Sancti Eugenii; in uellate ecclesia Sancte Marie, et Sancti Fidelis; in Cremella  ecclesia Sancti Sisini et monasterium Sancti Petri. Confirmationem quoque electionis Cremellensis abbatisse sicut a bone memorie quondam Robaldo Mediolanensi archiepiscopo rationabiliter uobis concessa est, et scripto suo firmata; iura etiam et rationabiles consuetudines quas in eadem Sancti Petri ecclesia de Cremella habetis uobis pariter confirmamus; ecclesiam etiam Sancti Gregorii in Ormana; in Blotiano ecclesiam Sancti Ioannis, Sancti Georgii de Coltiaco, Sancti Ioannis de uarena, Sancte Marie de Sorra, Sancti Petri de Sirone, Sancti Ioannis de Castro mortis. Decimam quoque totius territorii de Modetia, decimam totius territorii de Sexto, decimatione de Tenebiaco excepta; decimam que prouenit ex bonis de plebe  Colonie, uidelicet ex loco Colonie, ex loco uico Modroni, et de loco Albairate. Principales etiam possessiones, uidelicet curiam Cremelle, curiam Bluciaci, curiam ualene, curiam Castri-Martis, curiam Lauedi, curiam Calpurni, curiam de uellate, curiam de Leucate, uobis et per uos, ecclesie uestre, nichilominus confirmamus.

Sane illa feudorum beneficia qui reuerende memorie Iordanus quondam Mediolanensis Ecclesie archiepiscopus uestre ecclesie in prenarratis ecclesiis ad communem fratrum sustentationem discrete concessit, uobis uestrisque successoribus auctoritate apostolica roboramus, prohibentes ut nulli omnino liceat ea deinceps a communi fratrum utilitate, auferre, subtrahere, uel modis quibuslibet immutare.  Ad uestram preterea et ecclesie uestre quietem, institutiones et consuetudines confirmamus, que in ecclesia uestra, uel in capellis ad eam pertinentibus rationabili deliberatione, quiete hactenus habere noscuntur.

Prohibemus autem ut nullus infra parochiam uestram absque uestro consensu, ecclesiam uel capellam edificare presumat. Decernimus ergo, etc., salua apostolice sedis auctoritate et Mediolanensis archiepiscopi canonica iustitia. Si qua igitur in futurum, etc.

Bene ualete.


uIAS TUAS, DOMINE, DEMONSTRA MIHI.

    Ego Alexander catholice Ecclesie episc.
     Ego Hubaldus Ostiensis episc.
    Ego Bernardus Portuensis et Sancte Rufine episc.
    Ego Hubaldus presb. card. tit. . . . . .
    Ego Theodinus presb. card. S. uitalis tit. uestine.
    Ego Ioannes presb. card. tit. SS. Ioannis et Pauli tit. . . . . .
    Ego Iacinthus diac. card. Sancte Marie in Comedin.
    Ego Ugo diac. card. Sancti Eustachii iuxta templum Agrippe.
    Ego uitellus diac. card. SS. Georgii et Bacchi.
    Ego Petrus diac. card. S. Marie in Aquiro.


Datum Beneuenti per manum Gratiani, sancte  Romane Ecclesie subdiaconi et notarii, II Kal. Aprilis, indictione II, Incarnationis Dominice anno 1169, pontificatus uero domni Alexandri pape III anno X.



DCXIII. Bulla confirmatoria priuilegiorum et iurium Ferrariensis Ecclesie. 
[MURATORI, Antiq. Ital., uI, 409.]

ALEXANDER episcopus, seruus seruorum Dei, uenerabili fratri AMATO Ferrariensi episcopo, eiusque successoribus canonice substituendis in perpetuum.

Fratres et cepiscopos nostros ex debito commissi nobis officii sincera caritate honorare tenemur, et eis iura et dignitates suas diligenti studio et sollicitudine  conseruare. Inde est quod nos tue sinceritatem fidei, et deuotionis feruorem, qua beato Petro et nobis firmitate immobili adhesisti, studiosis meditationibus attendentes, libenter honori tuo deferimus, et petitionibus tuis gratuitum et benignum adhibemus consensum. Antiquas igitur et rationabiles consuetudines, quas antecessores tui in canonica maiori et in Ecclesiis tui episcopatus habuerunt, tibi, et successoribus tuis auctoritate apostolica confirmamus, statuentes ut nulli liceat aliquem in ecclesia maiori in canonicum, uel in aliquam prelationem sine consensu et licentia tua seu tuorum successorum recipere, nec cuiquam fas sit in ceteris ecclesiis capellanum absque consensu tuo  constituere, uel amouere, sicut a quadraginta annis retro usque ad initium huius perturbationis est obseruatum. Capellanus uero qui auctoritate tua fuerit constitutus, de manu tua curam animarum recipiat, et debitam tibi et consuetam reuerentiam impendat. Correctionem quoque canonicorum Ecclesie tue libere habeas, et eorumdem ordinationem, sicut predecessores tui habuisse noscuntur, tibi concedimus et indulgemus. Preterea hospitale, quod est situm supra Ruptam Petri Scorti, hospitale Omnium Sanctorum, et hospitale de Caudalonga, tibi et successoribus tuis nichilominus auctoritate apostolica communimus: Decernentes ergo ut nulli omnino hominum liceat hunc priuilegium nostrum ausu temerario infringere, aut ei aliquatenus  contraire. Si qua igitur in futurum ecclesiastica secularisue persona, sciens hanc nostre constitutionis paginam, contra eam temere uenire tentauerit, secundo, tertioue commonita, nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem uobis iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus subscripsi.
     Ego Hubaldus presb. card. tit. Sancte Crucis in Ierusalem.
    Ego Albertus presb. card. tit. Sancti Laurentii in Lucina.
    Ego Petrus presb. card. tit. Sancti Laurentii in Damaso.
    Ego Ioannes presb. card. tit. Sancti Marcelli.
    Ego Theodorus presb. card. . . . . .


Datum Beneuenti per manus, Gratiani sancte Romane Ecclesie subdiaconi et notarii, Xu Kalendas Maii, indictione secunda, Incarnationis Dominice anno 1169, pontificatus uero domni Alexandri pape tertii anno . . . . . . .



DCXIu. Ad episcopos Anglie.---Illorum negligentiam reprehendit. 
[Epistole Gilberti Foliot, ed. GILES, II, 79.]


Super discretione uestra satis compellimur admirari quod cum uiri prudentes et prouidi sitis, in officii uestri exsecutione ita negligentes existitis, quod uix eius reminisci uidemini, sicut in operibus uestris plenius comprobatur. Illud etiam specialiter nos in uehementem admirationem adducit quod de obedientia quam Ecclesie Cantuariensi debetis, aut parum aut nichil curatis, sed ita eius immemores comparetis, quasi quid Deo, quid hominibus exhiberi debeat, penitus ignoretis. Que utique ita nuda  et pastore desolata existit, ut illud propheticum sibi merito ualeat adaptari: Quomodo sedet sola ciuitas plena populo, facta est quasi uidua domina gentium . uerumtamen quidquid hactenus huiusmodi negligentia ne dicamus inobedientia deliqueritis, nos paterne circa uos dilectionis nequaquam obliti, benignitate potius quam seueritate utendum duximus, et uobis sicut uenerabilibus fratribus nostris, longe ultra quam merueritis, deferendum. Inde siquidem est, quod nos karissimi in Christo filii nostri, Henrici illustris Anglorum regis, obtentu et nuntiorum suorum instantia et prece inducti, et expensis ac laboribus uestris parcere cupientes, appellationem quam aduersus uenerabilem fratrem nostrum Thomam Cantuariensem archiepiscopum,  ne iam dictum regem aut uos, uel regnum Anglie in aliquo grauaret, iam pridem fecistis, uobis auctoritate apostolica relaxamus, ita quod eam per uos uel per responsales uestros exsequi nullatenus teneamini.

Datum Beneuenti, uII Kal. Maii.



DCXu. Priuilegium pro monasterio Cormeliensi. 
[Neustria pia, 599.]

ALEXANDER episcopus, seruus seruorum Dei, dilectis filiis, ROBERTO abbati monasterii Cormeliensis, eiusque fratribus, tam presentibus quam futuris, regularem uitam professis, salutem et apostolicam benedictionem.

 In perpetuum religiosam uitam eligentibus apostolicum conuenit adesse presidium, ne cuiuslibet temeritatis incursus, eos, aut a proposito reuocet, aut robur,  sacre religionis adfringat. Eapropter, dilecti in Domino filii, uestris iustis postulationibus gratum impertimur assensum; et prefatum monasterium, in quo diuino mancipati estis obsequio, sub B. Petri ac nostra protectione suscipimus, et presentis scripti priuilegio communimus. In primis siquidem statuentes, ut ordo monasticus, qui secundum Deum et B. Benedicti Regulam, in eodem monasterio noscitur institutus, perpetuis ibidem temporibus inuiolabiliter obseruetur. Preterea, quascunque possessiones, quecunque bona,  idem monasterium impresentiarum iuste et canonice possidet, aut in futurum, concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus et illibata permaneant. In quibus, hec propriis duximus exprimenda uocabulis:

Ecclesiam S. Petri, ecclesiam S. Crucis, ecclesiam S. Syluestri cum omnibus pertinentiis suis; burgum Cormeliensem, cum teloneo, furno, aquis, molendinis, pratis, nemoribus, quinque nundinis, et quinque feudis militum, et toto territorio iuxta ipsum monasterium; ecclesiam S. Marie de Ferfol, cum capella S. Christophori, et cum hominibus, decimis, et oblationibus. Dimidiam decimam ecclesie  S. Germani de Folmuchamp, cum decima molendini ipsius uille. Medietatem decimarum ecclesiarum S. Albini; Pescarium, cum una acra terre, et in molendino ipsius uille, septem quartarios frumenti; triginta acras terre apud Capellam Baynel; unum hominem apud Buzeuillam; terram de Wibrayo, cum duobus molendinis apud Falesiam, Nogium siccum, cum ecclesia, bosco et molendino; apud Romelli, unam carrucatam terre; apud uillambonam, duas partes piscarie de Aureafossa in Sequana, cum tenimento, quod pertinet monasterio Cormeliensi; molendinum uille, que dicitur uitre; Martineium, cum medietate molendini de Archis, et medietate molendini de Martineio, cum appendiciis suis. Osbermenil cum ecclesia; apud Gugleuillam,  sexdecim solidos; ecclesiam de Crepini cum omnibus decimis, et decem et octo acris terre; ecclesiam de Grisros; unum modium bladi in molendinis de Altariis. Quintantiam omnium rerum, que monasterio Cormeliensi, undecunque uenerint, apud burgum de Ponte Aldemari, siue quas in usus suos monachi eiusdem monasterii emerint. Pratum, in Corhulene, et in Cheuilli; uineam de Rolant; uineam de Clauso Hilduini, cum medietate unius domus, et medietate omnium fructuum, ad eamdem domum pertinentium, cum tribus modiis uini, apud Gauelli, dimidium modium uini.

In Anglia, manerium de Nent, cum omnibus pertinentiis suis, scilicet quinque hidis terre et ecclesiam, cum omnibus decimis, oblationibus, pratis,  molendinis et nemoribus; de Larclesdune et de Toteswide, Contonam, Lindam, Eclam, et Meleswicam, cum molendinis et pratis. Gisgesleiam, cum omnibus sartis, que pertinent ad Nuent Staulinus, et Bolesdunam cum capella; ecclesiam de Tedintonus; et capellam de Lanteleia, ecclesiam de Dimoc, cum omnibus pertinentiis suis et decimis; decimam de toto dominio et unam uirgatam terre, et in eadem uilla: ecclesiam de Belrefort, cum capellis, decimis, et ceteris pertinentiis suis: decimam de toto dominio, et in augmentis et Essartis; dimidiam hidam terre; ecclesiam de Estana cum capellis et omnibus pertinentiis suis, et unam uirgatam terre, et totam decimam de dominio. In Tocnitona,  totam decimam de dominio in omnibus rebus, et unam uirgatam terre in Angleuilla, ecclesiam de . . . . . . in Corona totam decimam de dominio, et unam uirgatam terre; in Caldebroc, ora, et Kalestan, totam decimam de dominio; totam uillam de Eigestonam, cum omnibus pertinentiis suis, scilicet, cum duabus hidis terre; et capellam ipsius uille. In Westesteigestan, decimam de toto dominio, et unam uirgatam terre; ecclesiam de Murdim, cum omnibus pertinentiis suis, et totam decimam de dominio, et unam uirgatam terre; ecclesiam de Cigestem, cum capellis et omnibus pertinentiis suis, et totam decimam de dominio, et unam uirgatam terre; in Pisina, totam decimam de dominio, et unam uirgatam terre; ecclesiam  de Succeleia, cum capellis et omnibus pertinentiis suis, et totam decimam de dominio, et unam uirgatam terre; ecclesiam de Merleia, cum capellis et omnibus pertinentiis suis, et tres uirgatas terre, et totam decimam de dominio apud Wigrectum suum, in sallinis; apud Golewei, totam decimam de dominio, et unam uirgatam terre; apud Sideham decimam de dominio, et dimidiam hidam terre; apud Kameham, totam decimam de dominio, et unam uirgatam terre; apud Torristonam, totam decimam de dominio, dimidiam hidam terre, et unum pratum; ecclesiam Lediart, cum omnibus pertinentiis suis, totam decimam de dominio, et unum pratum; ecclesiam de Canel, cum omnibus pertinentiis suis; totam decimam de dominio, duas uirgatas terre;  decimas reddituum uille de Munemita, de Troi, et de Cunicarnam et de Nonauilla; medietatem decime de dominio, et de terra Richardi, filii comitis Guilleberti, inter Uscham, et Uuaia, dimidiam decimam de dominio suo, in bosco et plano, in piscariis, et melle, in placitis, et pauagiis, et quartam partem decime de Strigulus; et ad predictum manerium de Nuent, unum Blessagham; et Carbonam in nemus suum, ad Blessagham sustinendam: et terram suam ad Ollas, et boscum suum de Edulfeshella, ad essartandum, si non est in foresta regis. Ecclesiam de Strigulus, cum omnibus pertinentiis; in uilla de Hereford, duodecim libras ad Scacarium regis; in Susdhantona, nouem libras, et quinque solidos; in eadem uilla, monachos de  Cormeliis, et homines eorum, et domum, quam ibi habetis, ab omnibus consuetudinibus libera; de decima Subreleia, et Merleia, septuaginta quinque solidos; apud Gocestram et Dimac, quadraginta solidos.

Porro, in ecclesiis quas tenetis, presbyteros eligatis, et episcopis presentetis: quibus si idonei fuerint, episcopi curam animarum committant; ut de plebis quidem cura eis respondeant, uobis autem, pro rebus temporalibus, debitam subiectionem exhibeant. Sepulturam quoque ipsius loci liberam esse decernimus, ut eorum, qui se illic sepeliri deliberauerint, deuotioni, et extreme uoluntati, nisi forte excommunicati, uel interdicti sint, nullus obsistat,  salua tamen iustitia illarum ecclesiarum, a quibus mortuorum corpora assumuntur. Sane noualium uestrorum, que propriis manibus, aut sumptibus colitis, siue de nutrimentis animalium uestrorum, nullus a uobis decimas presumat exigere. Cum autem generale interdictum fuerit, liceat uobis ianuis clausis et pulsatis tintinnabulis, exclusis excommunicatis et interdictis, supressa uoce, diuina celebrare. Obeunte uero te, nunc eiusdem loci abbate, uel tuorum quolibet successorum, nullus ibi, qualibet subreptionis astutia, seu uiolentia, preponatur, nisi quem fratres communi consensu, uel fratrum pars consilii sanioris, secundum Deum et B. Benedicti regulam, prouiderint eligendum. Decernimus ergo ut nulli omnino hominum liceat  prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua apostolice sedis auctoritate, et diecesani episcopi canonica iustitia. Si qua igitur in futuro, ecclesiastica, secularisue persona, hanc paginam nostre assertionis sciens, contra eam temere uenire tentauerit, secundo, tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere, de perpetrata iniquitate, cognoscat: et a sacratissimo corpore et sanguine Dei, ac Domini Redemptoris nostri  Iesu Christi, aliena fiat, atque in extremo examine, districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Alexander, catholice Ecclesie episcopus subsignaui.
    Ego Ubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Hubaldus presbyt. card. ecclesie S. Crucis in Ierusalem.
    Ego Ioannes presbyt. card. SS. Ioannis et Pauli ecclesie Pammachii.
     Ego Albertus presb. card. ecclesie S. Laurentii in Lucina.
    Ego Boso presb. card. S. Pudentis et Pastoris.
    Ego Petrus presb. card. ecclesie S. Laurentii in Damaso.
    Ego Ioannes presb. card. ecclesie S. Marci.
    Ego Theobaldus presb. card. S. uitalis et Iustine ecclesie uestine.
    Ego Iacinthus diac. card. S. Marie in Cosmedin.
    Ego Aymardus diac. card. S. Theodori.
    Ego Cinthius diac. card. S. Adriani.
    Ego Hugo diac. card. S. Eustachii, iuxta templum Agrippe.
     Ego uitellus diaconus card. SS. Sergii et Bacchi.
    Ego Petrus diaconus card. S. Marie in Aquiro.


Datum Beneuenti per manum Gratiani, S. R. E. subdiaconi et notarii, u Kalend. Maii, indictione II, Incarnationis Dominice 1168, pontificatus uero domni Alexandri pape III anno X



DCXuI Priuilegium pro Ecclesia Syracusana. 
[PIRRI, Sicilia sacra, I, 622.]

ALEXANDER episcopus, seruus seruorum Dei, uenerabili fratri RICHARDO Syracusano episcopo, eiusque successoribus canonice substituendis in perpetuum.

 Ex iniuncto nobis a Deo summi apostolatus officio, singulis ecclesiis et ecclesiasticis personis paterna nobis conuenit prouisione consulere, ut quemadmodum patres uocamur ex nomine, ita nichilominus in opere comprobemur. Eapropter, uenerabilis in Christo frater, tuis iustis petitionibus clementer annuimus, et Syracusanam Ecclesiam cui, auctore Deo, presides, que soli Ecclesie Romane, et nulli alii iure metropolitico noscitur subiacere, cuius episcopus non nisi a Romano pontifice consecrationis munus recipere debet, sub B. Petri ac nostra protectione suscipimus et presentis scripti priuilegio communimus; ad hec prudentiam et honestatem tuam, nec non et deuotionem quam erga B. Petrum et nos ipsos multipliciter exhibes,  attendentes, per huius nostri priuilegii paginam, pallium tibi et successoribus tuis in perpetuum apostolica auctoritate concedimus, cuius usum fraternitas tua infra ecclesiam ad sacra missarum solemnia se nouerit obtinere, iis uidelicet diebus: Natiuitate Domini, Epiphania, Cena Domini, Resurrectione, Ascensione, Pentecoste, in solemnitatibus B. Dei Genitricis semperque uirginis Marie, in Natalitio BB. apostolorum Petri et Pauli, in Natiuitate B. Ioannis Baptiste, in festo B. Ioannis euangeliste, in commemoratione Omnium Sanctorum, in Inuentione et Exaltatione S. Crucis, in festo S. Trinitatis, in consecrationibus ecclesiarum, benedictionibus abbatum, et ordinationibus clericorum, in precipuis festiuitatibus et dedicatione  ecclesie tue, necnon et anniuersario consecrationis tue die. Studeat ergo tua discretio, plenitudine tante dignitatis suscepta, ita strenue cuncta peragere, quatenus morum tuorum ornamenta eidem ualeant conuenire; sit uita tua subditis exemplum, ut per eam agnoscant quid appetere debeant, et quid cogantur euitare. Esto discretione precipuus, cogitatione mundus, actione purus, discretus in silentio, utilis in uerbo; cura tibi sit magis hominibus prodesse quam preesse, non in te potestatem, sed equalitatem oportet pensare conditionis; stude, ne uita doctrinam destruat, ne rursum uite doctrina contradicat; super omnia studium tibi sit apostolice sedis decreta firmiter obseruare, eique tanquam matri et domine tue humiliter obedire.  Que omnia facile, Christo adiuuante, poteris adimplere, si uirtutum omnium caritatem et humilitatem magistram habueris, et quod foris habere ostendet, intus habebis.

Preterea, quascunque possessiones, quecunque bona prefata ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant; in quibus hec propriis duximus exprimenda uocabulis:

Ecclesias Syracusane ciuitatis et que fuit in territorio eiusdem cum omnibus pertinentiis suis,  ecclesias Lentini, et que sunt in territorio eiusdem cum omnibus pertinentiis suis; ecclesiam Sancti Nicolai de Tribus Fontibus, et ecclesiam Pelagonie et ecclesias Calatelfar cum omnibus pertinentiis earum; ecclesias Manee, et que sunt in territorio eiusdem cum omnibus pertinentiis suis; ecclesias Bizini, et que sunt in territorio eiusdem cum pertinentiis suis; ecclesias Bucherie cum pertinentiis suis; ecclesias Calatogeronis et que sunt in territorio eiusdem cum pertinentiis suis; ecclesias Busceme cum pertinentiis suis; ecclesias Sicli et que sunt in territorio eiusdem cum pertinentiis suis; ecclesias Buterie et que sunt in territorio eiusdem cum pertinentiis suis; ecclesias Mazarini et que sunt in territorio eiusdem cum uillanis et  pertinentiis suis; ecclesias Comicini cum pertinentiis suis; ecclesias Ragusie et que sunt in territorio eiusdem cum pertinentiis suis; ecclesias Placeoli cum pertinentiis suis; ecclesias Batte cum pertinentiis suis; ecclesias montis Fahalmi et que sunt in territorio eiusdem cum pertinentiis suis; ecclesias Mohac et que sunt in territorio eiusdem cum pertinentiis suis; ecclesias que sunt in tenimento Spaccafurni cum pertinentiis suis; ecclesias Natae cum pertinentiis suis; nichilominus etiam tibi tuisque successoribus presenti priuilegio duximus confirmandum casale Bugubel, quod est iuxta Syracusanam ciuitatem, cum uillanis, et omnibus pertinentiis suis, quemadmodum ipsum carissimus  in Christo filius noster Willelmus illustris Sicilie rex, tibi et per te ecclesie Syracusane pia largitione contulit, et scripto proprio firmauit; casale quoque Trimilie, casale Chifilim, casale Sancte Marie Magdalene, casale Rualsenem, casale Raalchindin, casale Sancti Michelis, casale Millarini iuxta Lentinum, casale Iudecce, quod est in confinio Buterie, casale Sancti uincentii, quod est iuxta Sophianam cum tenimentis suis et duobus molendinis, quod Manfredus filius comitis Simonis, memorate ecclesie concessit, et scripto firmauit; casale Rende et casale Rendetgrebin in pertinentiis Ragusie posita, sicut nobiles uiri Gaufridus bone memorie comitis Rogerii filius et comes Syluester filius eiusdem Gaufridi ea Syracusane ecclesie pie  deuotionis intuitu contulerunt et scripto proprio roborauerunt; necnon et omnes decimas, tam in portubus maris quam in aliis quibuscunque locis, quas Syracusana Ecclesia noscitur possidere tam tibi quam tuis successoribus in perpetuum auctoritate apostolica confirmamus.

Prohibemus insuper ut nemini liceat ecclesiam uel oratorium infra terminos parochie tue, absque tua uel successorum tuorum licentia et permissione de nouo construere, et cum constructum fuerit prelatum in eo instituere, nisi a te uel ab aliquo successorum tuorum inuestituram recipiat, et obedientiam sicut episcopo diecesano exhibeat, saluis tamen in omnibus Ecclesie Romane priuilegiis.  Adiicimus etiam ut nulli fas sit Ecclesie Syracusane parochianos ad sepulturam recipere, nisi salua iustitia illarum ecclesiarum de quibus corpora mortuorum sumuntur. Ad hec autem auctoritate apostolica instituimus ut monachi uel alii quilibet parochiales ecclesias infra diecesim tuam habentes sacerdotes in eis absque licentia et assensu tuo, siue successorum tuorum instituere nullatenus audeant, nisi a te curam animarum receperint quod tibi de spiritualibus, illis uero ad quos Ecclesia spectat de temporalibus debeant respondere. uerumtamen si Ecclesie Romane priuilegiis premuniti fuerint, eamdem suam uolumus integritatem nichilominus obtinere. Decernimus ergo, etc., salua sedis apostolice auctoritate. Si qua igitur, etc.

     Ego Alexander catholice Ecclesie episc.
    Ego Ubaldus Ostiensis episc.
    Ego Bernardus Portuensis et S. Rufine episc
    Ego Ubaldus presbyt. cardin. tit. S. Crucis in Ierusalem.
    Ego Io. presbyt. cardin. SS. Ioannis et Pauli tit. Damasi.
    Ego Albertus presbyt. cardin. S. Laurentii in Lucina.
    Ego Boso presbyt. cardin. S. Pudentiane tit. Pastoris.
    Ego Petrus presbyt. card. tit. S. Laurentii in Damaso.
    Ego Io. presb. card. tit. S. Marci.
    Ego Theodinus presbyt. cardin. S. uitalis tit.  Faust.
    Ego Iacin. diaconus cardinalis S. Marie in Cosmedin.
    Ego Arder. diac. card. S. Theodori.
    Ego Cinthius diac. card. S. Adriani.
    Ego Ugo diac. card. SS. Sergii et Bacchi.
    Ego Petrus diac. card. S. Marie in Aquiro.


Datum Beneuenti per manum Gratiani, prefate Romane Ecclesie subdiaconi et notarii, Iu Kal. Maii, indict. II, Incarnat. Dominice anno 1168, pontificatus uero domni Alexandri pape III anno X.



DCXuII. Ad Henricum Anglorum regem.---Ut Thomam Cantuariensem in gratiam recipiat. 
[Epist. S. Thome, ed. GILES, II, 119.]


ALEXANDER episcopus, seruus seruorum Dei, carissimo in Christo filio HENRICO, illustri regi Anglorum, salutem et apostolicam benedictionem.

Et naturali ratione et iuris forma dictante prouidentiam tuam credimus edoctam fuisse, quod quanto quis ab aliquo maiora suscepisse dignoscitur, tanto ei obnoxior et magis obligatus tenetur. Nouit autem excellentia tua, quod ex quo misericors et omnipotens Dominus in tantum personam tuam inter filios hominum uoluit sublimare, ut te regem et principem tam potentem, tam magnificum  constitueret, tot diuitiis, tanta gloria pre ceteris ampliaret, decet industriam tuam ad ea semper totis uiribus eniti, que tanti benefactoris beneplacita cognoueris uoluntati; ut immensam et superabundantem illius clementiam recta uidearis consideratione perpendere, et tam magnis pro possibilitate tua uelle beneficiis respondere. Ut enim beatus Gregorius dicit: Euangelica ueritas sollicite considerare nos admonet, ne nos qui plus ceteris in hoc mundo accepisse cernimur, ab auctore mundi grauius inde iudicemur. Cum enim augentur dona, rationes etiam crescunt donorum. Tanto ergo esse humilior atque ad seruiendum promptior quisque debet ex munere, quanto se obligatiorem esse conspicit in reddenda ratione. Quod utique tam ecclesiarum prelatos, quam potestates etiam seculares ad animum  sollicita conuenit meditatione reducere, et ne de talento sibi commisso in extremo examine grauius iudicentur, de ratiocinio studiosius cogitare. Inde siquidem est, quod nos, qui personam tuam eo caritatis feruore diligimus, et inter alios reges Christianos ita charam acceptamque tenemus, ut quidquid pro aliquo mortalium faceremus, magnificentie tue nequaquam denegare uelimus, celsitudinem tuam de crediti denarii ratione duximus attentius admonendam, ut tu, sicut uir scientia et industria multa prefulgens, ita cogites de eternis, quod decursis temporalibus ei corregnes in celis, qui se tantum et tam magnificum constituit dispensatorem in terris. Meminimus autem nos serenitatem tuam super negotio uenerabilis fratris nostri  Thome Cantuariensis archiepiscopi per nuntios et litteras sepe et sepius sollicitasse, ut uoluntatem et animum tuum in hac parte a Deo, qui uinci non potest, cui seruire regnare est, uinci potius quam uincere sustineres, quod multo gloriosius esse, et saluti tue amplius noscitur expedire. Unde quoniam in his non multum hactenus, nescimus quo Dei iudicio, proficere potuimus, super hoc non minus pro te, quam pro matre tua, ecclesia scilicet sacrosancta, que in hoc quotidie grauius scandalizatur, tristes admodum et dolentes efficimur, cum a plerisque magnatibus et tota fere ecclesia super tepiditate et negligentia nostri officii sepius increpemur, et non modicam inde notam per plurimos,  qui nobis de abusione patientie nostre insultant, contraxisse noscamur. Nunc autem quoniam ex litteris postremo per nuntios tuos nobis transmissis animum tuum in his, diuina inspirante clementia, nouimus leniorem, et ad id quod regis Christianissimi et pii principis est, non modicum inclinatum, gaudio gaudemus in Domino, et ei a quo bona cuncta procedunt, qui hoc cordi tuo procul dubio inspirauit, nec non et clementie tue immensas exinde gratiarum referimus actiones, de misericordia Christi omnino sperantes, quod qui tantum bonum incepit, optatum ei finem solita pietate adiunget. Eapropter serenitatem tuam per apostolica scripta rogamus, monemus et exhortamur in Domino, nec non et in remissionem tibi peccatorum ex  parte Dei omnipotentis, et beati Petri apostolorum principis, et nostra iniungimus, ut memoratum archiepiscopum pro Deo et Ecclesia sua, et honore tuo, nec non et totius regni tui, in gratiam et amorem tuum, omni indignatione et rancore deposito, clementer recipias, et Deum in hac parte uincere, ac tuam uoluntatem uinci sustineas. Ut idem Deus et Dominus noster iehsu Christus, qui se in illo a te susceptum fuisse procul dubio reputabit, eodem dicente: Qui uos spernit, me spernit, et qui uos recipit, me recipit , regnum terrenum per tempora longiora tranquillum tibi conseruet, et dies diuturniores cum desiderata iucunditate concedat, decursis uero temporalibus in illa felici retributione iustorum pro tante patientie,  et pietatis, ac humilitatis exemplo specialem tibi coronam largiri dignetur; et te suum efficiens coheredem, in heredes et posteros tuos tante clementie premium de sua immensa benignitate transfundat.

uerumtamen ut illam spem et fiduciam, quam ex predictis litteris tuis percepimus, plenius in opere comprobemus, dilectos filios nostros, Gratianum subdiaconum nostrum, uirum honestum et litteratum, quem ob memoriam sancte recordationis patris et predecessoris nostri Eugenii pape, et intuitu sincerissime fidei et obsequii sui, charum omnimodis acceptumque tenemus, et magistrum uiuianum, quem ob antiquam familiaritatem, prudentiam, et litteraturam eius, sincero cordis affectu  diligimus, ad regie sublimitatis presentiam duximus destinandos, per quos excellentie tue uoluntatem nostram uiua uoce latius intimamus, magnificentiam tuam rogantes attentius, et monentes, quatenus eosdem pro Ecclesie Dei reuerentia et honore beati Petri et nostro, benigne, sicut decet, recipias et honeste pertractes. His uero, que ex parte nostra regie serenitati uiua uoce proponent, tam super his quam super aliis, que nobis per dilectum filium nostrum Reginaldum Saresberiensem archidiaconum significasti, fidem indubitanter adhibeas, et eorum exhortatione ad honorem Dei et Ecclesie, nec non ad perpetuam laudem et gloriam nominis tui et heredum tuorum commodum pariter  et profectum, omnibus modis intendas

Datum Beneuenti, uI Idus Maii.



DCXuIII. Priuilegium pro ecclesia S. Marie de Reno. 
[TROMBELLI, Memorie storiche S. Marie di Reno, p. 371.]

ALEXANDER episcopus, seruus seruorum Dei, dilectis filiis GUIDONI priori Sancte Marie de Reno eiusque fratribus, tam presentibus quam futuris, regularem uitam professis, in perpetuum.

Effectum iusta postulantibus indulgere et rigor equitatis et ordo exigit rationis, presertim quando petentium uoluntatem et pietas adiuuat et ueritas  non relinquit. Quapropter, dilecti in Domino filii, uestris iustis postulationibus clementer annuimus et predecessorem nostrorum felicis memorie Innocentii, Lucii, Eugenii et Anastasii Romanorum pontificum uestigiis inherentes, prefatam ecclesiam beate Dei genitricis semperque uirginis Marie in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus qui secundum Deum et beati Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet,  aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant; in quibus hec propriis duximus exprimenda uocabulis:

Ecclesiam Sancti Saluatoris in ciuitate Bononie; in Turricella ecclesiam Sancti Andree; ecclesiam Sancti Domnini iuxta Bagnum; ecclesiam Sancte Marie in Raticosa cum pertinentiis suis; ecclesiam Sancti Iacobi que dicitur Casa-Dei cum pertinentiis suis; pontem qui iuxta ecclesiam uestram super Renum situs est cum suis possessionibus.

Prohibemus quoque ut nullus fratrum post factam  in eodem loco professionem absque prioris uel congregationis spontanea permissione ex eodem claustro discedat; discedentem uero absque communium litterarum cautione nullus omnino suscipiat; sed si aliquis ipsorum fratrum extra claustrum ausus fuerit sine predicta licentia permanere, si secundo tertioue commonitus resipiscere forte contempserit, liceat priori eiusdem loci excommunicationis in ipsum tanquam in professum suum sententiam promulgare. Clericos uero siue laicos liberos seculariter uiuentes ad conuersionem suscipiendi absque alicuius contradictione liberam facultatem habeatis. Sane laborum uestrorum quos propriis manibus aut sumptibus colitis, siue de  nutrimentis uestrorum animalium, nullus omnino a uobis decimas exigere presumat. Oleum quoque sanctum, ordinationes clericorum qui ad sacros ordines fuerint promouendi, a diecesano suscipietis episcopo, siquidem catholicus fuerit, et gratiam atque communionem apostolice sedis habuerit, et ea gratis et absque prauitate aliqua uoluerit exhibere. Alioquin liceat uobis quemcunque uolueritis adire antistitem qui nimirum nostra fultus auctoritate quod postulatur indulgeat. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint nullus obsistat, salua tamen iustitia matricis ecclesie.

 Ad hec etiam adiicientes statuimus ut nulli archiepiscopo, episcopo, aut alicui omnino persone, fas sit in predicta ecclesia B. Marie exactionem facere, seu priori et fratribus grauamina irrogare. Obeunte uero te nunc eiusdem loci priore uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, secundum Dei timorem et beati Augustini Regulam prouiderint eligendum. Decernimus ergo, etc., salua sedis apostolice auctoritate et diecesani episcopi canonica iustitia. Si qua igitur, etc.

    Ego Alexander catholice Ecclesie episcopus.
    Ego Hubaldus Ostiensis episcop.
     Ego Bernardus Portuensis et S. Rufine episc.
    Ego Hubaldus presb. card. tit. S. Crucis in Ierusalem.
    Ego Ioannes presb. card. Sanctorum Ioannis et Pauli tit. Sancti Pammachii.
    Ego Boso presbyt. cardin. S. Pudentiane tit. Pastoris.
    Ego Iacinthus diaconus cardin. S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Hugo diac. card. S. Eustachii iuxta templum Agrippe.
    Ego uitellus diac. card. Sanctorum Sergii et Bacchi.


 Datum Beneuenti per manum Gerardi, sancte Romane Ecclesie notarii, XuIII Kalend. Iunii, indictione II, Incarnationis Dominice anno 1169, pontificatus uero domni Alexandri pape III anno decimo.



DCXIX. Ad Thomam archiepiscopum Cantuariensem.---Illum reprehendit quod ante reditum nuntiorum sedis apostolice quosdam in Anglia »sententia grauauerit.« Hortatur ut sententiam suspendat. 
[Epist. S. Thome, ed. GILES, II, 22.]

ALEXANDER episcopus, seruus seruorum Dei, uenerabili fratri THOMAE, Cantuariensi archiepiscopo, totius Anglie primati, et apostolice sedis legato,  salutem et apostolicam benedictionem.

Cum nuntios tuos ad presentiam nostram misisses, et carissimus in Christo filius noster Henricus, illustris rex Anglorum, proprios nuntios ad sedem apostolicam delegasset, mirabile gerimus, quod non exspectato reditu nuntiorum tuorum, nec cognito consilio nostro, quaslibet personas regni aliqua sententia grauasti. uerum licet te multam prouidentiam et circumspectam habere discretionem non dubitemus, quia tamen sepius contingere solet, quod quis melius in aliena quam in propria causa uidet, nos sententiam tuam auctoritate propria reuocari uolentes, fraternitatem tuam monemus, consulimus, uolumus et hortamur, ut ad euincendam duritiam regis, et eius animum  mitigandum, sententiam ipsam suspendas, quousque ex responsione nuntiorum nostrorum cognoscas, an idem rex te sibi reconciliare uelit, et ad ecclesiam tuam, sicut decet, et nobis spes facta est, reuocare. Decet enim nos, et te ipsum, ut ad emolliendam austeritatem ipsius et duobus uel tribus mensibus exspectemus, et ita duritiam eius in benignitate et mansuetudine toleremus, quod nulla ei remanere possit occasio, qua debeat pacis et concordie bonum inter te et ipsum quomodolibet prepediri. Sane si consilio et hortatui nostro non duxeris acquiescendum, et res non processerit iuxta desiderium et estimationem tuam, sed in contrarium, quod auertat Dominus, cesserit, tibi et non nobis imputare debebis. uerumtamen si ad  exhortationem nostram et suggestionem nuntiorum nostrorum sententiam suspenderis, et rex in sua duritia et seueritate perstiterit, antequam iidem nuntii a te recedant, si tui consilii fuerit et uoluntatis, sententiam ipsam indubitanter poteris reuocare: quod si feceris, nobis minime displicebit. Imo tibi, secundum quod decuerit, a nobis consilium et auxilium tribuetur.

Datum Beneuenti, XIII Kalendas Iulii.



DCXX. Suffraganeis Ecclesie Panormitane episcopis, rogatu Willelmi Sicilie regis, permittit ut W[alterium] electum archiepiscopum consecrent, idque coram Ioanne tit. S. Stephani presbytero cardinali pallium deferente. 
[PIRRI, Sicilia sacra, I, 104.]


ALEXANDER episcopus, seruus seruorum Dei, uenerabilibus fratribus episcopis suffraganeis Panormitane Ecclesie, salutem et apostolicam benedictionem.

uenerabilis frater noster R. archiepiscopus et dilecti filii nostri W. cantor Rhegin. et Dechilles regius camerarius pro honore et exaltatione dilecti filii nostri W[alterii] Panormitani electi sicut uiri prouidi et discreti, solliciti plurimum existentes apud nos ex parte regie magnitudinis, et eiusdem electi diligenter et efficaciter institerunt, ut eum a uobis faceremus consecrari. uerum licet in memoria nostra non existat, aliquis predecessorum  prefati electi unquam fuerit, nisi a Romano pontifice consecratus, considerantes tamen uarias causas, ex quibus intelleximus quod carissimus in Christo filius noster W.  illustris Sicilie rex summopere habeat necesse aliorum, nedum iam dicti electi presentiam habere, uolentes etiam ipsi regi et regine sicut karissimis filiis, et eidem quoque electo, in quibus cum Deo et iustitia possumus deferre, de communi fratrum nostrorum consilio eumdem a uobis in presentia dilecti filii nostri I. tit. Sancte Anastasie presbyt. card. per quem pallium sibi transmittimus et qui pro negotio apud nos institit, et satis sollicite laborauit, concedimus consecrari; ita tamen quod hoc non debeat in posterum in exemplum assumi, aut iustitie  Ecclesie Romane quomodolibet preiudicare; sed semper Panormitani electi ad Romanum pontificem accedant consecrationis munus et plenitudinem officii percepturi. Ideoque fraternitati uestre per apostolica scripta mandamus, quatenus cum ab eodem card. existente requisiti fueritis, supradicto electo in presentia eius consecrationis munus inuocata Sancti Spiritus gratia impendatis, et illi post pallii susceptionem tanquam archiepiscopo uestro in omnibus obedientiam et reuerentiam exhibeatis, et promittatis, sicut predecessoribus promisisse noscimini.

Dat. Beneuenti, X Kal. Iulii.



DCXXI. Ad Henricum archiepiscopum Remensem.---Pro Nicolao, de prebenda Ambianensi. 
[MARTEN., Ampl. Collect., II, 744.]


ALEXANDER episcopus, etc., HENRICO Remensi archiepiscopo.

Cum bone memorie R.  quondam Ambianensi episcopo sepe scripta nostra direxerimus, ut dilecto filio nostro Nicolao prebendam, quam felicis memorie T.  antecessor suus ei ad interuentum nostrum concessit, et tam tu quam ipse scriptis propriis confirmastis concederet et assignaret, iam dictus episcopus mandatis nostris suas  aures obturans, cum preterea due prebende uacassent, illi nullam earum concedere uoluit, sed aliis eas minus prouidenter concessit. In quo utique quantum excesserit et honori et dignitati Romane Ecclesie et etiam tue detraxerit, tua discretio nequaquam ignorat. uerum quoniam eodem episcopo morte preuento, nostram ei non potuimus super hoc exprimere uoluntatem, nec motum quem etiam concepimus aperire, fraternitati tue per apostolica scripta mandamus, quatenus predictum Nicolaum infra uiginti dies post harum susceptionem in canonicum Ambianensis Ecclesie recipi, et ipsi stallum in choro, prout moris est, facias assignari, et si qua prebenda priusquam ibi episcopus substituatur uacauerit, eam sibi nichilominus  nullius contradictione uel appellatione obstante concedas pariter et assignes, et interim ut eiusdem Ecclesie canonicus esse recognoscatur, canonicos de communi annuatim aliquod beneficium competens et congruum eidem precipias assignari. Si autem ante substitutionem episcopi nulla prebenda uacauerit, etiam episcopum substitutum maturius exsequi que tibi mandauimus auctoritate nostra et tua compellas, et tam ei quam canonicis districte prohibeas, ne antequam Nicolaus prebendam habeat, aliquem in canonicum recipere uel in stallo ponere ulla ratione presumant, et si attentauerint, tu id fieri nullo modo sustineas, nec contemptum nostrum et tuum impunitum relinquas.

 Data Beneuenti, sexto Non. Iulii.



DCXXII. Abbatibus ordinis Cisterc. priuilegia quedam concedit. 
[MANRIQUE, Annal. Cisterc., II, 478.]

ALEXANDER episcopus, seruus seruorum Dei, dilectis filiis ALEXANDRO Cisterciensi abbati, et uniuersis eiusdem ordinis coabbatibus, tam presentibus quam futuris, canonice instituendis in perpetuum.

Attendentes quomodo uos a secularis uite latitudine conuersos, omnipotens et clemens Deus, ad  anguste porte deduxit introitum, et uos tanquam a carne adipem separauit, gaudio gaudemus, et interna mentis letitia, et exsultatione iucunditatis replemur, monentes pariter, et exhortantes, ut sollicita intentione nitamini in uasis uestris oleum deferre, quatenus cum media nocte clamor factus fuerit, accensis lampadibus uestris, sponsi mereamini thalamum introire ; et iustitie beatitudinem recipere, que uobis est seruata in celis. Quapropter quia uos elegit Dominus in hereditatem sibi, et a longe de alto respexit paci, et tranquillitati uestre, quantum nobis gratia diuina concedit, prospicere cupientes, apostolica uobis auctoritate concedimus, et indulgemus:

 Ut abbates uestri ordinis, qui aliquo crimine fama publica respersi, aut publice conuicti, a Patribus abbatibus secundum formam ordinis commoniti sue prelationi sponte cedere noluerint, ad sedem apostolicam appellandi facultatem non habeant, aut suum reatum per personas aliquas defendendi. Sancimus preterea, ut si episcopi tertio cum humilitate, et deuotione, sicut conuenit, requisiti, substitutos abbates benedicere forte renuerint, eisdem abbatibus liceat nouitios proprios benedicere, et alia, que ad illud officium pertinent, exercere, donec episcopi ipsi duritiam suam recogitent, et abbates benedicendos benedicere non recusent. Sane si episcopi aliquid ab abbatibus preter obedientiam debitam, contra libertatem ordinis, a predecessoribus  nostris, et nobis indultam, expetierint, liberum sit eisdem abbatibus auctoritate apostolica denegare, quod petitur, ne occasione ista ordo ipse, qui hactenus liber exstitit, perpetue seruitutis laqueo uinciatur. Quod si episcopi aliquam propter hoc in personas, uel Ecclesias uestras sententiam promulgauerint, eamdem sententiam tanquam contra apostolice sedis indulta prolatam, irritam fore sancimus.

Decernimus ergo ut nulli omnino hominum liceat hanc paginam nostre constitutionis infringere, uel ei aliquatenus contraire. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere  uenire tentauerit; secundo, tertioue commonita, nisi presumptionem suam digna satisfactione correxerit, potestatis, honorisque sui dignitate careat; reamque se diuino iudicio existere de perpetrata iniquitate cognoscat, et a sacratissimo corpore, et sanguine Dei, et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem hanc nostram constitutionem seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus signaui.
    Ego Hubaldus Ostiensis episc.
     Ego Benardus Portuensis et Sancte Rufine episc., etc.


Datum Beneuenti per manum Gerardi, S. R. E. notarii, Iu Nonas Iulii, indictione II, anno Dominice Incarnationis 1169, pontificatus uero domni Alexandri pape anno X.



DCXXIII. Archiepiscopos, episcopos, abbates in Cisterciensi capitulo congregatos hortatur ut Patrum ordinis Cisterc. uestigia persequantur. Abbatem Clareuallensem a sese retentum excusat. 
[MANRIQUE, ibid., p. 500.]

ALEXANDER episcopus, seruus seruorum Dei, uenerabilibus fratribus, archiepiscopis, episcopis, et  dilectis filiis uniuersis abbatibus in Cisterciensi capitulo congregatis, salutem et apostolicam benedictionem.

Inter innumeras mundani turbinis tempestates, quas contra Ecclesiam Dei, et nos ipsos feruentis persecutionis procella commouit, magnum nobis est prestitum, Deo prouidente, remedium, cum uniuersitatis uestre feruentissima caritas, nec pericula timuit, nec adminicula denegauit, ex his uidelicet retributionis cumulum, ex illis, auctore Domino, patientie consecutura triumphos. Meminimus plane, et cum omnium gratiarum actione recolimus, quam inuiolabili firmitate fluctuantem Petri nauiculam fidei uestre anchora seruauit in  turbine, qualiter etiam frequens orationum instantia, quasi iterum dormientem in eadem nauicula Saluatorem, ingruente suscitauit tempestate, ita ut sepenumero, magnitudine stupefacti miraculi, et ipsum glorificemus, quo mari et fluctibus imperante, optata cepit arridere tranquillitas, et uos penitus uenerabiles habemus, quorum nobis suffragantibus meritis celestis creditur placata maiestas.

Accedit ad hec omnia, dilectorum filiorum nostrorum Cisterciensis et Clareuallensis abbatum sollicitudo laudabilis, et deuota, qui non humano instinctu, sed superni consilii spiritu prouocati, pro pace uniuersalis Ecclesie labores maximos et pericula subierunt. Quod tanto nobis, et fratribus nostris  gratum est amplius, et acceptum; quanto eorum studium, et laborem uniuerse Dei Ecclesie magis confidimus profuturum. Maximeque speramus, quod pia eorum instantia, uestris orationibus incessanter adiuta, ad ordinis honorem, et commodum, et optate pacis profectura sit incrementum. Debitores ergo uobis, pro tam multiplici caritatis uestre munere, constituti; uos, et sacrum ordinem, quem seruatis, omni, qua possumus, affectione diligimus, et eiusdem ordinis profectibus et augmentis, amplissimo studio prompte sollicitudinis aspiramus, quandoquidem inutiliter uideremur superni agricole uicissitudinem gerere, si plantationem, quam plantauit dextera eius, opportunis cessaremus imbribus irrigare.

 Eapropter uniuersitatem uestram per apostolica scripta rogamus, monemus, et exhortamur in Domino: quatenus recolentes, qualiter hec plantatio sancta, hec uitis fructifera, hec denique uinea Domini Sabaoth, sub primis ordinis patribus pullulauit, et palmites suos longe, lateque producens, ad mortifera circumquaque uenena pellenda, flores protulit, et odores effudit, peruigili custodia studeatis eorum in omnibus inherere uestigiis, per quos, cooperante Domino, in deserto mundi huius, flos huiuscemodi plantatus est honestatis: hi, quoniam monastica frugalitatis continentissimi professores, optimum ponentes in paupertate principium, totius sufficientie assecuti sunt complementum, Ecclesie cari, episcopis, et prelatis accepti, atque  in conspectu regum et principum fama et merito gloriosi. De cetero nos, et totum Ecclesie sancte negotium uestris deuotis orationibus commendamus, orantes et ipsi, ut omnipotens Pater, in cuius estis nomine congregati, ordinationes, et opera uestra in beneplacito suo disponat; et uos pariter, ac subditos fratres ad spiritualia iugiter incrementa promoueat. Adhuc, quia predictum Clareuallensem abbatem, pro ineuitabili necessitate promouende pacis, ab aduentu capituli duximus retinendum; eum a uobis petimus haberi excusatum, sicut et de ipso Cisterciensi, in patientia uos sustinere rogamus, si forte contigerit, ut eum pro tanta necessitate, celebrato capitulo, reuocemus.

 Datum Beneuento, XIu Kalend. Augusti.



DCXXIu. Clero, iudicibus, uniuerso populo Beneuentano precipit, ne uti consuetudine pergant, qua »mercatores, uiatores et peregrini hospitio apud aliquem in ipsa ciuitate recepti, si contingat eos ibi aliqua infirmitate grauari, nec domum egredi, nec testamentum de rebus suis facere, nec sepulturam ubi uoluerint si decesserint eligere permittantur, sed res eorum partim curie apostolice, partim ecclesie, partim hospitibus dispergantur.« 
[BORGIA, Memorie storiche di Beneuento, III, 157.]

ALEXANDER episcopus, seruus seruorum Dei, dilectis filiis, clero, iudicibus et uniuerso populo Beneuentano, tam presentibus quam futuris, in perpetuum.

 Sicut in uanum agricola de terre ubertate confidit, cum ante iactum semen spinis et tribulis non expurgat, ita quidem et pastor Ecclesie inaniter premium officii pastoralis exspectat, si ad resecanda de agro Domini uitiorum plantaria non intendit; cum preceptum acceperit per prophetam a Domino, ut euellat et destruat, et disperdat, et dissipet, et edificet, et plantet. Et quidem istud uniuersis Ecclesie prelatis incumbit, a nobis autem et successoribus nostris eo fortius creditur exigendum quo et ampliorem ex uoluntate Domini potestatem in beato Petro percipimus et euidentiore precepto quasi primo loco de salute sequentium conuenimur. Consuetudo autem, imo usurpatio  quedam in ciuitate uestra dicitur exstitisse que diuinis et humanis legibus inimica dignoscitur, et tam facientes, quam consentientes in discrimen diuine ultionis adducit, mercatores siquidem, uiatores et peregrini hospitio apud aliquem in ipsa ciuitate recepti si contingat eos ibi aliqua infirmitate grauari, nec domum egredi, nec testamentum de rebus suis facere, nec sepulturam ubi uoluerint, si decesserint eligere permittuntur, cum extremam obeuntium uoluntatem in sepultura et dispositione rerum suarum, et leges et canones precipiant obseruari. Sed res eorum partim curie nostre, partim ecclesie, partim hospitibus disperguntur. Ex eo plurimi suspicantur aliquando contingere, ut ita male quandocunque infirmi a suis procurentur  hospitibus, quod eorum mors per illorum cupiditatem et uoto uideatur, et manibus accersita. Unde beate memorie predecessor noster papa Eugenius officii sui zelo succensus, ne Romanus pontifex diceretur admittere, quod argui per eum in aliis et emendari deberet usurpationem tam pessimam que diuturnitate temporis pro consuetudine inoleuerat a Beneuentana ciuitate remouit, et eam uiribus carere decreuit. Quia uero eodem antecessore nostro uiam uniuerse carnis ingresso denuo consuetudo pestifera ex hominum cupiditate reuixit, et radix amaritudinis in idipsum ex maiore dissimulatione ac negligentia germinauit. Nos de communi fratrum nostrorum consilio et assensu,  consuetudinem istam non iure aliquo sed cupiditate tantum, et diuturnitate subnixam mansura in perpetuum inhibitione damnamus, et omni decernimus effectu carere, tam sepulturam quam dispositionem rerum suarum in libera ponentes abeuntium uoluntate, et tam a cura nostra quam a ciuitate tota omnem notam tante auaritie amouentes; habeant ergo de cetero predicti homines in ciuitate Beneuentana, et tenimentis eius et recedendi quandocunque uoluerint, et locum mutandi, et eligendi sepulturam, aut testandi de rebus suis, si remanere ibi statuerint legitimam potestatem, et in nullo predicta usurpatio illis obsistat, quominus de personis et rebus suis possint, quod decreuerint ordinare. Sane si quisquam eorum intestatus  obierit, res eius sub conscientia rectoris nostri, archiepiscopi et idoneorum testium apud aliquam predicte ciuitatis ecclesiam deponantur, ut si forte infra annum aliquis apparuerit, qui de iure debeat ei succedere, cum integritate illi reddantur, alioquin pristina in eis consuetudo seruetur. Si quis autem aduersum hanc nostram constitutionem uenire tentauerit, si clericus fuerit, ecclesiastici beneficii suspensione multetur, laicus uero cum restitutione ablatorum banno duarum librarum argenti curie nostre obnoxius habeatur; atque ut duplici contritione tanta conteratur iniquitas, si qua ecclesiastica secularisue persona contra huius nostre constitutionis paginam temere uenire tentauerit, secundo tertioue commonita, nisi presumptionem  suam digna satisfactione correxerit, potestatis honorisque sui dignitate careat, reamque se, etc.

    Ego Alexander catholice Ecclesie episc.
    Ego Hubaldus Ostiensis episc.
    Ego Bernardus Portuensis et Sancte Rufine episc.
    Ego Hubaldus presb. card. tit. Sancte Crucis in Ierusalem.
    Ego Ioannes presb. card. SS. Ioannis et Pauli tit. Pammachii.
    Ego Albertus presb. card. tit. S. Laurentii in Lucina.
    Ego Boso presb. card. S. Pudentiane tit. Pastoris.
     Ego Iacinthus diac. card. S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Hugo diac. card. Sancti Eustachii iuxta templum Agrippe.
    Ego Petrus Sancte Marie in Aquiro diac. card.


Datum Beneuenti per manum Gerardi, sancte Romane Ecclesie notarii, uIII Kal. Augusti, indictione secunda, Incarnationis Dominice anno 1169, pontificatus uero domni Alexandri pape III anno decimo.



DCXXu. Ecclesiam Astensem tuendam suscipit, canonicorumque possessiones et iura confirmat. 
[UGHELLI, Italia sacra, Iu, 368.]


ALEXANDER episcopus, seruus seruorum Dei, dilectis filiis NICOLAO archidiacono, et GARDULPHO preposito Astensis ecclesie, eorumque fratribus, tam presentibus quam canonice substituendis in perpetuum.

Officii nostri nos admonet, et inuitat auctoritas, pro Ecclesiarum statu satagere, et earum quieti et tranquillitati salubriter, auxiliante Domino, prouidere. Eapropter, dilecti Domino filii, uestris iustis postulationibus clementer annuimus, et predecessoris nostri felicis memorie Adriani pape uestigiis inherentes prefatam ecclesiam, in qua diuino mancipati estis obsequio, sub B. Petri et nostra  protectione suscipimus et presentis scripti priuilegio communimus, statuentes ut quascunque possessiones, quecunque bona, eadem ecclesia impresentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uestrisue successoribus, et illibata permaneant. In quibus hec propriis duximus exprimenda uocabulis:

Curtem, que dicitur Quartum cum castro, uilla, et toto dominicatu, pratis, herbis, siluis, nemoribus, pascuis, et aquaticis, et ripariis usque in Tanagrum: et toto districtu ipsius uille; ecclesiam S. Petri sitam in eodem loco, cum decimis et pertinentiis  suis; curtem suam, que dicitur Ercule cum ecclesiis, et decimis ad ipsam pertinentibus, et toto districtu hominum; plebem Pizentiane, cum castro, uilla, et capitulo totius plebatus, seruis, et ancillis, et capella S. Michelis, et decimis predicte ecclesie pertin. et toto districtu hominum, turre, et castro Coningo cum domo murata, et sexta parte de communibus; tres mansos in eodem loco, cum ecclesia parochiali, et capella ipsius castri, et decimis ad ipsam pertinentibus; ecclesiam de Podanengo, cum decimis, et pertinentiis suis; quatuor mansos in eodem loco cum seruis, et ancillis; curtem unam que dicitur Mons Tegletus, cum seruis et ancillis; ecclesiam S. Dalmatii cum pertinentiis suis; ecclesiam S. Andree  de Fontana stantia; tres mansos, in Abarana, cum capella S. Georgii ad plebem Pizentiane pertinente; ecclesiam S. Genesii de Gobione, cum manso uno, et decimis, et aliis pertinentiis suis; decimam S. Martini de compergulis; ecclesiam de Malesco, cum decimis, et pertinentiis suis; ecclesiam de Corebama, cum decimis et pertinentiis suis; ecclesiam de Cortanseris, cum decimis allodiorum, et uallis Azonis, et aliis pertinentiis suis; ecclesiam de Sexanto, cum decimis et pertinentiis suis; ecclesiam de Solio, cum decimis et pertinentiis suis; ecclesiam parochialem de ualliculis, cum totius uille decimatione excepta decimatione antiquarum possessionum dominorum; ecclesiam de  Castiglione, cum decimis et pertinentiis suis; ecclesiam de Cellis, cum illo quod fuit Hugonis, et quidquid habetis in eadem uilla, seu territorio eius ex parte Oberei exstirpantis uineas; decimas quoque totius ciuitatis, et uillarum ei adiacentium; uallis Tertie, montis Bonini, Arpegiani, uallis Latronis, exceptis iis que aliis ecclesiis sunt concessa; tres mansos in uiniaco, cum pascuis, herbis, cultis et incultis, aquaticis, ripaticis et toto districtu ipsorum hominum; tres mansos in uilla cum ecclesiis et pertinentiis suis; duas partes maiores castri de Corseone, que quondam fuere Bonefacii de Cortanenseris, et medietatem alteram ipsius partis, que fuit Carbonis, cum capella, et toto districtu hominum; quatuor mansos in eodem loco, cum parte, que fuit Gualfredi de Galandria: et quidquid habetis  in Anteriso, in Stoderda, in Lorello, et in Magleolo, cum aquaticis, et ripaticis et toto districtu hominum in uallefenaria, in uallepeto, in Suberico, et in Curaldia, et Montoso, et omnia que iuste habetis, in cultis, et in incultis, in herbis, pratis, siluis, nemoribus, in terra, uinea uallebella, orista maiore, Chrispizen, et in Ecclopleno, et omnia que habetis ultra Tanarum in monte Preuello, in Lauretto, Saxo Canulro, Calocio, Aglano, Mecedo, Corticellis, Spaluarie, et in Rocheta de Flexo; quidquid habetis in testamento Ung ri, et uxoris eius Geneue in ualle Cimina, monte Morino, Paderno, et Predalia, et ecclesiam S. Adriani cum pertinentiis suis.

 Preterea omnes rationabiles et antiquas consuetudines Ecclesie uestre, et que in obsequiis defunctorum, et missarum celebrationibus, atque diuisionibus oblationum, tam infra ciuitatem quam extra per totum episcopatum, hactenus habuisse noscimini; processiones quoque certis temporibus institutas, cum suis receptibus, uobis, uestrisque successoribus confirmamus. Decernimus ergo, etc., salua apostolice sedis auctoritate et episcopi uestri canonica iustitia. Si qua igitur in futurum, etc.

    Ego Alexander catholice ecclesie episcopus.
    Ego Ubaldus Ostiensis episc
    Ego Bernardus Portuen. et S. Rufine episc.
    Ego Albertus presb. card. tit. S. Laurentii in Lucina
     Ego Bozo presb. cardin. S. Pudentiane tit. Pastoris.
    Ego Ubaldus presb. card. titul. S. Crucis in Hierusalem.
    Ego Ioannes S. Ioannis et Pauli presb. card. tit. S. Pammachii.
    Ego Iacintus diac. card. S. Marie in Cosmedin.
    Ego Arditio diac. card. S. Theodori.
    Ego Cynthius diac. card. S. Adriani.
    Ego Hugo diac. card. S. Eustachii.
    Ego Petrus diac. card. S. Marie in Aquiro.


Datum Beneuenti per manum S. R. E. notarii, uIII Kal. August. indict. II, incarnationis Dominice anno 1169, pontificatus uero Alexandri pape III  anno X.



DCXXuI. Ad proceres, milites et uniuersos Christi fideles.---Pro Ecclesia Ierosolymorum et pro defensione terre illius. 
[MARTEN., Ampl. Collect., II, 747.]

ALEXANDER episcopus, seruus seruorum Dei, dilectis filiis proceribus, militibus et uniuersis Christi fidelibus ad quos littere iste peruenerint, salutem et apostolicam benedictionem.

Inter omnia que in cursu rerum labentium ad exercitium caritatis sapientia diuina disposuit, non facile quidquam nobis occurrit, in quo et gloriosius  ad uirtutem, et fructuosius ad mercedem possit caritas exerceri, quam si necessitas orientalis Ecclesie et fidelium Christianorum subleuetur auxilio, et taliter a paganorum muniatur incursu, ut et cultus ibi diuini nominis non deficiat, et fraternitatis uirtus laudabiliter enitescat. Cum enim in solo superne bonitatis nutu consistat et labores auferre fidelium et barbarorum reprimere feritatem, dissimulat interdum clamorem exaudire gementium, et fratres in fratrum oculis permittit affligi ut uideat si aliquis sit intelligens aut requirens Deum , et si forma diuine pietatis in alicuius animo inueniatur impressa. Si enim Creator hominum et angelorum inclinauit celos suos et descendit , et pro salute inutilis serui crucis  subire patibulum non despexit, restat nunc ut et qui uixit iam non sibi uiuat, sed ei qui pro nobis mortuus est et resurrexit , qui tradidit semetipsum pro nobis, et hostiam Deo in odorem suauitatis . Sepe ac multum laboratum est a fidelibus Christianis pro illius terre defensione, et multa effusione sanguinis per diuine gratie fauorem obtentum, ut cultus ibi Christiane fidei potuerit conseruari. Imo et cum olim in potestatem Saracenorum ex peccato populi deuenisset, exsurgentes sursum uiri uirtutis, denuo terram ad fidem Christi, exstinctis aut fugatis gentibus, reuocarunt, et erecto ibi fidei uexillo, sepulcrum Domini populorum accessu celebre reddiderunt. Nunc autem quia et populi numero diminuta, et frequentibus  attrita laboribus, et uariis bellorum euentibus confecta uidetur, ut si non ei caritas fraterna subuenerit, extrema sibi timeat pericula imminere, consuetum de occidentali plaga suffragium rursum exposcit, et uos, admonentibus nobis, tanquam Deo exhortante per nos, per uenerabiles fratres nostros Tyrensem archiepiscopum, Paneadensem episcopum, et dilectos filios G. preceptorem Hospitalis, et nobilem uirum A. de Landast. deferendo sibi suffragio suppliciter interpellat, tantum sibi fructum sperans de presenti ope futurum, quantum per quemcunque laborem hominum non credit se ulterius recepturum. Sed et extrema sibi pericula prospicit imminere, si fraterne caritatis auxilium  aut subtractum ei fuerit aut dilatum. In ianuis quidem esse uidetur, unde aut inimici sui tantum robur accipient, quod eius incursum sustinere non poterit, aut Christianorum uirtus taliter roborabitur, quod securus quisque sub arbore sua quiescet, et uestra posteritas ab illorum subuentione poterit quieta manere. Tanti ergo huius periculi timore deterriti, tante inde utilitatis intuitu prouocati, uniuersitatem uestram monemus et exhortamur in Domino, atque in remissionem uobis iniungimus peccatorum, quatenus pro illius amore qui nascendo, moriendo et resurgendo, uniuersorum salutem in terra illa uoluit operari, ad subuentionem eius uiriliter accingamini, et qui expediti sunt in personis, alii uero in facultatibus suis, remoto tarditatis obstaculo,  pro salute fratrum nostrorum ita uos exponere satagatis, ut quod ad gloriam Christiani nominis multo sanguine patrum uestrorum noscitur acquisitum, per laborem et industriam uestram conseruari ualeat et muniri.

Nos autem sollicitudinem uestram fauore apostolico prosequentes, illis qui pro diuinitatis amore laborem huius profectionis assumere, et quantum in se fuerit implere studuerint, de indulte nobis a Domino auctoritatis officio, illam remissionem imposite penitentie per sacerdotale ministerium facimus, quam felicis memorie Urbanus et Eugenius patres et antecessores nostri temporibus suis statuisse noscuntur, ut uidelicet qui ad defensionem terre idoneus, et ad hoc obsequium expeditus, suscepta  penitentia biennio ibi ad defensionem terre permanserit, et sudorem certaminis ad preceptum regis et maiorum terre pro amore Christi portauerit, remissionem iniuncte penitentie se letetur adeptum, et cum contritione cordis et satisfactione oris profectionem istam satisfactionis loco ad suorum hanc indulgentiam peccatorum, nisi forte rapine uel furti, uel percepte usure reos esse constiterit, in quibus, si facultas adfuerit, non purgatur peccatum, nisi restituatur ablatum. Si uero facultas reddendi defuerit, predicta satisfactio ad istorum quoque remissionem sufficiat peccatorum. Qui uero per annum in hoc labore permanserit, exoneratum se de medietate satisfactionis imposite auctoritate apostolica recognoscat. Ad hoc ne pium desiderium  alicuius perturbatio prauorum exterreat, nos familias, possessiones eorum sub beati Petri protectione suscepimus, et in defensione nostra et prelatorum Ecclesie statuimus permanere, auctoritate apostolica decernentes, ut de omnibus que illi qui crucem acceperunt, quiete possederint, nulla post susceptam crucem questio moueatur, donec ipsi redierint, uel de eorum obitu certissime cognoscatur. Quicunque uero ere alieno premuntur, et tam sanctum iter puro corde inceperint, de preterito usuras non soluant. Liceat autem eis terras seu ceteras possessiones suas, postquam commoniti propinqui siue domini ad quorum feodum pertinet, pecuniam ipsis mutuare aut noluerint, aut non potuerint,  ecclesiis uel personis ecclesiasticis aut aliis fidelibus libere et sine ulla reclamatione impignorare. Preterea omnibus sepulcrum Dominicum pro instanti necessitate uisitare uolentibus, tam in itinere morte preoccupatis, quam usque illuc peruenientibus, laborem itineris ad penitentiam, obedientiam et remissionem omnium peccatorum iniungimus, ut post huius certaminis ergastula uitam eternam consequi mereantur.

Data Beneuenti, quarto Kalendas Augusti.



DCXXuII. Ad Henricum Remensem archiepiscopum.---Item pro orientali Ecclesia. 
[Ibid., col. 750.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Cum gemitus de quacunque tribulatione clamantium ad aures debeant Ecclesie peruenire, dolores orientalis Ecclesie tanto attentius audire nos conuenit, tantoque illi attentius condolere, quanto ampliorem et maiorem compassionem de diuine consolationis uberibus ad nos legimus emanasse. Quia etenim locum illum et in ueteri et in nouo populo diuinitus uidemus electum, unde quasi de corde per uniuersum corpus uena uite decurreret, non abs re de uniuersis partibus ad auxilium illius terre concurritur, sed quia uniuersitas hominum cibum uite  uidetur et salutis potum hausisse. Sane nunc, sicut dicitur, in tante constituta est necessitatis articulo, ut ipsa imminentes angustias tacere non possit, et nos cum uniuersa occidentali Ecclesia de subuentione illius attentius oporteat cogitare. Presto quidem esse uidetur unde uel inimici crucis Christi tantum robur accipient, quod orientalis Ecclesia eorum impetum non poterit sustinere, aut nostri per diuinum fauorem et auxilium fratrum suorum ita proficient, quod ab eorum impetu securi quiescent, et occidentali Ecclesie de subuentione illorum omnis anxietas et sollicitudo tolletur. Nunc igitur quia uenerabiles fratres nostri F. Tyrensis archiepiscopus, et episcopus Belmensis, preceptor Hospitalis, et nobilis uir A. de Landast, pro exponenda  illius terre necessitate, occidentalis Ecclesie presidio postulando mittuntur; fraternitatem tuam scriptis apostolicis exhortamur, et commissa nobis a Deo auctoritate iniungimus, ut uice nostra predictis fratribus diligenter assistas, et apud carissimum in Christo filium nostrum Ludouicum illustrem Francorum regem suggestione tua efficias, ut personis regni ecclesiasticis et mundanis conuocatis in unum, de illius terre subuentione disponat, ea quidem discretione adhibita, ut qui ad hoc idonei uisi fuerint in personis, alii uero in facultatibus suis, erga fratres suos caritatis debitum exsequantur, et ante ad subsidium prestandum accelerent, quam contra eos Turcorum manus ex alienis  opibus inualescat. Tu ipse quoque personas prouincie tue in unum studeas conuocare, atque cum eis quod ad honorem Dei et salutem illius terre pertineat, deliberes ac disponas. Porro nos auctoritatem nostram in facto isto experientie tue aliorumque archiepiscoporum regni committimus, ut uos ad tuitionem et securitatem proficiscentium, et penitentium indulgentiam iuxta tenorem litterarum, quas propter hoc dirigimus, procedatis et recipiatis familias et facultates eorum sub protectione Ecclesie, qui laborem huius itineris pro amore Dei et subuentione terre duxerint assumendum. Sed et si quid ad eorum tuitionem adiiciendum fore uideris, quod Ecclesie prestare conueniat, uice nostra peragite, ac pariter sacerdotalem zelum ad exsecutionem  pii operis exercete, ut ministerium uestrum honorificetur in omnibus, et orientalis Ecclesia consuetum de regno uestro suffragium, Deo inspirante, reportet.

Data Beneuenti, quarto Kalendas Augusti.



DCXXuIII. Parthenonem SS. Fabiani et Damiani tuendum suscipit et eius possessiones ac iura confirmat, petentibus Galdino archiepiscopo Mediolanensi, et Alberto episcopo Laudensi. 
[UGHELLI, Italia sacra, Iu, 672.]

ALEXANDER episcopus, seruus seruorum Dei, dilecte in Christo filie TAIDI abbatisse monasterii S.  Fabiani de Farinate, ac Sancti Damiani de Donaria, eiusque sororibus, tam presentibus quam futuris, regulariter substituendis in perpetuum.

Ad hoc uniuersalium ecclesiarum cura nobis a prouisore omnium bonorum Deo concessa est, quatenus religiosas personas diligamus, et beneplacentes Deo famulatui studeamus modis omnibus propagare: nec enim Deo gratus famulatus aliquando impenditur, nisi ex caritatis radice procedens a puritate religionis fuerit conseruatus. Idcirco dilecta in Christo filia Thais abbatiss. petitioni tue per uenerabiles fratres nostros G. archiepiscopum Mediolanensem apostolice sedis legatum, et Albertum Laudensem episcopum clementer annuimus, et beator. Fabiani et Damiani ecclesias, quibus Deo  auctore presides, ad exemplar predecessorum nostrorum sancte memorie Paschalis, Calixti et Innocentii Romanorum pontificum sub apostolice sedis tutela excipimus, et eas ab omnium mortalium deinceps grauamine liberas permanere decernimus, quarum unam ecclesiam uidelicet Beati Fabiani de Farinate Bergomenses comites Lantelmus, Guillelmus, Arditius, Rogerius, Albicus, Arduinus, Osbertus, qui uidelicet eam in fundo suo construxerunt sub annuo censu duodecim denariorum Mediolanensis monete beato Petro, et eius Romane Ecclesie obtulerunt. Aliam uero Ecclesiam Beati Damiani de Donaria sub consimili censu firmantes. Per presentis igitur priuilegii paginam apostolica auctoritate  statuimus, ut quecunque bona, quascunque possessiones eidem Ecclesie, aut ex predictorum comitum, aut ex quorumlibet fidelium largitione possident, siue in futurum, largiente Deo, iuste atque canonice poterunt adipisci, firma uobis, et his que post uos successerint, illibata permanere, nec diecesano episcopo facultas sit ecclesias ipsas et personas in eius domibus seruientes grauare, aut aliquid in illis potestate iudiciaria exercere preter locorum consecrationes, sanctimonialium benedictiones, et clericorum, qui in eis constituti fuerint, ordinationes, si tamen episcopus catholicus fuerit et gratiam atque communionem apostolice sedis habuerit, et si gratis, ac sine aliqua prauitate uoluerit sacramenta eadem ministrare, alioquin a quouis  malueritis catholico ea suscipietis episcopo.

Nulli ergo omnino hominum liceat prefatas ecclesias perturbare, aut earum possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur sanctimonialium in prelibatis ecclesiis Deo seruientium profutura salua sedis apostolice auctoritate. Obeunte uero te nunc eorumdem locorum abbatissa, uel earum qualibet, que tibi successerit, nulla ibi qualibet, que tibi successerit, nulla ibi qualibet subreptionis astutia, seu uiolentia preponatur, nisi quam sorores communi consensu, uel sororum pars consilii sanioris secundum Dei timorem, et beati Benedicti Regulam elegerint, a Romano pontifice, uel cui ipse commiserit, consecrandam. Sepulturam quoque eorumdem locorum  liberam esse censemus, ut eorum deuotioni, et extreme uoluntati, qui se in prefatis locis sepelire deliberauerint, nisi forte excommunicati, uel interdicti sint nullus obsistat, salua tamen iustitia illarum ecclesiarum, a quibus mortuorum corpora assumuntur. Porro noualium uestrorum que propriis manibus, aut sumptibus colitis, siue de nutrimentis uestrorum animalium decimas ab aliquibus exigi omnino prohibemus communi uita uiuentibus. sicut beatus Gregorius ait iam de faciendis portionibus, uel exhibenda hospitalitate nichil nobis loquendum est, cum omne quod superest in causis piis, ac religiosis erogandum est. Si qua igitur in futurum, etc.

    Ego Alexander catholice Ecclesie episcopus
     Ego Hubaldus Ostiensis episc.
    Ego Bernardus Portuensis episc.
    Ego Ubaldus presb. card. tit. S. Crucis in Ierusalem.
    Ego Albertus presb. card. tit. S. Laurentii in Lucina.
    Ego Bozo presb. card. S. Pudentiane tit. Pastoris.
    Ego Petrus presb. card. S. Laurentii in Damaso.
    Ego Iacintus diac. card. S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
     Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Aquiro.


Datum Beneuenti per manum Gerardi, sancte Romane Ecclesie notarii II, Kal. Augusti, indict. II, Incarnationis Dominice anno 1169, pontificatus uero domni Alexandri pape III anno decimo.



DCXXIX. Donationem factam a Gerardo episcopo Patauino abbatisse et monasterio S. Zacarie uenetiarum, de decimis bonorum in Monte Silice, confirmat. 
[CORNELII, Ecclesie uenete, XI, 379.]

ALEXANDER episcopus, seruus seruorum Dei, dilecte  in Christo filie G. abbatisse et sororibus monasterii S. Zacarie de uenetia, salutem et apostolicam benedictionem.

Iustis petentium desideriis facilem nos conuenit impertiri consensum ut uota que a rationis tramite non discordant, effectu sint prosequente complenda. Eapropter, dilecte in Domino filie, uestris iustis postulationibus grato concurrentes assensu decimam, quam habetis in Monte-Cilice a uener. fratre nostro Girardo Paduano episcopo rationabiliter uobis concessam et scripti sui munimine roboratam, uobis et monasterio uestro auctoritate apostolica confirmamus, et presentis scripti patrocimo communimus. Decernimus ergo, ut nulli omnino hominum liceat hanc paginam nostre confirmationis  infringere uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Beneuenti, XuII Kalend. Septembris.



DCXXX. Priuilegium pro Ecclesia Bononiensi. 
[SAuIOLI, Annal. Bologn., II, II, 22.]

ALEXANDER episcopus, seruus seruorum Dei, uenerabili fratri IOANNI Bonon. episcopo eiusque successoribus canonice substituendis in perpetuum.

Sacrosancta Romana Ecclesia Bonon. Ecclesiam speciali semper prerogatiua dilexit et eam inter alias studuit propensius honorare. Inde est quod  nos, qui licet minus sufficientes in eiusdem sumus Ecclesie specula collocati prefatam Bonon. Ecclesiam consueta benignitate diligamus et tuis iustis postulationibus, uenerabilis frater Ioannes episcope, gratum cupimus impertiri assensum. Quocirca, frater episcope, personam tuam et commissam tibi Ecclesiam plenis caritatis brachiis amplectentes, omniaque tam in ciuitate quam in comitatu Bonon., tam maiora quam minora, ut massam primarii et alias massas et fundos in eodem comitatu preter hec quod te patrimonio nobilis mulieris comitisse Mathildis in eodem comitatu habemus si quid est et excepto banno quod in ciuitate Bononie ex parte Romani pontificis, prout hactenus et deinceps iudicetur,  sicut pie recordationis Anastasius papa predecessor noster bone memorie Gerardo quondam Bonon. episcopo antecessori tuo receptis ab eo centum libris assortiat. Quas pro utilitatibus Ecclesie Romane expendit in emphiteusim sibi suisque successoribus de communi fratrum suorum consilio concessisse atque locasse dignoscitur. Nos tibi tuisque successoribus et per uos Bonon. ecclesie titulo locationis in emphiteusim perpetuam concedimus atque locamus et locationem ipsam presentis scripti pagina communimus. Pro ipsa uero locatione tu tuique successores nobis nostrisque successoribus duas libras puri argenti annis singulis in mense Iunio debetis exsoluere. Porro quemadmodum nunc institutum est presenti pagine duximus  adnectendum ut tibi uel alicui tuorum successorum nullatenus liceat hanc locationem alicui ecclesie uel persone uendere, uel alienare, nisi nobis nostrisque successoribus. Nos uero et nostri successores prefatam locationem ab omni homine tibi tuisque successoribus defendere cogimus. Quod si aliqua partium quod suum erit quemadmodum supra scriptum est adimplere neglexerit, centum libras auri puri alteri sub nomine pene exsoluet et eodem locatio indissolubiliter permanebit. Nulli ergo hominum fas sit hanc nostre locationis paginam temerario ausu infringere, seu ipsi modis quibuslibet contraire. Si quis autem hoc attentare presumpserit indignationem omnipotentis Dei et beatorum Petri et Pauli apostolorum eius se nouerit incursurum.

     Ego Alexander catholice Ecclesie episcopus.
    Ego Ubaldus presb. card. tit. S. Crucis.
    Ego Ioannes presb. card. Sanctorum Ioannis et Pauli tit. Pammachii.
    Ego Hildebrandus presb. card. basilice XII Apostolorum.
    Ego Albertus presb. card. tit. S. Laurentii in Lucina.
    Ego Guillelmus presb. card. tit. S. Petri ad uincula.
    Ego Ioannes presb. card. S. Pudentiane tit. Pastoris.
    Ego Petrus presb. card. tit. S. Laurentii in Damaso.
    Ego Ioannes presb. card. S. Marci.
     Ego Theodinus presb. card. S. uitalis tit. uestine.
    Ego Bernardus Portuensis et S. Ruffine episc.
    Ego Hyacinthus diac. card. S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego Petrus card. S. Marie.


Datum uerulan. per manum Gratiani, sancte Romane Ecclesie subdiaconi et notarii, XIu Kal. Maii, indict. III, Incarnat. Dominice anno 1169,  pontificatus domni Alexandri pape III anno tertio.



DCXXXI. Guale episcopo Bergomati ecclesiam S. Marie de Turre in Suere, et ecclesiam Sancti Iuliani de Souisio super Abduam concedit. 
[LUPI, Cod. diplom. Bergom., II, 1257.]

ALEXANDER episcopus, seruus seruorum Dei, uenerabili fratri GUALAE Pergamensi episcopo, eiusque successoribus canonice substituendis in perpetuum.

Cum ad nostram presentiam deuotionis intuitu accessisses, ut nos scilicet et matrem tuam sacrosanctam Ecclesiam Romanam uisitares, nobis et  fratribus nostris diligenter exposuisti quod commissus tibi episcopatus nimis arctus existeret. Quare a nobis instantius expostulasti quod de ecclesiis illis que in episcopatu iam dicto ad Romanam solummodo Ecclesiam spectant tibi concedere deberemus unde necessitatem tuam posses in aliquo releuare. Quocirca nos illius sincerissime deuotionis affectum quem circa iam dictam Romanam Ecclesiam multipliciter exhibuisse cognosceris diligentius attendentes, considerantes etiam quantum pro nostris et eiusdem Ecclesie negotiis promouendis laborem subieris et quem etiam fructum omnipotens et misericors Dominus labori tuo contulerit, ecclesiam Sancte Marie Turre que est super uillam de Sucre et ecclesiam Sancti Iuliani  de Souisio que supra Aduam consistit, tibi et predicte ecclesie tue, necnon et successoribus tuis de communi consilio fratrum nostrorum ad regendas et disponendas apostolica auctoritate . . . . . . . . . . et te exinde per annulum aureum inuestiuimus ita quidem quod tu et successores tui censum inde nobis nostrisque successoribus scilicet pro unaquaque duodecim denarios ueteris Mediolanensis monete annis singulis persoluetis. Clerici uero earumdem ecclesiarum tibi et successoribus tuis tanquam nobis ipsis et uelut ipso episcopo reuerentiam et obedientiam exhibebunt et iure parochiali plenius respondebunt.

Decernimus ergo ut nulli omnino hominum liceat prefatam concessionem temere perturbare,  etc.

    Ego Alexander catholice Ecclesie episc.
    Ego Hubaldus Ostiensis episc.
    Ego Ubaldus presb. card. tit. S. Crucis in Ierusalem.
    Ego Albertus presbyter. card. tit. Sancti Laurentii in Lucina.
    Ego Guillel. presb. card. tituli Sancti Petri ad uincula.
    Ego Bozo presb. card. Sancte Pudentiane tituli Pastoris.
    Ego Petrus presb. card. tit. Sancti Laurentii in Damaso.
    Ego Hyacinthus diacon. cardin. Sancte Marie in  Cosmedin.
    Ego Ardicio diac. card. S. Theodori.
    Ego Cinthius diac. card. Sancti Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. Sancti Eustachii iuxta templum Agrippe.
    Ego Petrus diaconus cardinalis Sancte Marie in Aquiro.


Datum Beneuenti, per manum Gerardi sancte Romane Ecclesie notarii, II Non. Nouembris, indictione III, Incarnationis Dominice anno 1169, pontificatus uero domni Alexandri pape III anno undecimo.



DCXXXII. Absaloni Roschildensi episcopo magisterium et prelationem insule Rugie, a Waldemaro rege deuicte et conuerse, in perpetuum in spiritualibus indulget. 
[HASSELBACH, Cod. Pomeran. diplom., I, 64.]


ALEXANDER episcopus, seruus seruorum Dei, uenerabili fratri ABSALONI Roschildensi episcopo, salutem et apostolicam benedictionem.

Cum Christiane fidei religio diuina cooperante gratia propagatur, et perfide gentis contunditur et frangitur refrenaturque malitia, tanto inde gaudium et letitiam concipimus in animo nostro maiorem, quanto amplius ex hoc diuini cultus numinis augetur, et uniuersalis Ecclesie de die in diem suscipit incrementum. Ex litteris siquidem karissimi in  Christo filii nostri Waldemari illustris Danorum regis et plurium aliorum manifeste comperimus quod quedam insula, Ro nomine, dicta iuxta regnum suum posita, tante idololatrie ac superstitioni a primitiuis catholice fidei fuisset temporibus dedita ut circumiacentem regionem sibi efficeret censualem, et eidem regno et uniuersis Christianis circumpositis damna multa et crebra pericula incessanter inferret. Quod idem rex celesti flamine inspiratus, et armis Christi munitus, scuto fidei armatus, considerans, diuino munere protectus, eam brachio forti et extento, duritiam hominum illius insule expugnatur, et exprobratiorem immanitatem illorum ad fidem et legem Christi tam potenter ac ualide magnanimiter reuocauit, et sue quoque subiecit dominationi.  Sane quoniam potentes ac populus terre angustam insulam habent, ita quod non possunt proprium episcopum et pastorem habere, rex eorum precibus et supplicatione deuictus, necessitate inspecta, nos satis suppliciter et affectuose rogauit, ut tibi curam et administrationem illius insule committeremus, quantum ad spiritualia. Nos igitur petitionibus eiusdem regis in quibus cum Deo et iustitia possumus animo benigniori fouere uolentes, et te sicut uenerabilem fratrem et firmam columnam Ecclesie gratie et honore preuenire optantes, interuentu quoque uenerabilium fratrum nostrorum E. Lundensis archiepiscopi apostolice sedis legati et episcoporum et principum regni et instantia uenerabilis fratris nostri Upsalensis archiepiscopi et  dilectorum filiorum nostrorum Brianensis abbatis, Ioannis magistri nuntii eiusdem regis et magistri Galteri clerici tui nichilominus inclinati, tibi et successoribus tuis magisterium et prelationem eiusdem insule in spiritualibus indulgemus in perpetuum absque preiudicio iustitie aliarum ecclesiarum si quam in ipsa habent. Eis ergo quoniam sunt rudes in fide et adhuc legis nostre ignari, uerbum salutis annunties et uiam ueritatis demonstres, necnon salubribus conditionibus et doctrina Christiana informes.

Datum Beneuenti, II Non. Nouembris.



DCXXXIII. Canutum Danorum ducem sanctorum catalogo infert. 
[THORKELIN, Diplom. Arna-Magn., I, 27.]


ALEXANDER episcopus, seruus seruorum Dei, uenerabilibus fratribus Lundensi archiepiscopo apostolice sedis legato, episcopis et dilectis filiis abbatibus, prioribus et aliarum ecclesiarum prelatis per Daniam constitutis, salutem et apostolicam benedictionem.

Ex litteris karissimi in Christo filii nostri W. illustris Danorum regis, necnon ex scriptis uestris atque ex diligenti narratione uenerabilis fratris nostri Upsalensis archiepiscopi et illorum qui secum uenerunt, accepimus, qualiter recolende memorie Kanutus quondam Danorum dux iam dicti  regis pater adhuc uiuens, honeste et laudabilis uite et uir conuersationis exstiterit, et quomodo etiam post mortem suam iuxta sepulcrum ipsius fons quidam emicuerit, cecus lumen ceperit, et multas alias miraculorum uirtutes circa eum omnipotens et misericors Dominus dignatus fuerit operari sicut prefatus archiepiscopus et eius socii parati erant, si uellemus recipere, sub iurisiurandi religione confirmare. Inde siquidem est, qui nos predicti regis et nostra super eo canonizando petitione suscepta, et de misericordia Dei atque beatorum Petri et Pauli apostolorum eius meritis presumentes, ipsum de communi fratrum nostrorum consilio sanctorum catalogo duximus ascribendum, auctoritate apostolica statuentes, ut diem natalis  sui septimo Kalendas Iulii celebretis, nos enim iuxta uotum et desiderium uestrum ipsius sancti corpus ita glorificandum censuimus et debitis in terra preconiis honorandum. Sicut omnipotens et misericors Dominus eum per suam gratiam glorificauit in celis, ut uidelicet inter sanctos de cetero numeretur, qui hoc ipsum, prout ex testimonio nostro, supradicti quoque archiepiscopi et sociorum eius, necnon et multorum aliorum nobis innotuit, signis et uirtutibus meruit obtinere. Quia igitur nostre sinceritatis prudentiam decet eum pia colere deuotione et toto studio uenerari, quem auctoritate apostolica uestra postulat uniuersitas honorandum, deuotionem uestram per apostolica  scripta rogamus, monemus et exhortamur in Domino, quatenus eum ita de cetero congruis studeatis honoribus preuenire et obsequio debito uenerari, ut apud bonorum omnium retributorem multiplicem possitis per hoc mercedem recipere, et eius meritis atque intercessionibus apud Altissimum multimodis adiuuari.

Datum Beneuenti, sexto Idus Nouembr., anno Domini 1170.



DCXXXIu. Ad uniuersos Upsalensis Ecclesie parochianos.---Ut [Stephano] archiepiscopo obediant. 
[LILIEGREN, Diplomatarium Suecanum, I, 89.]

ALEXANDER episcopus, seruus seruorum Dei, dilectis  filiis uniuersis Upsalensis Ecclesie parochianis, salutem et apostolicam benedictionem.

Suggestum est nobis et quorumdam relatione monstratum quod quidam uestrum diabolica suasione commoti aduersus ecclesiarum prelatos insurgere consueuerint, et diuersa eis crimina obiicientes, ipsos super his laicorum iudicio stare, soliti sunt cercere; unde cum res mira omnibus uideretur, si ouis pastorem suum iugulare deberet, aut in eum sententiam damnationis proferre, uniuersitati uestre per apostolica scripta mandamus atque precipimus quatenus talia de cetero in animarum uestrarum periculum nullatenus attentetis, sed uenerabili fratri nostro S. archiepiscopo uestro, quem nos ob salutem et profectum uestrum  ad partes illas direximus, sicut Patri et pastori uestro debitam in omnibus obedientiam et reuerentiam humiliter exhibeatis, nec eum aut alium quemlibet Ecclesie prelatum coram laicis accusare, seu ad seculare iudicium trahere presumatis. Iam dicti siquidem archiepiscopi persona nullius examini preterquam Romani pontificis . . . . noscitur subiacere. Quare quod alicui regi seu principi licitum nequaquam existit, uobis non debitis contra salutem uestram aliquatenus usurpare, cum exinde omnipotentis Dei indignationem possetis non immerito plurimum formidare.

Datum Beneuenti, uI Idus Nouembris.



DCXXXu. Priuilegium pro ecclesia S. uincentii Bergomate. 
[UGHELLI, Italia sacra, Iu, 466.]


ALEXANDER episcopus, seruus seruorum Dei, dilectis filiis ADELARDO archidiac., eiusque fratribus, tam presentibus quam futuris, in matrici Pergamensi ecclesia Sancti uincentii canonice uiuentibus, salutem et apostolicam benedictionem.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris rationabilibus postulationibus clementer  annuimus, et B. uincentii martyris ecclesiam, in qua diuino estis obsequio mancipati, ad exemplar predecessorum nostrorum felicis memorie Innocentii, Lucii et Adriani Romanorum pontificum, una cum uestre congregationis collegio, et cum omnibus ad eamdem ecclesiam pertinentibus sub apostolice sedis tutelam protectionemque suscipimus, et presentis scripti pagina communimus. Statuimus enim ut quascunque possessiones, quecunque bona in ecclesiis, uillis, oppidis, decimis, oblationibus, et nundinarum redditibus, seu aliis rebus eadem ecclesia impresentiarum iuste et rationabiliter possidet, aut in futurum concessione pontificum, liberalitate regum uel principum, oblatione fidelium, seu aliis iustis modis, rationabiliter, auxiliante  Domino poterit adipisci, firma uobis uestrisque successoribus in perpetuum, et illibata permaneant. In quibus hec propriis duximus exprimenda uocabulis:

Ecclesiam S. Marie, que est in Castello de Calcinate, ecclesiam S. Martini que est in eiusdem loci uilla, ecclesiam S. Michelis de Carpeneto ecclesiam S. Marie de Gorlo, ecclesiam S. Georgii de Spalanico, ecclesiam S. Christine de Albegno, ecclesiam S. Cassiani, que est in ciuitate Pergami. Decernimus ergo ut quandiu in canonice discipline obseruantia permanseritis, nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel importunis angariis, seu  temerariis uexationibus fatigare; sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura. Interdicimus etiam, ut nec episcopo, nec archiepiscopo liceat, nec etiam alicui persone facultas sit uestre communitatis bona in proprios usus deflectere, siue in beneficiis aliis dare, uel quibuscunque aliis modis a prebenda fratrum, uel communi utilitate alienare. Locationes uero, seu commutationes, aut inuestitiones prediorum, absque communi fratrum, uel sanioris partis consilio nullatenus perpetrentur, nec huiusmodi ius ab episcopo, uel personis quibuslibet inuadatur. Salua tamen sedis apostolice auctoritate, et Pergamensium catholicorum episcoporum canonica iustitia.

 Si quis igitur in posterum archiepiscopus, episcopus, imperator, rex, princeps, dux, marchio, comes, aut uicecomes, seu quelibet ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie sua iura seruantibus sit pax Domini nostri Iesu Christi,  quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus subscripsi.
    Ego Hubaldus Ostiensis episc.
    Ego Hubaldus presb. card. tit. S. Crucis in Ierusalem.
    Ego Albertus presb. card. tit. S. Laurentii in Lucina.
    Ego Willelmus presb. card. tit. S. Petri ad uincula.
    Ego Boso presb. card. S. Pudentiane tit. Pastoris.
     Ego Petrus presb. card. tit. S. Laurentii in Damaso.
    Ego Iacintus diac. card. S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Aquiro.


Datum Beneuenti per manum Gerardi S. Romane Ecclesie notarii, III Id. Nouemb., indict. III, Incar. Dom. anno 1167, pontificatus uero domni Alexandri pape III anno XI.



DCXXXuI. Ad Waldemarum Danorum regem.---Abbatem fratresque Caluenses commendat.
[LANGEBEK, Scriptores Rerum Danicarum u, p. 243.]


ALEXANDER episcopus, seruus seruorum Dei, carissimo in Christo filio WALDEMARO, illustri Danorum regi, salutem et apostolicam benedictionem.

Quod diuina gratia inspirante, in deuotione beati Petri et nostra consistis, et religiosos uiros honore pariter et gratia satagis preuenire, et eis opem et fauorem intuitu pietatis impendis, plurimum gaudemus, et ut in hoc tibi perseuerantie uirtutem concedat, altissimum et omnipotentem Dominum deuota supplicatione oramus. Specialiter autem serenitati tue gratias digniores exsoluimus, quod  religiosos uiros et presertim abbatem et fratres monasterii de Calue clementiori oculo respicis, eosque diligere, et illis grate consolationis subsidium conferre pia miseratione dignaris. Ex qua re sementem boni operis quam in eis seminasti, te cum multiplicato fructu recollecturum fore confidimus, et tibi exinde felicis retributionis premium prouenire non dubitamus. Unde quia decens est et tue celsitudini noscitur admodum conuenire, ut, quanto pius et misericors Dominus te amplius sublimauit in terris et in altiori gradu collocauit honoris, tanto attentius operibus debeas attendere pietatis, et ea, que tibi beneplacita sunt et perfecta ardenti desiderio satagas adimplere, regiam excellentiam rogamus, monemus et exhortamur in  Domino, quatenus in deuotione beati Petri et nostra, sicut bene cepisti, firmiter perseueres, et honori pariter et exaltationi unice matris tue, sacrosancte Romane Ecclesie deuoto corde et pura mente intendas. Preterea translationem monasterii quam de loco ad alium locum predictus abbas et fratres auctoritate uenerabilis fratris nostri Eskilli Lundensis archiepiscopi et episcoporum terre, et assensu tuo fecisse noscuntur, necnon et concambium, quod tecum fecerunt, ratum et firmum habemus, magnitudinem tuam rogantes, quatenus te memoratis fratribus propitium et benignum exhibeas, et eorum protector, auxiliator et defensor existas.



DCXXXuII. Ad Briennum de Calue abbatem.



ALEXANDER episcopus, seruus seruorum Dei, dilectis filiis BRIENNO abbati et fratribus de Calue, salutem et apostolicam benedictionem.

Propositi et desiderii nostri est, paci et quieti religiosorum paterna sollicitudine et diligenti cura intendere et eorum uotis et petitionibus benignum fauorem et gratuitum effectum prebere. Perlatum est siquidem ad notitiam nostram, quod auctoritate fratris nostri Eskilli Lundensis archiepiscopi et episcoporum terre, nec non et assensu karissimi in Christo filii nostri Waldemari illustris Danorum regis monasterium uestrum de Weng, ubi erat  prius, cum possessionibus suis, ad locum qui Calue nominatur, transtulistis, sola uilla de Weng in manu regis relicta, pro terra quam ab eodem rege in concambium accepistis. Unde [quia] translationes et commutationes, que pro utilitate ecclesiarum fiunt, approbare et ratas habere debemus, nos translationem eiusdem monasterii uestri, prout dignum est, approbantes, eam ratam et firmam monere sancimus et concambium quod cum predicto rege in ipsa translatione monasterii uestri fecistis, uobis et ecclesie uestre auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem  hoc attentare presumpserit, indignationem omnipotentis Dei, et beatorum apostolorum eius Petri et Pauli se nouerit incursurum.



CIRCA ANNUM 1169.



DCXXXuIII. Ad Bonifacium magistrum militie Templi de Lombardia.


ALEXANDER episcopus, seruus seruorum Dei, dilectis filiis BONIFACIO magistro et fratribus militie Templi de Lombardia, salutem et apostolicam benedictionem.

Cum inter uos et dilectos filios nostros Guillelmum  abbatem et fratres Fraxinorienses super ecclesia Sancti Stephani in suburbio ciuitatis Regii sita hospitali. . . . . suis possessionibus controuersia fuisset diutius agitata, eadem controuersia amicabili fuit transactione sopita. Quam utique transactionem. . . . . . et firmam habentes uobis prescriptam ecclesiam cum hospitali et aliis pertinentiis suis saluo censu. . . . . . . . decem solidorum lu. . . . . . . . abbati et monasterio suo et. . . . . . . . . . . . . librarum oleis quas predicti. . . . . . . . . . . . . . . . . . . . . . . . . . . . ne diecesani episcopi. . . . . . . . nulli hominum liceat hanc paginam . . . . . . . . . . . .  . . . . . . . . . . . . . . . . . . . . . . . . .



ANNO 1162-1170.



DCXXXIX. Thome archiepiscopo Cantuariensi mandat cogat monachos de Boxelee ut ecclesie S. Marie decimas persoluant.


ALEXANDER papa III, THOMAE Cantuariensi archiepiscopo.

Commisse nobis a Deo dispensationis officium admonet multipliciter et hortatur, ut uniuersis Christi ecclesiis debeamus utiliter prouidere, atque  integra iura sua nos oporteat illibata seruare. Peruenit quidem ad nos, quod monachi de Boxelee ecclesie Sancte Marie, in cuius parochia commorantur, decimas ex integro non persoluunt, et eas secundum canones reddere contradicunt. Quapropter, frater noster, tibi per apostolica scripta mandamus et precipimus, quod predictos monachos ut ipsas decimas etiam de illis cultis in quibus olim domus constructe fuerant, prefate ecclesie cum omni integritate persoluant, quas priusquam in eadem ecclesia morarentur solebant persoluere, sine appellationis obstaculo, nostra auctoritate, omni cum districtione compellas. Sicut enim olim de pascuis soluebantur decime, ita nunc de eisdem ad frugum fertilitatem translatis decimas uolumus  absque diminutione persolui.



DCXL. Ad Thomam archiepiscopum Cantuariensem.---De appellationibus ad sedem apostolicam.
[Gilberti Foliot Epist., ed. GILES, II, 62.]

Relatum est auribus nostris quod, si quando episcopi suffraganei tui uel archidiaconi prouincie tue super aliquo certo negotio ad audientiam nostram appellantur, episcopatus et archidiaconatus suos nostre et Romane Ecclesie protectioni subiiciunt, et cum appellantur ad annum, interim te de suis uel suorum excessibus subditorum cognoscere non permittunt, scilicet omnem tuam iustitiam  euacuant et suspendunt. uolentes itaque pastorali sollicitudine prouidere, ne appellationis obtentu detur audacia grauia committendi, auctoritate apostolica tibi duximus indulgendum, quod si prefati episcopi et archidiaconi appellauerint ad audientiam nostram, et episcopatus et archidiaconatus suos sub apostolica protectione posuerint, pro eorum appellatione nullatenus pretermittas, quin de casibus et excessibus subditorum suorum de suis propriis excessibus, si qui manifesti sunt et notorii, his duntaxat exceptis super quibus appellatum est, cognoscere possis, et super his statuere quod secundum iustitiam uideris statuendum.



DCXLI. Ad R. filium Henrici. 
[Epist. S. Thome, ed. GILES, II, 146.]


Dilecto filio R. filio Henrici.

Iustis petentium desideriis, etc., usque assensu. Terram de insula Thanedos quam uenerabilis frater noster Thomas Cantuariensis archiepiscopus tibi restituit, sicut ipsam cum pertinentiis suis tibi et heredibus tuis tenendam concessit, deuotioni tue, etc.



DCXLII. Ad Philippum abbatem Premonstratensem, etc.---Pro pace Premonstratensis ecclesie.


ALEXANDER episcopus, seruus seruorum Dei,  PHILIPPO  Premonstratensi, et ceteris abbatibus Premonstratum in Dei nomine congregatis.

Peruenit ad nos quod occasione quorumdam, que inter uos nouiter statuistis, non paucorum conuersorum uestrorum animi sunt turbati, usque adeo ut plures eorum facilius conuertantur ad seculum, quam ad recipienda statuta illa ualeant inclinari. Unde quoniam pensandum est maioribus, et cauendum ne gregem Dominicum auctoritate dispergant, quem lenitate conuenit et caritate seruare, uniuersitati uestre consulimus et monemus, quatenus turbationem ordinis, quanto potestis studio, euitantes, uniuersas nouitates, de quibus inter uos aliqua scissura possit emergere, in tempus aliud differatis. Continete uos intra terminos patrum uestrorum, et  uidete ne, dum uos ad noua et dubia desideratis extendere, que certa tenetis et sensistis utilia, cum plurimo dispendio amittatis. Non negamus et uobis et omnibus qui diuine se subiiciunt seruituti, ad maiora semper esse nitendum, et eos cum B. Apostolo posteriorum oblitos in anteriora se debere indesinenter extendere . Sed et omnia tempus habent. Est tempus loquendi et tempus tacendi; est tempus mittendi lapides et tempus colligendi; est tempus seminandi et tempus metendi . Et de facili autem omnis labor amittitur, si non temporis opportunitas obseruatur. Sane quantum in religiosis conuentibus malum discordie sit uitandum, malumus uos alieno exemplo quam  experimento proprio edoceri. uidetis enim quia, sicut parue res creuere concordia, ita maxime per discordiam sunt dilapse. Melius est autem uenturis malis ante tempus occurrere, quam postquam uenerint pro querendis remediis laborare, Salomone dicente: Sapiens uidens malum declinat; paruuli transeuntes sustinuere dispendia . uitate igitur ex nostro consilio usque ad pacem Ecclesie, donec plenius coabbates uestri ex omni parte conueniant, omnes que scissuram possent facere nouitates, et paruulos uestros, quos tanquam gallina pullos suos sub alis caritatis custodire ac fouere debetis, paterna pietate seruate. Cum autem pacem Ecclesie sue reddiderit, et plenius undique abbates uestri conuenerint, utilius et firmius tunc poteritis  quod salubre fuerit stabilire. Nam si quid roboris constitutionibus uestris ex uobis forte defuerit, ex apostolice sedis auctoritate poterit ministrari. Interim uero tenete quod cepistis, et ita ueteribus ac firmatis ab apostolica sede statutis insistere, et sub maioris austeritatis obtentu pax ordinis non possit amplius perturbari.



ANNO 1164-1170.



DCXLIII. Ad Thomam Cantuariensem archiepiscopum.---De professione Gilberti Herefordensis, postmodum Londinensis episcopi.
[Epistole S. Thome, ed. GILES, II, 19.]


ALEXANDER episcopus, seruus seruorum Dei, uenerabili fratri THOMAE Cantuariensi archiepiscopo, salutem et apostolicam benedictionem.

Cum in celebratione Turonensis concilii in nostra esses presentia constitutus, uoluisse te obtinere meminimus, ut uenerabilis frater Gilbertus quondam Herefordensis, nunc uero Londoniensis episcopus, professionem, quam predecessori tuo nomine Herefordensis Ecclesie fecerat, tibi etiam pro Londoniensi Ecclesia, sicut antecessores eius tuis fecerunt antecessoribus, exhiberet. Nos uero considerantes professionem ab eo Cantuariensi Ecclesie  nomine Herefordensis exhibitam posse satis, et debere sufficere, presertim cum si alteram facere cogeretur, uideretur idem episcopus uiolate professionis argui, et cum non sit consuetudo Romane Ecclesie, ut aliquis occasione translationis sue professionem bis facere compellatur, respondisse tibi nos et consuluisse meminimus, ut prima illa, quam Herefordensi in ecclesia predecessori tuo ac eiusdem successoribus fecerat, contentus existeres, nec eum supra alia professione grauares. Quoniam igitur monitis et consilio nostro humiliter in hac parte obtemperare curasti, presentium litterarum inscriptione decernimus, ut ex hoc nullum preiudicium tibi uel ecclesie tue debeat imposterum prouenire, quo minus illi, qui predicto  episcopo in ecclesia Londoniensi successerint, tam tibi quam successoribus tuis professionem teneantur consuetam et debitam exhibere.



ANNO 1166-1170.



DCXLIu. Ad uniuersos suffraganeos Cantuariensis Ecclesie.---Thomam Cantuariensem non solum metropolitico, sed etiam legationis iure illis preesse.
[Ibid., p. 62.]

Cum non ignoretis uenerabilem fratrem nostrum Thomam Cantuariensem arhiepiscopum uobis non solum metropolitico, sed etiam legationis iure preesse,  mirabile satis est, quod quidam uestrum, sicut audiuimus, asseuerare presumunt quod idem archiepiscopus nullam causam de episcopatibus uestris siue metropoleos siue legationis iure audire debeat, nisi per appellationem perferatur ad ipsum. Sane licet forte metropolitico iure non debeat causam de episcopatibus suis, nisi ad eum per appellationem deferatur, audire, legationis tamen obtentu uniuersas causas, que de ipsis episcopatibus per appellationem uel per querimoniam aliquorum perueniunt ad audientiam suam, audire potest et debet, sicut qui in prouincia sua uices nostras gerere comprobatur. Mandamus itaque uobis atque  precipimus, quatenus causas, que de uestris episcopatibus ad eumdem archiepiscopum perferuntur, eius iudicio relinquatis, nec quemlibet clericum uel laicum uestre iurisdictionis detrahere uel impedire tentetis, quominus causas suas ad prefatum archiepiscopum si uoluerit, possit transferre.



ANNO 1168-1170.



DCXLu. Iudicibus uelitrensibus precipit ut »cum aliqua causa super testamentis Ecclesie relictis ad eorum fuerit examen deducta, eam non secundum leges, sed secundum decretorum statuta tractent, et tribus aut duobus legitimis testibus sint contenti.« 
[BORGIA, Ist. di uelletri, p. 240.]





DCXLuI. Ad Henricum Remensem archiepiscopum.---Pro Gosleno et O. militibus. 
[MARTEN., Ampl. Collect., II, 771.]

ALEXANDER episcopus, seruus seruorum Dei, HENRICO Remensi archiepiscopo, salutem et apostolicam benedictionem.

Ex conquestione Gosleni et O. militum ad audientiam nostram noueris peruenisse, quod cum olim Herl. Remensis canonicus a Ric. consanguineo suo quosdam redditus pro triginta libris sub pignore  recepisset, eo pacto quod postquam ex eisdem redditibus sortem suam preter expensas reciperet, prescripti redditus deberent ad ius et proprietatem eiusdem R. sine contradictione redire, eodem R. mortuo, prefati G. et O. qui in bonis eius propinquitate sanguinis successerunt, pretaxatos redditus habere non possent, licet idem canonicus sortem suam deductis expensis dicitur in integrum recepisse. Asserit enim Herl. quod prefatus R. uxori sue Ade nomine prescriptos redditus in donationem propter nuptias contulerat, et sic non solum ipse, sed etiam A. et P. uicedominus super hisdem militibus grauiter aduersantur. Quia igitur nemini possumus uel debemus in sua iustitia deesse, fraternitati tue per apostolica scripta mandamus, quatenus  cum exinde fueris requisitus, utraque parte coram te conuocata, causam ipsam diligenter audias, et eam infra quadraginta dies post harum susceptionem, contradictione et appellatione cessante, iustitia mediante, decidas. Si qua uero partium legitime citata iudicio tuo parere contempserit, eam usque ad dignam satisfactionem, remota appellatione, ecclesiastica censura percellas.

Data Beneuenti, quarto Nonas Ianuarii.



DCXLuII. Monasterio Longipontis dona ab episcopis et capitulo Siluanectensi collata confirmat. 
[Gallia Christ., X, Instrum., 432.]

ALEXANDER episcopus, seruus seruorum Dei, HUGONI  abbati et fratribus monasterii Longipontis, salutem et apostolicam benedictionem.

uenerabilis noster Henricus Siluanectensis episcopus, necnon et Ecclesie sue canonici, transmissis litteris nobis intimarunt, quod totam eleemosynam quam uobis bone memorie Petrus, Theobaldus et Amalricus quondam Siluanectenses episcopi, assensu capituli sui et maxime omnes terras, prata, uineas quas in territorio Suessionensi, in loco qui Pratella uocatur, tam diebus eorumdem quam modernis temporibus acquisiuistis, liberaliter concesserunt, et ea una cum uinagio terrarum et uinearum quas ibi possident, sub pensione annua confirmarunt. Preterea predictus episcopus et canonici eius uobis in prescripto territorio quidquid emptione  uel eleemosyna acquirere poteritis, contulerunt, et sub certa forma scripti sui munimine roborarunt; quam siquidem concessionem, sicut in memorati episcopi et Ecclesie sue scripto authentico exinde facto noscitur contineri, uobis et per uos monasterio uestro auctoritate apostolica confirmamus, et presentis scripti patrocinio communimus; statuentes ut nulli hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Beneuenti, Iu Nonas Ianuarii.



DCXLuIII. Monasterio Beccensi asserit priuilegia a Willelmo quondam archiepiscopo Rothomagensi concessa. 
[LANFRANCI Opp., ed. GILES, I, 332.]


ALEXANDER episcopus, seruus seruorum Dei, dilectis filiis ROGERIO abbati, et fratribus Beccensis monasterii, salutem et apostolicam benedictionem.

Ex rescripto quarumdam litterarum bone memorie Willelmi, quondam Rothomagensis archiepiscopi, nobis innotuit quod ipse uobis et monasterio uestro, nec non et illius loci parochie multas libertates concessit, et ecclesiam ipsam cum parochia sua ab omni episcopali exactione absoluit, sicut in eius scripto exinde facto noscitur plenius contineri; cuius siquidem concessionem nos, sicut rationabiliter facta est, et in authenticum scriptum redacta,  ratam habentes auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Beneuenti, septimo Idus Ianuarii.



DCXLIX. Ad Henricum Remensem archiepiscopum.---Contra leprosos Cameracenses. 
[MARTEN., Ampl. Collect., II, 772.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Recepta conquestione leprosorum Cameracensium, quod Sancti Andree de Castello  et Sancti Sepulcri  abbates et canonici Sancti Gaugerici, et nobilis uir Manasses de Ruriniaco de noualibus suis et de nutrimentis animalium suorum ab eis decimas extorquerent; fraternitati tue ad instantiam ipsorum mandauimus, ut si prefati abbates et canonici preceptis nostris in hac parte acquiescere nollent, uidelicet quod decimas, quas de his predictis infirmis ausu temerario presumpserunt auferre, ipsis infra quadraginta dies post litterarum nostrarum susceptionem cum integritate non restituerent, uel secum exinde pacifice et amicabiliter conuenirent,  nec eos super his ulterius molestarent, eos ab ecclesiarum ingressu districtius cerceres, et abbates ab ecclesiarum administratione denuntiares apostolica auctoritate suspensos. Nunc autem ex transmissa relatione dictorum abbatum ad aures nostras peruenit quod prenominati infirmi decimas, quas a triginta annis usque ad hunc annum sine interruptione soluerunt, et sancte recordationis pater et predecessor noster Eugenius papa et alii predecessores nostri confirmauerunt, ipsis subtrahere conantur; et quod graue est, post appellationem ad nos factam, ipsos per uiolentiam laicorum spoliare non dubitarunt, et cum nuntiis eorum nuntius istorum in uia obuiasset, et eis ut ad nos secum redirent ex parte nostra iniunxisset,  ipsi et noluerunt aliquatenus consentire. Unde licet predictos infirmos manutenere et fouere uelimus, quia tamen aliorum iura nec debemus nec uolumus imminuere, fraternitati tue per apostolica scripta mandamus quatenus huius rei ueritatem diligenter inquiras, et, si tibi constiterit quod memorati abbates et canonici prescriptas decimas a triginta annis usque ad hunc annum sine questione possedissent et antecessores nostri eas illis confirmassent, infirmos ab eorum infestatione desistere et decimas ipsas eis persoluere, omni contradictione et appellatione cessante, compellas; et si forte litteras nostras coram te contra hoc produxerint, et eis uoluerint inniti, tu litteris ipsis nullatenus deferas.  uerumtamen de terris illis quas iidem infirmi a tribus annis nouiter ad culturam reduxerunt, et de nutrimentis animalium suorum nulli decimas reddere compellantur. Quidquid autem de decimis ipsis post appellationem ad nos factam per uiolentiam acceperunt, restituere constringantur. Sane predicto Manasse de his in nullo respondere cogantur. Nolumus tamen quod occasione ista aliorum terras contra uoluntatem suam presumant aliquatenus exstirpare.

Data Beneuenti, sexto Idus Ianuarii.



DCL. Ad eumdem.---Pro ecclesia Premonstratensi. 
[Ibid., col. 773.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Significatum est nobis quod Ioannes de Burgundione pro damnis et detrimentis que Premonstratensi ecclesie temere intulit, excommunicationis uinculo sit innodatus. Unde quoniam ecclesiastica sententia, que in malefactores aliquos pro suis excessibus promulgatur, rata debet et inconcussa existere, et eam usque ad dignam satisfactionem firmitatis robur necesse est obtinere, fraternitati  tue per apostolica scripta mandamus quatenus, si ita est, eamdem sententiam usque ad dignam satisfactionem facias inuiolabiliter obseruari.

Data Beneuenti quinto Idus Ianuarii.



DCLI. Ad . . . . ---Pro ecclesia Beati Remigii Remensis. 
[Ibid., col. 774.]

ALEXANDER episcopus, etc.

Significauit nobis dilectus filius noster abbas S. Remigii quod quidam homines Catalaunenses ei domum quamdam et triginta libras Catalaunensis monete auferre presumant, de qua illi iustitiam exhibere contemnunt. Unde quoniam iustitiam quam uniuersis debemus, uiris et locis religiosis  tenemur propensius conseruare, fraternitati uestre per apostolica scripta mandamus quatenus memoratos homines parochianos uestros monere diligentius et districte compellere studeatis, ut prefato abbati prescriptam domum atque pecuniam sine dilatione reddant, et in pace dimittant, uel eidem sub examine uestro plenam inde iustitiam, appellatione remota, non differant exhibere. Quod si uterque uestrum in his interesse non poterit, alter non minus, prout dictum est, in cause cognitione procedat.

Data Beneuenti, secundo Id. Ianuar.



DCLII. Ad Henricum Remensem archiepiscopum.---Pro Huldewino uicedomino Remensi. 
[Ibid.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Dilectus filius noster Holduinus ecclesie tue uicedominus, nobis diligenti narratione ostendit, te ipsum beneficium, quod in ecclesia Sancti Sixti per bone memorie S. quondam thesaurarium consueuit habere, sicut multi ante illum alii habuerunt,  ei pro tuo beneplacito subtraxisse, licet paratus esset super hoc, sicut asserit, iustitie stare. Unde quoniam in nullo te scienter offendisse proponit, quare illum prescripto beneficio spoliasse deberes, nec in aliquo coram nobis tibi detraxit, uel uerbum unum, in quantum nos comprehendere potuimus, protulit inhonestum, fraternitatem tuam per apostolica scripta rogamus, monemus et exhortamur attentius quatenus quid te deceat potius, quam alicuius suggestionem, uel animi motum considerans, memorato uicedomino prescriptum beneficium pro reuerentia beati Petri ac nostra, et illius deuotionis quam circa te gerit obtentu, omni rancore deposito, sine aliqua difficultate restituas, et in pace, sicut hoc consueuit habere, dimittas,  ita quod ipse tibi fidelior omni tempore et magis teneatur existere, et nostras sinceritati tue preces potius quam mandatum se gaudeat detulisse, nos quoque id gratum omnino et acceptum pariter debeamus habere et affectioni tue gratias inde multiplices exhibere.

Data Beneuenti, decimo septimo Kalendas Februarii.



DCLIII. Henricum archiep. Remensem de quibusdam rebus leniter reprehendit. 
[Ibid., col. 775.]

ALEXANDER, HENRICO Remensi archiepiscopo, etc.

 Antique deuotionis et sinceritatis, quam ad nos et Romanam Ecclesiam habuisti, non immemores existentes, personam tuam, licet te postea in multis aliter quam deceret, habueris, arctiori in Domino caritate diligimus, et fructum, quem ex deuotione tua iam pridem suscepimus, ad animum sepius reuocamus. Si autem aliqua de te, que contra nos et Romanam Ecclesiam fuerint, aliquoties referantur, tanto ea grauius ferimus, et magis moleste, quanto illa minus per te aliquo tempore fieri credebamus. Inde siquidem est, quod nos paterne circa personam tuam affectionis nequaquam obliti, quedam discretioni tue per dilectum filium nostrum abbatem Sancti uincentii  Siluanectensis,  quem tibi fidelem per omnia nouimus et deuotum, uiua uoce duximus intimanda, que litterarum noluimus fidei commendare, fraternitati tue per presentia scripta mandantes quatenus eadem ab ipso diligentius audias, et illorum correctioni ita festinanter intendas, ut moderni nichil in te, quod mordere ualeant, uel quod reprehensione dignum existat, inueniant, nec ad posteros prauum per te deuoluatur exemplum, a quo bonorum operum fructus processuri creduntur. Quantumcumque tanta dignitate et sanguinis generositate prefulgeas, tibi contra officii nostri debitum parcere de cetero non poterimus, sicut deuotioni tue presentialiter, si  fieri posset, potius quam litteris intimaremus. uerum ex quo tecum ore ad os conferre non possumus, te per supradictum abbatem familiarem tuum maluimus super his que corrigenda fuerint admonere, quam ea scriptis committere, uel tibi per alium significare. Quod utique tuam decet prudentiam diligenter aduertere, et ipsius abbatis uerbo, quod ab ore nostro suscepit, ita fidem et credulitatem adhibere, quod certis operum indiciis comprobemus, te commonitionem nostram memorie fideliter commendasse, et correctionem paternam humiliter suscepisse, ita quod illi, qui facta tua uiderint, inueniant potius quod commendent, quam quid merito reprehendatur.

Data Beneuenti, decimo quinto Kalendas Februarii.



DCLIu. Ad Henricum Remensem archiep. et episcopum Laudunensem.---Pro ecclesia de Noueio, ut terra ei uiolenter ablata restituatur. 
[Ibid., col. 776.]


ALEXANDER episcopus, seruus seruorum Dei, uenerabilibus fratribus Remensi archiepiscopo HENRICO et Laudunensi episcopo, salutem et apostolicam benedictionem.

Conquesti sunt nobis dilecti filii nostri prior et fratres ecclesie de Noueio, quod G. de Castello in Porcien et R. de Rause parochiani uestri quamdam terram multo tempore uiolenter possessam  demum eidem ecclesie reddiderunt. Nunc uero ad uomitum redeantes, manus in eam iterum extenderunt. Quoniam prefatus R. partem quam detinere consueuit, resumpsit et G. hoc quod inde habuit ex parte dimisit, et partem detinere contendit. Insuper iam dictus G. homines prefate ecclesie cepit, et ad redemptionem cegit. Homines quoque R. quinque equos memorati prioris et fratrum ausu diabolico rapuerunt, et eos in eiusdem R. terram ducentes, ibidem uendidisse dicuntur. Quoniam igitur ad nostrum spectat officium uiris religiosis propensius sua iura seruare, et eos pre ceteris confouere, fraternitati tue per apostolica scripta mandamus, quatenus supradictos G. et R.  diligentius ac sollicitius moneatis, ut prenominatis priori et fratribus terram sine dilatione aliqua cum integritate restituant, et in pace dimittant, uel ipsis coram uobis plenam inde ac sufficientem iustitiam, appellatione remota, exhibeant. Quod si ad commonitionem uestram adimplere noluerint, uos eos, omni excusatione et appellatione remota, excommunicationis sententia precellatis, et si nec sic resipuerint, in terris eorum omnia diuina, preter baptisma paruulorum et penitentias morientium, officia celebrari prohibeatis. De aliis uero tam ab illis quam hominibus suis prelibato priori et fratribus suis ablatis eis ita plenam et districtam iustitiam,  ublato appellationis remedio, faciatis, quod ipsi iura sua per uos recuperare ualeant, et nos sollicitudinem uestram teneamus exinde dignius commendare. Ad hec presentium auctoritate iniungimus uobis, ut militibus et aliis parochianis uestris sub interminatione anathematis districtius inhibeatis, quod propter nobilem uirum comitem Registetensem sepe dicti prioris et fratrum suorum terras uel homines non offendant, nec eos depredari uel inquietari non attentent. Si autem id contra prohibitionem uestram effecerint, uterque uestrum parochianos suos ad iustitiam super hoc faciendam ecclesiastica censura constringat. Ceterum G. de Taisi, qui contra priorem de Noueio ad nos iam anno et amplius elapso dicitur appellasse, in  presentia tua iuris equitati super his, de quibus appellauit, parere, appellatione remota, districte cerceas, nisi rationabilem causam possit pretendere, cur appellationem suam non fuerit prosecutus. Quod si canonicam inde excusationem habuerit, tu eum appellationem suam congruo tempore prosequi, uel coram te iustitie stare appellatione sublata constringas.

Data Beneuenti, decimo quinto Kalendas Februarii.



DCLu. Ad eumdem.---Pro ecclesia de Noueio super ecclesia Braguensi. 
[Ibid., col. 778.]

 ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Causam que inter dilectos filios nostros priorem et fratres de Noueio et clericos Braguenses diutius noscitur agitari, uenerabili fratri II.  Suessionensi episcopo et dilecto filio P.  abbati Sancti Remigii Remensis nos iam pridem, appellatione remota, meminimus commisisse. Qui utique partibus ante suam presentiam conuocatis, cum de causa plenius cognouissent, pro iam dicto priore et fratribus sententiam protulerunt, et eis ecclesiam adiudicauerunt. Quorum in hoc sententie prefati clerici contradicentes, excommunicationis sententia  meruerunt astringi, et maxime Goze et I. filius eius, quoniam preposituram Braguensem cum prebenda contra datam sententiam detinuerunt. Unde quoniam rei iudicate standum esse iuris decernit auctoritas, fraternitati tue per apostolica scripta mandamus quatenus prescriptam sententiam, sicut a memoratis episcopo et abbate lata fuit, facias omni contradictione et appellatione remota firmiter obseruari et exsecutioni mandari. Illos uero qui contra eam presumpserunt uenire, et propterea excommunicationis sententiam incurrerunt, quam etiam et tu ipse diceris promulgasse,  et appellatione sublata, per totam prouinciam tuam sicut excommunicatos attentius euitari, . . . donec prenominato priori et fratribus ablata omnia cum integritate restituant, de damnis et iniuriis illatis congruam satisfactionem exhibeant, et eos secundum datam sententiam in pace dimittant. uerumtamen si dilecti filii nostri Fr. decanus et canonici Ecclesie aduersus eumdem priorem et fratres aliquo tempore agere forte uoluerint, nolumus ut prefatorum uirorum sententia illis debeat in aliquo preiudicare, nisi forte nobis constiterit prelibatos priorem et fratres tale scriptum cum subscriptionibus penes se habere, quale nobis ostenderunt rescriptum. Si autem illi clerici Braguenses, scilicet Io. et R. quos nos uice nostra absolui fecimus,  tam de ablatis quam de damnis et iniuriis illatis priori et fratribus condigne non satisfecerint, nec sententiam obseruari uoluerint, tu eos in idem quo innodati fuerint anathematis uinculum, dilatione et appellatione cessante, reducas, et sicut excommunicatos ab omnibus usque ad condignam satisfactionem facias uitari.

Data Beneuenti, Xu Kal. Februar.



DCLuI. Ad. . .---Pro abbate et fratribus Trium-Fontium. 
[Ibid., col. 779.]

ALEXANDER episcopus, etc.

Dilecti filii nostri abbas et fratres Trium-Fontium  multiplici nobis conquestione monstrarunt  quod cum S. uicedominus Catalaunensis per quamdam grangiam suam transiret, fratres qui inibi erant, ut seruientem suum, cuius equus fessus non poterat ultra procedere, ad hospitium reciperent, instanter rogauit. Eo siquidem a fratribus recepto, et iam dicto uicedomino ultra progresso, interim raptores in eamdem grangiam irruerunt, et, operariis illius grangie spoliatis, predicto seruienti chlamidem suam abstulerunt, hac utique occasione Albertus tunc eiusdem uicedomini prepositus, predictis fratribus unum abstulit equum, et cum propter hoc ad examen Catalaunensis episcopi deductus fuisset, et respondit se nec equum abstulisse, nec loco equi caldariam accepisse. uerum quoniam  quod prius Albertus negauerat, postea in presentia eiusdem episcopi dicitur recognouisse, de prudentia et honestate uestra plurimum confidentes, huius rei cognitionem uobis committimus exsequendam, per apostolica itaque scripta discretioni uestre mandamus, quatenus, utraque parte ante uos conuocata, si legitime uobis constiterit aut comprobari potuerit, quod predictus Albertus quod prius negauerat, postea in iudicio cognouisset, eum nostra freti auctoritate commoneatis et districtius compellatis, ut equum et caldariam memorato abbati et fratribus, appellatione et occasione cessante, restituat.  Quod si non fecerit, eum excommunicationis uinculo innodare non differatis, et ad uenerabilem fratrem nostrum Catalaunensem episcopum denuntiatio uestra procedat, quod sententiam ipsam firmiter et inconcusse obseruet et per suum episcopatum faciat obseruari.

Data Beneuenti, decimo quinto Kalend. Februarii.



DCLuII. Ad abbatem et monachos uedastinos.---Ne obedientiam alii quam Romano episcopo promittant. 
[MARTEN., Ampl. Collect., I, 880.]

ALEXANDER episcopus, dilectis filiis abbati et fratribus S. uedasti, salutem et apostolicam benedictionem.

 A memoria nostra non excidit, qualiter frater noster A.  Attrebatensis episcopus, cum in nostra esset olim presentia constitutus, quibusdam de fratribus uestris presentibus super obedientia sibi ab ecclesia uestra prestanda questionem mouit, sed nos priuilegiis Ecclesie uestre diligenter ac studiose inspectis, ex eorum tenore perpendere nullatenus potuimus, quod tu fili abbas, alicui preterquam Romane Ecclesie obedientiam debeas exhibere. Unde quoniam prefatus episcopus questionem suam non est postea persecutus, et indignum est quod cum alii abbates extra diecesim Attrebatensem morantes, quorum ecclesie ad Romanum specialiter non spectant pontificem, episcopo  Attrebatensi pro ecclesiis quas in parochia illius habent, obedientiam nullam promittant, tu fili abbas, ei alicuius obedientie promissione tenearis, per apostolica tibi scripta precipiendo mandamus et districte inhibemus, ut nulli archiepiscopo uel episcopo, preterquam Romano pontifici obedientiam uel subiectionem aliquam ulla ratione promittas, uel exhibere attentes. uobis autem, filii monachi, firmiter et districte auctoritate presentium iniungimus ut abbatem uestrum, qui pro tempore fuerit, nulli unquam archiepiscopo uel episcopo preterquam Romano pontifici obedientiam uel subiectionem aliquam promittere sustineatis, presertim cum ecclesia uestra ad Romanam solummodo spectet Ecclesiam, et nulli alii iure parochiali subsistat.

 Datum Beneuenti, XIu Kalendas Februarii.



DCLuIII. Ad. . .---Pro causa abbatisse d'Auenai. 
[MARTEN., Ampl. Collect., II, 780.]

ALEXANDER episcopus, etc.

Causam que inter abbatem Trium-Fontium et abbatissam d'Auenai  super quadam domo agitari dignoscitur, experientie uestre, de qua plene  confidimus, committimus audiendam, et sublato appellationis remedio fine congruo terminandam. Ideoque discretioni uestre per apostolica scripta mandamus quatenus, cum exinde requisiti fueritis, in unum pariter conuenientes, utramque partem ante uestram presentiam conuocetis, et, rationibus hinc inde plenius auditis et cognitis, eamdem causam, prout dictum est, remoto appellationis obstaculo, mediante iustitia, terminetis.

Data Beneuenti, duodecimo Kalend. Februar.



DCLIX. Ad episcopum Caturcensem.---De subleuando a debitis Moisacensi cenobio. 
[MARTEN., Thesaur. Anecdot., I, 456.]

 ALEXANDER episcopus, seruus seruorum Dei, uonerabili fratri Caturcensi episcopo salutem et apostolicam benedictionem.

Quantum sit onere debitorum monasterium Moisiacense grauatum, et qualiter inopie et egestati subiaceat, tua discretio non debet aliquatenus ignorare; quia uero ad onera et necessitates monasterii alleuiandas toto studio debemus intendere, et eius grauamina, in quantum possumus, alleuiare, discretioni tue per apostolica scripta mandamus quatenus burgenses Moisiacenses monere studeas, et attentius exhortari, ut terras, reditus, et honores prefati monasterii, quos nomine pignoris detinent, si de fructibus perceptis sortem suam in duplum receperunt, eidem occasione postposita resignent,  et deinceps sine communi consensu abbatis et capituli, et sanioris partis, thesaurum, uel possessiones, aut honores, aut reditus monasterii, in pignus recipere nulla ratione attentent. Terras uero et reditus quos occupauerunt, eisdem fratribus restituere non morentur, uel in presentia tua plenam exinde iustitiam exhibere. Si autem monitis tuis acquiescere forte noluerint, tu eos, ad hoc efficiendum, auctoritate nostra compellas, et etiam ecclesiastica censura percellas, et terram interdicto supponas.

Datum Beneuenti, XII Kal. Februarii.



DCLX. Ad Henricum Remensem archiep.---Pro Ioanne sacerdote, ut in ecclesia sua ministret. 
[MARTEN., Ampl. Collect., II, 780.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex tenore quarumdam litterarum tuarum, et ex confessione Ioannis sacerdotis latoris presentium accepimus quod, cum ad quamdam ecclesiam presentatus fuisset, illum ad eamdem recipere noluisti, eo quod ab O.  quondam Metensi episcopo,  qui licet prius catholicus fuerit, in schismatis est postea lapsus errorem, dicitur ordinatus fuisse. Unde quoniam de tempore sue ordinationis certitudinem non habemus, dilecto filio nostro Metensi  electo per scripta nostra mandauimus, ut quo tempore, scilicet an dum prefatus episcopus catholicus fuit, an ex quo in schisma lapsus, excommunicationis meruit uinculo innodari, siue post absolutionem illius, memoratus Ioannes per eum sacerdotii gradum susceperit, ueritatem diligenter et studiose inquirat, et quidquid inde poterit inuenire, tibi suis litteris celeriter studeat intimare. Quocirca fraternitati tue per apostolica scripta mandamus, quatenus per litteras eiusdem electi huius rei ueritate plenius comperta, si tibi certum fuerit, quod  ab episcopo predicto dum catholicus esset, uel post absolutionem memoratus Ioannes ordinatus fuisset, eum misericorditer ad prelibatam ecclesiam in officio sacerdotali recipias, alioquin ipsum in ordine ab eo suscepto nullo modo ministrare permittas.

Data Beneuenti, septimo Kalendas Februarii.



DCLXI. Ad Gerardum Salonitanum archiepiscopum. 
[FARLATUS, Illyricum sacrum, III, 191.]

ALEXANDER episcopus, seruus seruorum Dei, uenerabili fratri G[ERARDO] Salonitano archiepiscopo apostolice sedis legato, salutem et apost.

Super eo quod a nobis tua fraternitas requisiuit,  quid uidelicet faciendum sit de bigamis, inquisitioni tue litteris presentibus respondemus, quod et ordinatores potestate et officio ordinandi et ordinati, si ad sacros ordines promoti fuerint, eisdem debent ordinibus omnino priuari, quia in bigamis contra Apostolum dispensari non licet , ut ad sacros ordines debeant promoueri, uel in eisdem, si promoti fuerint, possint aliquatenus permanere. In ordinatore autem potest dispensatio adhiberi, ut ordinandi potestate et officio non priuetur. De Simoniace uero ordinatis iuxta postulationem tuam certum tibi non possumus dare responsum, nisi plenius noscerimus qualiter fuerint ordinati; cum quidam, licet secundum quamdam speciem utpote ignorantibus ipsis ordinatis, Simoniace  ordinentur, in suis tamen possint ordinibus permanere, quia Simoniaci non sunt. uerum super eo quod in quarto et quinto gradu consanguinitatis, quidem in prouincia tua dicuntur esse coniuncti, propter duritiam populi talia matrimonia, licet sint contra sacrorum canonum institutionem contracta, sub silentio et dissimulatione pretereas, et ne similia de cetero sacramenta contrahantur, uniuersis generaliter studeas in communi synodo sub interminatione anathematis prohibere, decernens quod talia matrimonia, si post prohibitionem  tuam contracta fuerint, irrita debeant esse; et tu deinceps si in prescripto gradu consanguinitatis contracta inueneris, cassare nequaquam omittes. Uxores autem iuxta diuine uocis preceptum et commonitionem Apostoli dimittere nullus presumat, nisi sola fornicationis causa; et si quis uxorem ob aliam causam dimiserit, eum ad ipsam celerius recipiendam auctoritate nostra et tua arctius studeas districtione ecclesiastica cercere, et si eam ob causam fornicationis dimiserit, uel ei reconcilietur, aut ipsum, ea uiuente, continentiam seruari compellas.

Datum Beneuenti, II Kalend. Februarii.



DCLXII. Abbati Flauiacensi precipit ut obedientiam Bartholomeo episcopo Beluacensi exhibeat. 
[MARTEN., Ampl. Collect., II, 781.]


ALEXANDER episcopus, seruus seruorum Dei, dilecto filio  Flauiacensi abbati, salutem et apostolicam benedictionem.

Ad audientiam nostram, uenerabili fratre nostro B. Beluacensi episcopo conquerente, peruenit quod, cum Ecclesia tibi commissa infra terminos sue parochie sit constituta, eidem episcopo debitam obedientiam et subiectionem exhibere contemnis, nullam aliam rationem pretendens, nisi quod uenerabilis frater noster Remensis archiepiscopus te ab eius iurisdictione subtraxit: quod quia uix de tanto  uiro credere possumus, cum eidem archiepiscopo non licuerit, id sine Romani pontificis auctoritate fecisse. Nos autem eidem episcopo sicut uenerabili fratri nostro sua iura integra uolentes et illibata seruare, discretioni tue per apostolica scripta precipiendo mandamus quatenus, si ecclesia tua infra parochiam Beluacensis Ecclesie est constituta, nec auctoritate Romani pontificis ab eius iurisdictione subtracta, prefato episcopo debitam obedientiam et reuerentiam sine contradictione aliqua exhibeas, nisi forte alias aduersus eam ecclesiam tuam possessione longi temporis prescripsisset.

Data Beneuenti, Iu Nonas Februarii.



DCLXIII. Ad. . .---Pro P. adolescente. 
[Ibid.]


ALEXANDER episcopus, etc.

Decet nos operibus pietatis intendere, et his qui beneficii nostri subsidium postulant et necessitatis inopia laborant, opem et auxilium conferre, et manu sollicitudinis subuenire. Hac itaque consideratione inducti, pro P. adolescente bone indolis caritatem uestram attente rogamus atque monemus,  quatenus, diuini amoris intuitu et pro reuerentia beati Petri ac nostra, uictum et uestitum, quousque Dominus ei melius in aliquo loco prouiderit, misericorditer et caritatiue tribuatis, ita quod exinde ab omnipotenti Domino premium possitis perenne percipere, et a nobis uberes gratias exspectare.

Data Beneuenti, Non. Februarii.



DCLXIu. Abbatie S. Dionysii Parisiensi confirmat ecclesiam Sancti Medardi de Trembliaco. 
[DOUBLET, Hist. de Saint-Denys, p. 508.]

ALEXANDER episcopus, seruus seruorum Dei, dilectis filiis abbati et fratribus ecclesie Sancti Dionysii, salutem et apostolicam benedictionem.

 Iustis petentium desideriis dignum est nos facilem prebere consensum, et uota que a rationis tramite non discordant, effectu sunt prosequente complenda. Eapropter, dilecti in Domino filii, uestris iustis postulationibus grato concurrentes assensu, ecclesiam S. Medardi de Trembliaco cum capella uille-picte, et decimis eiusdem uille sicut monasterium uestrum, eam impresentiarum iuste et legitime possidet, uobis et per uos eidem monasterio auctoritate apostolica confirmamus et presentis scripti patrocinio communimus, statuentes ut nulli omnino hominum liceat hanc nostre confirmationis paginam infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum  Petri et Pauli apostolorum eius se nouerit incursurum.

Datum Laterani, secundo Kalend. Aprilis.



DCLXu. Ad . . . . . ---Pro abbate Sancte Marie uirtuensis. 
[MARTEN., Ampl. Collect., II, 782.]

ALEXANDER episcopus, etc.

Dilecti filii nostri I. Sancte Marie uirtuensis  abbatis de quibusdam grauaminibus ecclesie sue illatis querelas nuper accepimus, quas tanto et eius fine debito uolumus terminari, quanto et ecclesia maiori paupertate laborat, et abbas ecclesie negotia minus potest pro imbecillitate uirium sustinere.  Questus est enim quod Man. presbyter ecclesiam de Aluesiolo a bone memorie B.  Catalaunensi quondam episcopo ecclesie uirtuensi concessam uiolenter ei presumpsit auferre, et de restitutione conuentus ad appellationis diffugium se dicitur contulisse, sed nec per se, nec per alium presentiam suam nobis exhibere curauit. Ab Eut. etiam de Colonio decimas laborum suorum et annuum censum domus sue et a R. de Colonio et fratribus eius terras ad ius eiusdem ecclesie pertinentes conqueritur iniuste teneri. G. preterea de Bergeriis in molendino apud Clamangiam duodecim annone  sextarios eidem presumit auferre, et sepe commonitus reddere contradicit. Unde quia plurimum de uestra discretione confidimus, et prefatus abbas non parum indiget ecclesie presidio confoueri, per presentia uobis scripta mandamus, quatenus supradictos uiros, et partem eiusdem abbatis ante presentiam uestram conuocetis, et querela ecclesie ac rationibus partium inquisitis diligenter et cognitis, ita eis finem debitum imponatis, ut prenominatus abbas laborare diutius pro defectu iustitie non cogatur. Si autem illi, aut copiam sui facere, aut iudicio uestro stare contempserint, censura eos ecclesiastica compellatis, episcopo eorum ex parte nostra denuntiantes, ut latam in eos sententiam usque ad dignam satisfactionem faciat  obseruari. Porro quia supra nominatus M. presbyter appellationem suam, ut dicitur, prosequi non curauit, causam illam, si hoc ita constiterit, appellatione remota, terminari mandamus.

Data Beneuenti, quinto Idus Februarii.



DCLXuI. Ad Henricum Remensem archiepiscopum.---Pro censu Romane Ecclesie. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Quoniam ecclesie multe in prouincia tua site beato Petro et nobis censuales existunt, de quibus  debitum censum longo tempore iam elapso nos uel antecessores non meminimus recepisse, fraternitati tue per apostolica scripta mandamus quatenus prescriptas ecclesias, cum a dicto filio nostro fratre Rostaim fueris requisitus, per litteras et nuntium tuum sollicites, et ipsas debitum nobis censum iam dicto R. assignare compellas, ecclesiarum autem nomina inferius duximus adnotanda. Ecclesia Sancti Nicolai de Insula de Lours decem solidos illius monete, et alie multe quarum nomina non habemus expressa, de quibus tue discretioni iniungimus, ut easdem debitum nobis censum prefato R. secundum diminutionem exsoluere moneas diligentius et compellas.

 Data Beneuenti, tertio Idus Februarii.



DCLXuII. Ad Henricum Remensem archiep. et Hugonem episcopum Suessionensem.---Pro pace Ludouici regis Francie et Henrici regis Anglie. 
[Ibid.]

ALEXANDER episcopus, seruus seruorum Dei, uenerabilibus fratribus HENRICO Remensi archiepiscopo, et HUGONI Suessionensi episcopo, salutem et apostolicam benedictionem.

Quoniam dilecti filii nostri W. titulis Sancti Petri  ad uincula presbyter et O. Sancti Nicolai in Carcere Tulliano diaconus cardinalis in partibus Ultramontanis diutinam moram fecerunt, spem et fiduciam non modicam habuimus, quod karissimi in Christo filii nostri Ludouicus et Henricus illustres Francorum et Anglorum reges per studium et diligentiam eorum ac uestram, nec non et per alios religiosos uiros reconciliari deberent, et inter se pacem et concordiam firmam habere. Unde quoniam spe et desiderio nostro sumus in hac parte, unde dolemus, frustrati, et quanta toti Christianitati et Orientali Ecclesie, maxime pro illorum discordia, iugiter detrimenta proueniant, uestra industria nequaquam ignorat, cum id uniuersorum pateat cognitioni. Ideoque fraternitatem tuam per  apostolica scripta rogamus, monemus et exhortamur in Domino, quatenus ad pacem inter illos et concordiam reformandam per uos et alios religiosos uiros, quos ad hoc idoneos cognoueritis, totis uiribus intendatis, et semel ac sepius modis omnibus laboretis, ut per hoc utriusque regni populo, qui in hac turbatione crudeliter satis tractatur, possitis, cooperante Domino, utili prouisione consulere, et in conspectu Dei dignum inde premium, et coram hominibus laudem et gloriam non modicam reportare: nos quoque sollicitudinem et diligentiam uestram teneamur propter hoc multimodis in Domino commendare. Licet autem in hoc semel et iterum repulsam passi fueritis, non tamen uos propterea aliquatenus desistere uolumus, sed id  frequentius iterare

Data Beneuenti, tertio Idus Februarii.



DCLXuIII. Ad Henricum Remensem archiep.---Pro comite Suessionensi super mensuras uini. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Nouerit industria tua nos dilectis filiis nostris decano et canonicis Suessionensibus in mandatis dedisse, ut cum dilecto filio nostro nobili uiro comite Suessionensi de querela, quam secum super  mensuris uini Suessionensis ciuitatis habuerunt, amicabiliter pacificeque conueniant, uel coram te exinde ordine iudiciario expediantur. Quocirca fraternitati tue per apostolica scripta mandamus quatenus predictos decanum et canonicos diligenter admoneas et districte compellas, quod, cum prefato comite de causa que inter eos uertitur amicabilem faciant compositionem, aut secum exinde in presentia tua infra quadraginta dies post harum susceptionem ordine iudiciario expediantur; tu uero causam diligentius audias, et eam iustitia mediante decidas.

Data Beneuenti tertio Idus Februarii.



DCLXIX. Ad Girardum Spalatensem archiepiscopum. 
[FARLATI, Illyric. sacr., III, 189.]


ALEXANDER episcopus, seruus seruorum Dei, uenerabili fratri GIRARDO Spalatensi archiepiscopo, apostolice sedis legato, salutem et apostoli cambenedictionem.

Intellectis anxietatibus et sollicitudinibus tuis, quibus uehementer urgeris super conseruandis iustitiis ecclesie tue, satis inde tuam sumus prudentiam admirati, eo quod nimis repente super episcopatu et aliis ceperis questiones mouere, cum deceat episcopum usque ad annum ita omnia uidere, tanquam non uideat, et in simplicitate  dissimulare que alias essent durius requirenda. Quapropter monemus prudentiam tuam, consulimus, et hortamur, ut impresentiarum his supersedeas, statum terre, et qualitates et mores hominum plenius cognoscere studeas, et paulatim rationes Ecclesie tue diligenter inquiras, et cum fueris super his informatus, si quid questionis uel dubietatis emerserit, nobis confidenter significes, securus et certus quod nos fraternitati tue in quibus salua conscientia poterimus libenti animo deferre, et in iustitiis tuis tanquam uenerabili fratri nostro adesse curabimus, et fauorem et auxilium conferemus. De cetero S. latorem presentium ad te redeuntem sinceritati tue sollicite commendamus rogantes atque monentes quatenus cum . . . . .  opportunum habueris, quod, Domino uolente, in proximo erit, predicto S. ita prouideas et benefacias, quod tibi possit deuotior et magis fidelis existere, et preces nostras sibi sentiat apud te profuisse.

Datum Beneuenti, II Idus Februarii.



DCLXX. Ad Henricum Remensem archiep.---Pro Roberto clerico. 
[MARTEN., Ampl. Collect., II, 784.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex diligenti narratione Roberti clerici presentium  latoris accepimus, quod cum Hu. quondam ecclesie tue archidiaconus, matrem suam sicut ancillam haberet, eamdem pro anime sue remedio manumisit, et eam sicut liberam sub dominio Nouiciensis monasterii cum heredibus suis perpetuo permanere concessit. Unde quoniam eiusdem loci prior eam, ut audiuimus, in seruitutem conatur redigere, et tanquam ancillam in potestatem laicam alienare, fraternitati tue per apostolica scripta mandamus, quatenus rei ueritatem diligenter inquiras, etsi Roberti prefati matrem taliter manumissam fuisse constiterit, ipsam in seruitutem redigi nullo modo permittas, sed ipsam, omni contradictione et appellatione sublata, ita liberam cum heredibus  suis facias permanere, sicut a prenominato Hu. noscitur institutum fuisse.

Data Beneuenti, duodecimo Kalendas Martii.



DCLXXI. Ad archiepiscopum Spalatensem. 
[FARLATUS ubi supra, t. Iu, p. 11,]

ALEXANDER episcopus, seruus seruorum Dei, uenerabili fratri G[ERARDO] Spalatensi archiepiscopo, apostolice sedis legato, salutem et apostolicam benedictionem.

In registro Patris et predecessoris nostri Eugenii pape annotatum inuenimus Demetrium, quondam Dalmatie Croatieque ducem, monasterium D. Gregorii, quod Urana uocatur, tempore B. Gregorii  uII predecessoris nostri Romane Ecclesie obtulisse, cum omnibus mobilibus suis et immobilibus. Unde quoniam inter fratrem nostrum L. Scardonensem episcopum et dilectos filios militie Templi super monasterio prescripto controuersia est suborta, presertim cum idem episcopus hoc ad se iure parochiali spectare proponat, fraternitati tue per apostolica scripta mandamus quatenus iam dictum monasterium, quemadmodum beato Petro et Ecclesie Romane fuit a prefato duce oblatum liberum facias permanere, et memoratos fratres a prelibato episcopo super hoc de cetero molestari nequaquam permittas. Transcriptum autem illius, quod in suprascripto registro inuenimus, tibi presentibus  litteris inclusum transmittimus.

Datum Beneuenti, XII Kalendas Martii, anno uidelicet 1169.



DCLXXII. Ad Thomam Cantuariensem archiepiscopum.---Ut Owen principem Gallie, qui suas »de consobrina quam sicut uxorem tenere dicatur,« litteras non acceperit, et archidiaconum Bangor, qui scripta sua contempserit, ecclesiastica seueritate puniat. 
[Epist. S. Thome, ed. GILES, II, 36.]

ALEXANDER, papa THOMAE archiepiscopo Cantuariensi.

Ad aures nostras peruenisse cognoscas quod Owen princeps Wallie litteras, quas ei de consobrina sua, quam sicut uxorem tenere dicitur, destinauimus,  recipere noluit nec eamdem consobrinam suam secundum commonitionem nostram dimisit. Archidiaconus etiam Bangor scripta nostra contempsit, nec iis uoluit aliquatenus obedire. Unde quoniam ad tuum spectat officium illorum in hac parte presumptionem ecclesiastica seueritate punire, maxime cum eorum facta magis tibi quam nobis nota et manifesta existant, quid inde duxeris statuendum arbitrio tue discretionis relinquimus. Nos enim sententiam, quam in eos pro excessibus suis canonice dederis, ratam et firmam habebimus, et eam usque ad dignam satisfactionem mandamus irrefragabiliter obseruari.

Datum Beneuenti, uI Kal. Martii.



DCLXXIII. Ad Henricum Remensem archiep.---Pro Richardo presbytero. 
[MARTEN., Ampl. Collect., II, 785.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex litteris uenerabilis fratris nostri Hu. Suessionensis episcopi et religiosarum personarum accepimus, quod ad representationem prioris Sancti Remigii de Brana, consentiente abbate Sancti Euodii  Richardum presbyterum in ecclesia de Algeco et Cersolio idem episcopus instituit, et ei curam animarum commisit. Quod cum Albertum  presbyterum innotuisset, qui iam dicte capelle, propter multa que a parochianis illius ecclesie sibi imposita fuerant, in presentia tua dicitur abrenuntiasse, ad presentiam nostram accedens, super eadem ecclesia nostre confirmationis litteras impetrauit. Quod audiens Richardus apud episcopum contra eum grauem deposuit querelam; quem cum episcopus iam dicto Richardo ante suam uocasset presentiam responsurum, ipse, episcopi uocatione contempta, ad tuam audientiam appellauit. Cumque uterque in tuo esset examine constitutus, et ille coram te nostras litteras in medio produxisset, tu litteris deferens huic cause supersedisti. Unde quoniam littere, quas contra iustitiam et per  subreptionem impetrauit, nullam debent firmitatem habere, fraternitati tue per apostolica scripta precipiendo mandamus quatenus, si legitime tibi constiterit quod predictus A. in capelle prescripta non fuisset episcopo presentatus, uel in presentia tua ipsi capelle abrenuntiasset, et prenominatus Richardus eamdem postmodum capellam canonice obtinuisset, nisi postea commiserit propter quod eam debeat de iure amittere, ipsam ei, omni occasione et appellatione cessante, in pace facias et quiete dimitti; ita quod littere nostre ipsi nullum debeant inferre preiudicium, nec alteri fauorem parare. Si qua uero de rebus ipsius ecclesie sepedictus A. per uiolentiam occupauit, ea memorato Richardo precipias reddi; beneficia quoque que  de eadem ecclesia post eiusdem Richardi appellationem memoratus A. percepit, eidem Richardo dilatione et appellatione cessante restitui facias, et de damnis et iniuriis illatis satisfactionem congruam exhiberi, presertim si appellationem a predicto Richardo, ad nos factam idem A. non est prosecutus.

Data Beneuenti quinto Kalendas Martii.



DCLXXIu. In Ecclesie Pratensis parecia inuito preposito edificari ecclesias et oratoria uetat. 
[UGHELLI, Italia sacra, III, 332.]

ALEXANDER episcopus, seruus seruorum Dei, dilectis  filiis UBERTO preposito, et canonicis Pratensibus, salutem et apostolicam benedictionem.

Hortatur nos et admonet iniuncte nobis administrationis auctoritas humiles et deuotos filios diligere, et eorum iustis postulationibus benigno fauore annuere, et acceptum impertiri consensum. Deuotioni itaque, quam erga B. Petrum et circa nos ipsos laudabiliter geritis, studiosius attendentes, uobis apostolica auctoritate indulgemus ut infra parochiam ecclesie uestre nemini liceat absque uestro et successorum uestrorum assensu oratorium, uel ecclesiam edificare saluis priuilegiis Romane Ecclesie. Decernimus ergo, ut nulli omnino hominum, etc.

Datum Beneuenti, u Kal. Martii.



ANNO 1170.



DCLXXu. Priuilegium pro monasterio S. Petri Mutinensi. 
[TIRABOSCHI, Mem. hist. Moden., III, Preuu., p. 51.]

ALEXANDER episcopus, seruus seruorum Dei, dilectis filiis GEMINIANO abbati monasterii Sancti Petri, quod secus Mutinam situm est eiusque fratribus, tam presentibus quam futuris, regularem uitam professis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter  assumat. Eapropter, dilecti in Domino filii, uestris iustis postulationibus clementer annuimus, et ad exemplar patris et predecessoris nostri sancte memorie Eugenii pape, prefatum monasterium Sancti Petri in quo estis obsequio mancipati, sub beati Petri et nostra protectione suscipimus, et presentis scripti priuilegio communimus; imprimis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Terram ipsam uidelicet in qua idem monasterium situm est, que talibus circumdatur finibus; a septentrione strata Salicitana usque fossam militariam, et ultra fossam ipsam terram que protenditur usque Cenosam et fossatum nouum decurrens  in iam dictam militariam; ab occidente uero est riuus qui de predicto fossato exiens decurrit usque fossam Mutinellam, et inde usque ad iam dictam stratam Salicitanam, et octo iugera terre iuxta fossam militariam, a mane et subto ipso monasterio habente, a meridie et sero Sancti Geminiani, et molendinum unum supra ipsam ciuitatem Gaiolinum dictum supra ipsum, et subtus terram cum casis et uineis cum finibus istis, a mane canale, a meridie usque curticellam Sancti Madri, a sero formigine dicta, de subtus terra hospitii quam tenuit Lanfrancus Galdemanus et ceteras possessiones quas habet pretaxatum cenobium in circuitu Mutinensi, et infra et quedam molendina que habet seu alia que ad utilitatem prefatorum fratrum  fieri poterant; et quidquid iuris habet in aquis in circuitu Mutinensi decurrentibus et nominatim in riuo qui dicitur Motinella currentem inter terram beati Petri et terram Petri Sancti Donati, et infra ciuitatem ecclesiam Sancti Ioannis Baptiste; et decimas ac sepulturas quas infra ciuitatem et extra ex antiquo habetis; ecclesiam Sancti Nicolai cum hospitali que est sita prope ciuitatem, ecclesiam Sancte Marie de Massa, ecclesiam Sancte Marie de Mugnano, ecclesiam Sancti Anastasii de Sauiniano, ecclesiam S. Marie de Ambiliano, ecclesiam Sancti Geminiani de Curre, ecclesiam Sancte Marie iuxta castellum uetus, ecclesiam Sancte Marie de Silua, ecclesiam Sancti Michelis de Palude, castellum de  Adiano cum ecclesiis Sancti Michelis et Sancte Marie, curticellam que dicitur de Abrica cum omni integritate, ecclesiam de Aliano, arcem que uocatur Cornitulum cum ecclesia Sancti Martini, ecclesiam Sancti Michelis de Sorbitulo, monasterium Sancti Michelis de Candiana  ; terram quam habetis in Crespelano et in curte Pragatali, quecunque preterea habetis in episcopatibus Regino, Ferrariensi, ueronensi, et Paduano.

Clericos uero, siue laicos liberos et absolutos seculariter uiuentes ad conuersionem suscipiendi absque alicuius contradictione facultatem liberam habeatis. Sane noualium uestrorum que propriis manibus aut sumptibus colitis, siue de nutrimentis uestrorum animalium nullus omnino a uobis decimas  exigere presumat. Obeunte uero te nunc eiusdem loci abbate, uel tuorum quolibet successorum; nullus ibi quolibet subreptionis astutia seu uiolentia preponatur, nisi quem fratres communi consensu aut fratrum pars consilii sanioris secundum Deum et beati Benedicti Regulam prouiderent eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, etc., salua sedis apostolice  auctoritate et diecesani episcopi canonica iustitia. Si qua igitur in futurum, etc.

    Ego Alexander catholice Ecclesie episc.
    Ego Hubaldus Ostiensis episc.
    Ego Bernardus Portuensis et Sancte Rufine episc.
    Ego Hubaldus presb. card. tit. S. Crucis in Ierusalem.
    Ego Ildebrandus basilice duodecim Apostolorum presb. card.
    Ego Albertus presb. card. tit. Sancti Laurentii in Lucina.
    Ego Guillelmus presb. card. tit. Sancti Petri ad uincula.
    Ego Boso presb. card. Sancte Pudentiane tit. Pastoris.
     Ego Ioannes presb. card. tit. Sancti Marci.
    Ego Theodinus presb. card. Sancti uitalis tit. uestine.
    Ego Iacinthus diac. card. tit. S. Marie in Cosmedin.
    Ego Ardicio Sancti Theodori diac. card.
    Ego Manfredus diac. card. Sancti Georgii ad uelum Aureum.
    Ego Hugo diac. card. Sancti Eustachii iuxta templum Agrippe.
    Ego Petrus diac. card. Sancte Marie in Aquiro.


Datum Beneuenti per manum Gratiani, sancte Romane Ecclesie subdiaconi notarii, Iu Idus Ianuarii, indictione III, Incarnationis Dominice anno  1169, pontificatus uero domni Alexandri pape III, anno undecimo.



DCLXXuI Ad Rotrodum archiepiscopum Rothomagensem et Bernardum episcopum Niuernensem.---Ut ad Henricum regem accedant eumque hortentur ut Thomam Cantuariensem non modo, sicut per legatos promiserit, in integrum restituat, sed etiam »in osculo pacis recipiat.« Si rex ablatas possessiones Thome intra dies XL non reddiderit, terram eius cismarinam interdicti sententie subiiciant. Excommunicent eos qui Petrum archidiaconum Papiensem iniuriis affecerint. 
[Epistole S. Thome, ed. GILES, II, 55.]

ALEXANDER papa, ROTRODO Rothomagensi, et BERNARDO Niuernensi episcopo.

 Charissimus in Christo filius noster Henricus illustris Anglorum rex, nobis per litteras et nuntios significauit, quod ipse uenerabili fratri nostro Thome archiepiscopo Cantuariensi concesserat, ut pro amore Dei et nostro necnon et Ecclesie Romane, ecclesiam suam secure ueniret, et eam atque omnes possessiones suas, sicut habuit antequam exiret, dum in gratia sua esset, in pace teneret atque haberet: et sui similiter qui exierant cum eo. uerum iam dicti nuntii nobis inter cetera proposuerunt, quod prefatus rex grauiter prouocatus firmauerat se memoratum archiepiscopum in osculo nullatenus recepturum, cui tamen primogenitus filius suus pro amore Dei et nostro uice sua osculum exhiberet. Magister quoque uiuianus ad presentiam nostram  reuersus nobis diligentius intimauit, quod iam dicto archiepiscopo, sicut in colloquio apud montem Martyrum habito intellexerat, gratiam et amorem suum concederet, et ipsum possessiones suas, sicut predecessor eius eas unquam melius habuerat, faceret obtinere, nec non et mille marcas ei pro apparatu suo ad presens conferret.

Inde siquidem est, quod nos de prudentia, discretione quoque uestra et honestate plenam in omnibus spem fiduciamque tenentes, et quod nobis et Ecclesie Romane sincerissima estis deuotione astricti, nichilominus attendentes, uos ad prenominatum regem et archiepiscopum pro huius pacis exsecutione duximus transmittendos. Quocirca fraternitati uestre per apostolica scripta mandamus  atque precipimus, necnon et in uirtute obedientie iniungimus, quatenus in unum conuenientes ad eumdem regem infra mensem post harum susceptionem litterarum iter arripiatis, et eum ex parte Dei et nostra diligentius ac sollicitius moneatis et multimodis inclinare curetis, quod sepedicto archiepiscopo pacem et securitatem suam concedat, et eum ob diuine maiestatis reuerentiam et pro honore beati Petri ac nostro, necnon et pro salute sua in osculo pacis recipiat, et ipsi ac suis uniuersas possessiones eorum, sicut unquam eas melius habuerit, quemadmodum per plerosque nuntios nostros, et maxime per dilectum filium nostrum Willelmum tituli S. Petri ad uincula presbyterum  cardinalem, atque prescriptum uiuianum ipsum facturum promisisse accepimus, clementer restituat, et illum ad ecclesiam suam faciat secure redire, et ibidem in pace manere. Archiepiscopum etiam ad illam pacem suscipiendam ex parte nostra studiosius exhortemini, et eum ut erga regem quantum salua libertate Ecclesie et absque periculo suo ac suorum potest, se humiliet, instantius moneatis.

uerumtamen si rex ad solutionem mille marcarum, de quibus supra fecimus mentionem, inclinari non possit, nolumus ut pax propter hoc aliquatenus impediatur, si alia rex uelit complere. Quod si ea que nobis promisit, et maxime de integra possessionum ablatarum restitutione, et illa etiam que sibi de osculo significauimus, nisi forte archiepiscopus  osculo filii uelit esse contentus, infra quadraginta dies post commonitionem nostram noluerit adimplere, uos totam terram eius cismarinam auctoritate beati Petri et nostra, omni contradictione et appellatione remota, interdicti sententie subiiciatis, et in ea omnia diuina, preter baptisma paruulorum, et penitentias morientium prohibeatis officia celebrari, nisi forte uobis omnino constaret, quod sepe fatus rex Henricus hec in breui post quadraginta dies elapsos adimpleret, aut archiepiscopus osculum filii pro sua uelit suscipere.

Si autem pax fuerit cooperante Domino consummata, uos eumdem regem non statim pace facta, sed post aliquantulum interuallum secundum discretionem uestram interpositum, ex parte Dei et commonitione  uestra adire curetis, et ei in delictorum suorum ueniam iniungatis, quod consuetudines prauas, et illas maxime quas ipse de nouo adiecit, et que contra salutem suam et libertatem Ecclesie fuerint, deleat penitus et condemnet: et episcopos atque alias personas regni ab earum obseruatione absoluat, ac fructus perceptorum redituum archiepiscopo et suis restituat. Quod si uestrein hac parte commonitioni non acquieuerit, uos que de consuetudinibus illis fuerint abolenda nobis una cum ipso archiepiscopo, necnon et quod rex de perceptorum fructuum restitutione facere uelit, uestris litteris quanto celerius poteritis, plenius intimare curetis. uerum si certam spem de pace et reconciliatione facienda conceperitis, uos uniuersos excommunicatos,  qui absoluendi fuerint, absoluatis, ita quidem quod nisi pax fuerit subsecuta, ipsos in priorem excommunicationem nullius contradictione uel appellatione obstante continuo reducatis.

Preterea si rex ad osculum prestandum nullatenus poterit induci, uos archiepiscopum inducere laboretis, quod si absque periculo persone sue et suorum fieri posse cognouerit et in consilio suo inuenire potuerit, osculo filii contentus existat. Quod si uterque uestrum his exsequendis interesse non poterit uel noluerit, quod tamen non credimus, alter non minus ea que predicta sunt, non differat adimplere. Ad hec uobis precipimus ut sepedictum regem super eo, quod dilectum filium nostrum Petrum archidiaconum Papiensem, ad eum a dilecto  filio nostro Gratiano subdiacono et notario, et magistro uiuiano transmissum, quidam sui ad nutum illius, ut dicitur, et de mandato eius ceperunt, et quibusdam rebus eius priuatum inhoneste tractauerunt, durius increpetis, et eos quos in eumdem Petrum et illius socios clericos uiolentas manus iniecisse constiterit, appellatione remota excommunicatos publice nuntietis, et ab omnibus precipiatis sicut excommunicatos uitari, donec ablata restituant, iniuriam passis congrue satisfaciant, et ad nos cum uestris litteris satisfacturi accedant. Illud quoque regi diligentius intimetis; quod iam dictus Gratianus non aliud quam fecit, saluo mandato nostro, facere potuisset. Quod si attentasset, nos id  procul dubio irritaremus. Si quis autem quod ipse uel eius socius aliud secundum mandatum nostrum potuisset fecisse, regi proposuisset, ei uerum nequaquam suggessit.

Datum Beneuenti, XIu Kalendas Februarii.



DCLXXuII. Ad Rotrodum Rothomagensem archiepiscopum.---Ut legationem ad Henricum Anglorum regem strenue administret. 
[Ibid., p. 54.]

ALEXANDER papa, ROTRODO Rothomagensi archiepiscopo.

Quoniam de persona tua pre ceteris cepiscopis tuis et aliis personis ecclesiasticis, que in terra  illustris Anglorum regis consistunt, specialem fiduciam obtinemus, et te nobis et Ecclesie Romane sincerissima nouimus deuotione astrictum, tibi negotium uenerabilis fratris nostri Thome Cantuariensis archiepiscopi de pace et reconciliatione sua commisimus exsequendum. Inde siquidem est, quod fraternitati tue per apostolica scripta precipiendo mandamus, necnon et in uirtute obedientie iniungimus, quatenus in prescripto negotio ita te constantem et diligentem omni timore et dubitatione remota exhibeas, quod prefatus rex pontificalem in te maturitatem et constantiam inueniat, et te Deum et officii tui debitum magis quam hominem reuereri cognoscat; nos quoque spe illa, quam de tua persona iam pridem concepimus, et sepius  experti sumus, nequaquam frustremur, nec te ad prescripti negotii exsecutionem pre ceteris personis, que in terra memorati regis esse noscuntur, specialiter elegisse debeamus merito penitere, sed tam potius super hoc sollicitudinem et diligentiam teneamur multipliciter commendare.



DCLXXuIII. Ad Bernardum Niuernensem episcopum.---De legatione tui et archiepiscopo Rothomagensi litteris apostolicis commissa . (Beneuenti, Ian.?
[Ibid., p. 103.]

ALEXANDER papa, BERNARDO Niuernensi episcopo.

Quoniam de prudentia, et honestate, et constantia tua fiduciam plenam concepimus, et certum super  his in multis experimentum habuimus, te in exsecutione pacis uenerabilis fratris nostri Thome Cantuariensis archiepiscopi Rothomagensi archiepiscopo duximus adiungendum. Illum autem, quod de terra illustris Anglorum regis dignoscitur, exsecutorem una tecum constituimus, ne idem rex aliquam aduersum nos querelandi occasionem uideretur habere, eo quod negotium illud personis extraneis, et extra terram suam manentibus commisissemus. Et quoniam, sicut diximus, te uirum pontificalis maturitatis et constantie esse cognoscimus, et honestate ac litteratura inter ceteros cepiscopos tuos pollere, fraternitati tue per apostolica scripta precipiendo mandamus, et in uirtute  obedientie iniungimus, quatenus si prefatus Rothomagensis in his, que uobis iniungimus una tecum procedere nollet, siue non posset, tu in prescripto, omni timore et dubitatione semota, secundum tenorem litterarum nostrarum incunctanter procedas, et te in hoc ita sollicitum et diligentem exhibeas, quod a Deo dignum exinde premium merearis recipere, et coram hominibus laudem et gloriam non modicam propterea ualeas reportare; nos quoque sollicitudinem tuam teneamur multipliciter commendare, et deuotionem ac constantiam, tuam, quam in aliis expertam habemus, possimus in hac parte, sicut desideramus, plenius comprobare.



DCLXXIX. Ad Henricum Anglorum regem.---Pro Thoma Cantuariensi Rotrodum et Bernardum legatos suos commendat. 
[Ibid., p. 131.]


ALEXANDER papa, HENRICO regi Anglie.

Dilecti filii nostri, Ioannes Saresberiensis decanus, Aegidius Rothomagensis, Ioannes Sagiensis, archidiaconi, nuntii tui, ad nostram presentiam accedentes nobis regie celsitudinis litteras detulerunt, ex quarum tenore cognouimus, quod eis super his, que nobis ex parte tua dicerent, tanquam tibi ipsi credere deberemus. Qui utique una cum archidiacono Saresberiensi Reginaldo eoram  nobis et fratribus nostris presentes quedam instanter et sollicite proposuerunt, quibus sicut nec debuimus, non duximus aliquatenus acquiescendum. Tandem uero cum his, que nobis in principio fuerant intimata, aures, sicut non decebat, nullatenus inclinaremus, nobis diligentius proposuerunt, quod tu, sicut in commentario uidimus, uenerabili fratri nostro Thome Cantuariensi archiepiscopo concesseras, ut pro amore Dei et nostro, nec non et Ecclesie Romane, ad ecclesiam suam secure ueniret, et eam atque possessiones suas omnes, sicut habuit antequam exiret, dum in gratia tua esset, in pace teneret atque haberet, et sui similiter qui pro eo exierunt. Quod siquidem  gratum plurimum, et omnino acceptum habemus, de misericordia Christi sperantes, quod ille qui incepit hoc, meliori fine concludet, et te ad illius quod deest consummationem inducet. Quare hoc eius, a quo bona cuncta procedunt, immense et superabundanti clementie ascribimus, et munificentie tue super hoc multiplices exsoluimus gratiarum actiones. Cum autem predictos nuntios de forma securitatis, et maxime super osculo prestando non modicum sollicitaremus, et responsum nobis dederunt, quod grauiter prouocatus firmaueras te prefatum archiepiscopum in osculo pacis nullatenus recepturum, cui tamen primogenitus filius tuus pro amore Dei et nostro uice tua osculum exhiberet. Unde quoniam alter nuntiorum nostrorum,  magister uiuianus scilicet, ad presentiam nostram reuersus nobis diligentius intimauit, quod prelibato archiepiscopo, sicut in colloquio apud montem Martyrum habito intellexerat, gratiam et amorem tuum concedens, et ipsum possessiones suas, sicut predecessor eius, eas unquam melius habuerat, faceres obtinere, nec non et mille marcas ei pro apparatu suo ad presens conferres, nos de regie celsitudinis clementia omnino confisi, de osculo prestando tibi preces et exhortationes nostras apud excellentiam tuam, prenominatis nuntiis tuis plus iusto etiam renitentibus, duximus interponendas. Et quoniam regie congruit dignitati et honori, atque saluti tue noscitur plurimum expedire, ut quod cordi tuo super his est diuinitus  inspiratum, ad optatum et Deo gratum perducas effectum, ita quod ab eo propter hoc mercedem plenam et perfectam recipere merearis, serenitatem tuam per apostolica scripta rogamus, monemus et exhortamur in Domino, nec non a iuramenti firmatione, si quando calore iracundie ductus fecisti, auctoritate beati Petri et nostra penitus absoluentes, in remissionem peccatorum tibi iniungimus, quatenus prenominatum archiepiscopum ob diuine reuerentiam maiestatis, et obtentu beati Petri et nostro, nec non et pro salute et honore tuo, in osculo pacis recipias, et ei pacem et securitatem tuam, nec non et uniuersas possessiones suas, sicut eas ullo tempore melius habuit, clementer restituas, et ita nos in hac parte imo Deum in  nobis exaudias, qui tibi propter hoc perenne premium largiatur in celis, et in terris laudem et gloriam conferens copiosam, te atque tuos heredes suos faciat coheredes. Si qua uero alia inter uos per carissimum filium nostrum in Christo Ludouicum illustrem Francorum regem, et per uenerabiles fratres nostros Rothomagensem archiepiscopum et Suessionensem episcopum, uel per alios maiora tractantur, aut si aliqua magis accepta prenominato archiepiscopo postmodum promisisti, ea in remissionem delictorum tuorum adimpleas, et plenius ac diligentius exsequaris. Nos enim iam dictum Rothomagensem archiepiscopum, et uenerabilem fratrem nostrum Bernardum Niuernensem  episcopum, ad presentiam tuam pro supradicte pacis exsecutione transmittimus, per quos tibi uoluntatem nostram, et que regie saluti et honori plurimum expedire cognoscimus, significamus, sublimitatem tuam rogantes attentius et monentes, ut si quid addendum fuerit uel mutandum, hoc ad commonitionem illorum pro amore Dei et nostro ita corrigas et emendes, et ea que tibi ex parte nostra proponent, tali modo exaudias, et aurem beneuolam adhibens ita efficaciter digneris implere, quod omnipotens Dominus et misericors ueram tibi et heredibus tuis pacem concedat, et honor inde regius multimodis adaugeatur, ac tu indeficiens propter hoc a Deo premium, et in conspectu hominum laudem et gloriam non modicam  debeas reportare. Predicti siquidem archiepiscopus et episcopus, certa spe de pace et reconciliatione concepta, illos, qui fuerint absoluendi, excommunicatos absoluent, ita quidem quod si pax Domino faciente sequatur, nullum honoris, ordinis, aut officii sui periculum, siue aliquam infamie notam pro eo quod excommunicati fuerant, debeant sustinere. Archiepiscopum enim ad pacem suscipiendam inducent ex parte nostra, et si in aliquo iustum metum pretenderit, te ad eum tollendum sollicitius admonere, et multimodis ex parte Dei et nostra ad ea, que tibi per nos significamus, implenda inclinare debebunt. uerum si pax, quod Deus auertat, subsecuta non fuerit, et illi qui se appellasse proponunt, appellationem suam duxerint  prosequendam, nos eorum rationes super hoc diligentius audiemus, et causa cognita secundum quod Deus nobis administrauerit, iudicabimus. Qui utique in proximis octauis Beati Michelis, siue in proximo festo Sancti Luce appellationem suam prosequantur, ita tamen quod prorogatio ista non debeat alterutrius partis iustitie in aliquo preiudicare.



DCLXXX. Ad Gilbertum Londinensem episcopum.---Significat se archiepiscopo Rothomagensi et episcopo Exoniensi [an Niuernensi?] ut eum ab excommunicationis sententia contra ipsum per Thomam Cantuariensem lata absoluerent mandasse. 
[Ibid., p. 93.]

 Quod tibi ad presens apostolice benedictionis alloquium nullatenus impertimur, non duritie nostre sed meritis cause tue est potius ascribendum. Cum enim metropolitanum tuum sententiam in te audiuerimus protulisse, indignum omnino esset et ab honestate nostri officii penitus alienum ut te uestris deberemus litteris salutare. Quod utique graue plurimum et omnino molestum habemus, quoniam te sicut uenerabilem fratrem nostrum, et uirum quem religione non modica, litteratura quoque et honestate nouimus preminere, arctioris in Domino caritatis brachiis amplectimur et tibi in omnibus quantum cum Deo et iustitia possumus, prompto animo deferre uelimus, et affectioni tue  honorem et gratiam libentius exhibere. Ut autem nostram circa personam tuam uoluntatem certis operum indiciis experiaris, et nos tibi benedictionem non de uoluntate sed de necessitate potius subtraxisse cognoscas, uenerabilibus fratribus nostris Rothomagensi archiepiscopo et Exoniensi episcopo dedimus in mandatis ut, a te recepto iuramento quod nostro super his pro quibus in te sententia est prolata debeas parere mandato, nostra uice absoluant, si de appellatione quam diceris fecisse diffisus, potius uolueris absolui, quod tibi magis credimus expedire, quam tuam prosequi appellationem. Si autem appellationem duxeritis prosequendam, nos personam tuam libenter uidebimus, et rationibus tuis diligenter auditis, et cognitis super hoc  secundum quod nobis Dominus administrauerit, iudicabimus. Quod si a iam dicto archiepiscopo et episcopo absolui uolueris, ipsi te auctoritate nostra absoluent, ita quidem ut pro eo quod excommunicatus fueras nullum ordinis aut officii seu dignitatis periculum neque aliquam infamie notam debeas sustinere. uerum si uterque illorum his exsequendis interesse non poterit, alter, sicut dictum est, ea nichilominus exsequatur et uenerabili fratri nostro Thome archiepiscopo Cantuariensi ex parte nostra precipiet, necnon et in uirtute obedientie iniunget quod absolutionem tuam occultam habeat et omnino secretam, donec absque periculo tuo ualeat propalari. Et cum dilectus filius noster magister Dauid eccelsie tue canonicus, uir utique  litteratus, prouidus et discretus, et tibi etiam fidelissimus apud nos pro negotio tuo tam secreto quam publice coram nobis et fratribus nostris sollicite institerit, et eius exsecutioni omnem quam potuit et etiam ultra quam debuit diligentiam et studium adhibere curauit, discretionem tuam per apostolica scripta rogamus attentius et monemus, quatenus eumdem pro reuerentia beati Petri et nostra et obtentu sui ipsius quod tibi adeo fidelis et deuotus exstitit, habeas propensius commendatum, nec aduersus eum prauis aliquorum suggestionibus credas, uel de ipsius in aliquo fidelitate diffidas, sed eius obsequium ita remuneres, quod ipse tibi et tuis debeat omni tempore fidelis et deuotus existere, et nos id gratum acceptumque tenentes,  affectioni tue multiplices inde gratias teneamur referre.

Datum Beneuenti, II Idus Februarii.



DCLXXXI. Ad Rotrodum archiepiscopum Rothomagensem et Bernardum episcopum Niuernensem.---Ut Gilbertum episcopum Londinensem absoluant. 
[Ibid., p. 62.]

ALEXANDER papa, ROTRODO Rothomagensi archiepiscopo et BERNARDO Niuernensi episcopo.

Nouerit discretio uestra nos Gilberto Londiniensi episcopo per nostras litteras significasse, ut si a  sententia, quam uenerabilis frater noster Thomas Cantuariensis archiepiscopus in eum protulit, absolui uoluerit, ad presentiam uestram uel alterius, si uterque adesse non potest, accedat, et a uobis prestito iuramento, quod nostro debeat parere mandato, absolutionem recipiat. Inde siquidem est, quod uos ei, sicut uiro religioso, litterato, prouido et discreto, in omnibus, quantum cum Dei et iustitia possumus, cupientes deferre, et dilecti filii nostri magistri Dauid Londoniensis Ecclesie canonici postulatione inducti, fraternitati uestre per apostolica scripta mandamus, quatenus si memoratus episcopus ad uos pro absolutionis receptione accesserit, uos ipsum accepto ab eo iuramento, quod nostro de prescripta sententia parebit mandato,  sublato appellationis remedio absoluatis, ita quidem quod nullum propter hoc dignitatis, ordinis, aut officii periculum debeat sustinere, aut aliquam infamie notam incurrere. Absolutione autem facta id prenominato archiepiscopo per litteras uestras significetis, et ei ex parte nostra firmiter precipiatis, et in uirtute obedientie iniungatis, quod absolutionem eius occultam habeat et omnino secretam, donec absque ipsius episcopi periculo ualeat propalari. Quod si uterque uestrum his exsequendis interesse non poterit, alter non minus ea, prout diximus, exsequatur. ualete.



DCLXXXII. Ad episcopos Cantie.---Ut interdicti sententiam, si Rotrodus et Bernardus legati »in totam terram Henrici regis que citra mare consistit,« protulerint, obseruandam curent. 
[Ibid., p. 42.]


ALEXANDER papa, omnibus episcopis Cantie.

Nouerit industria uestra quod nos uenerabiles fratres nostros Rothomagensem archiepiscopum, et Niuernensem episcopum ad regem Anglorum pro pace et reconciliatione uenerabilis fratris nostri Thome Cantuariensis archiepiscopi destinauimus, eis dantes in mandatis et firmiter precipientes, quod nisi idem rex ad pacem et concordiam, secundum quod nobis per litteras et nuntios suos promisit, ad commonitionem illorum inclinari potuerit, totam terram eius, que citra mare consistit,  omni contradictione et appellatione remota subiiciant interdicto, et in ea omnia diuina, preter baptisma paruulorum et penitentias morientium, prohibeant officia celebrari. Inde siquidem est, quod uniuersitati uestre per apostolica scripta pre cipimus, mandamus, et sub pena ordinis et officii, in uirtute obedientie uobis iniungimus, ut supradictorum archiepiscopi, uel episcopi, uel alterius eorum, si uterque adesse non potuerit uel noluerit, in hac parte sententiam, si quam ab eis contigerit inde proferri, nullius timore, gratia uel prohibitione obstante, per parochias omni excusatione et appellatione remota firmiter obseruetis, et ab omnibus faciatis, quantum in uobis est, irrefragabiliter obseruari.

 Datum Beneuenti, XII Kalendas Martii.



DCLXXXIII. Ad Rogerum Eboracensem archiepiscopum, apostolice sedis legatum, Hugonem episcopum Dunelmensem, etc.---Eiusdem argumenti. 
[Ibid., p. 47.]

ALEXANDER episcopus, seruus seruorum Dei, uenerabilibus fratribus ROGERIO Eboracensi archiepiscopo, et apostolice sedis legato, et HUGONI Dunelmensi episcopo, et dilectis filiis ecclesiarum prelatis per Eboracensem archiepiscopatum constitutis.

Nouerit industria uestra quod nos uenerabiles  fratres nostros Rotrodum Rothomagensem archiepiscopum, et Bernardum Niuernensem episcopum ad illustrem Anglorum regem pro pace et reconciliatione uenerabilis fratris nostri Thome Cantuariensis archiepiscopi destinauimus, eis dantes in mandatis et firmiter precipientes, quod nisi idem rex ad pacem et concordiam, secundum quod nobis per litteras et nuntios suos promisit, ad commonitionem eorum inclinari potuerit, totam terram eius que in regno Francorum consistit, omni contradictione et appellatione remota subiiciant interdicto, et in ea omnia diuina, preter baptisma paruulorum et penitentias morientium, prohibeant celebrari. Inde siquidem est quod uniuersitati uestre per apostolica scripta precipiendo mandamus, et  sub pena ordinis et officii in uirtute obedientie uobis iniungimus, quod sententiam quam prenominatus archiepiscopus Cantuariensis in prouinciam suam propter hoc tulerit, nullius timore, gratia, uel prohibitione obstante per uestras parochias, omni excusatione et appellatione remota, firmiter obseruetis, et ab omnibus faciatis, quantum in uobis est, irrefragabiliter obseruari.

Datum Beneuenti, XII Kalendas Martii.

In eadem forma scribit uniuersis archiepiscopis, episcopis et aliis ecclesiarum prelatis per cismarinam terram illustris Anglorum regis constitutis: »Nouerit industria uestra, etc.«



DCLXXXIu. Ad Ioscium archiepiscopum Turonensem et eius suffraganeos.---Eiusdem argumenti. 
[Ibid., p. 73.]


ALEXANDER papa, Turonensi episcopo et suffraganeis eius, necnon et dilectis filiis aliarum ecclesiarum Turonensis Ecclesie constitutis.

Nouerit industria uestra quod nos uenerabiles fratres nostros Rothomagensem archiepiscopum et Niuernensem episcopum ad illustrem Anglorum regem pro pace et reconciliatione uenerabilis fratris nostri Thome Cantuariensis archiepiscopi destinauimus, iis dantes in mandatis et firmiter precipientes, quod nisi idem rex ad pacem et concordiam, secundum quod nobis per litteras et nuntios promisit  suos inclinari potuerit, aut arte aliqua siue ingenio per se uel per suos effecerit quominus ad eum iuxta preceptum nostrum accedere et ipsi ea que sibi super his sunt a nobis iniuncta cum omni libertate et securitate proponere possint, totam terram eius que in regno Francorum consistit, omni contradictione et appellatione remota, subiiciant interdicto et in ea omnia diuina preter baptisma paruulorum et penitentias morientium prohibeant officia celebrari. Inde siquidem est quod uniuersitati uestre per apostolica scripta precipiendo mandamus et in uirtute obedientie sub pena ordinis et officii uobis iniungimus quatenus sententiam quam prenominati archiepiscopus et episcopus, uel alter  eorum in prefati regis terram iuxta preceptum nostrum tulerint, nullius timore gratia uel prohibitione obstante omni excusatione et appellatione sublata, per uestras parochias firmiter obseruetis et ab omnibus faciatis quantum in uobis est, irrefragabiliter obseruari.



DCLXXXu uIII.

In eumdem modum Bituricensi archiepiscopo et suffraganeis eius, necnon et aliis ecclesiarum prelatis.

In eumdem modum Burdigalensi archiepiscopo apostolice sedis legato et suffraganeis eius.

In eumdem modum Auxitano archiepiscopo et suffraganeis eius.

In eumdem modum uniuersis episcopis et ceteris  ecclesiarum prelatis per Rothomagensem prouinciam constitutis.



DCLXXXIX. Ad Rotrodum Rothomagensem archiepiscopum et Bernardum episcopum Niuernensem.---Significat delatum sibi esse Henricum regem in Angliam transiisse. Mandat ut intra dies XX ad eum festinent et mandata prioribus litteris data persequantur. 
[Ibid., p. 59.]

ALEXANDER papa, Rothomagensi et Niuernensi episcopis.

Quoniam de uestre deuotionis ac sinceritatis feruore, discretione quoque, maturitate et prudentia  uestra plenam in omnibus spem fiduciamque tenemus, uos ad exsecutionem pacis uenerabilis fratris nostri Thome Cantuariensis archiepiscopi, pre ceteris regni Francorum personis elegimus, et ad carissimum in Christo filium nostrum Henricum illustrem Anglorum regem, sicut per alias uobis litteras significauimus, propter hoc duximus transmittendos. Unde quoniam eumdem regem postmodum in Angliam audiuimus transfretasse, ne forte predicti archiepiscopi negotium propter hoc possit quomodolibet impediri siue protendi, fraternitati uestre per iterata scripta mandamus, et in uirtute obedientie iniungimus, quatenus sicut gratiam beati Petri ac nostram charam habetis, et nos et  Ecclesiam Romanam de honestate ac constantia uestra uolueritis aliqua de cetero ratione confidere, in unum pariter conuenientes ad memoratum regem eundi infra uiginti dies post harum susceptionem litterarum, omni excusatione postposita, nisi id iam forte feceritis, iter arripiatis et ad eum festinare curetis. Cum autem eius presentiam habueritis, uos ipsi ea, que in aliis litteris nostris uobis expressimus, sicut uiros pontificalis constantie decet, omni dubitatione et timore remoto instantissime proponatis, et eumdem ad illorum exsecutionem ex parte nostra studeatis modis omnibus inuitare. Quod si rex ea que nobis promisit, et maxime de integra possessionum ablatarum restitutione, et plena pace archiepiscopo ac suis reddenda, necnon et super  osculo eidem prestando, nisi forte osculo filii uelit esse contentus, infra quadraginta dies post commonitionem uestram adimplere noluerit, aut certe arte aliqua, siue ingenio per se uel per suos effecerit, quominus ad eum iuxta preceptum nostrum possitis accedere, et ipsi ea que a uobis super his uestre sollicitudini sunt iniuncta, cum omni libertate et securitate proponere, uos in totam terram eius cismarinam auctoritate beati Petri et nostra, omni contradictione et appellatione remota, interdicti sententiam proferatis, et in ea omnia diuina preter baptisma paruulorum et penitentias morientium prohibeatis officia celebrari, quemadmodum in aliis litteris, quas uobis inde direximus, constat expressum fuisse. Litteras quoque nostras,  quas super obseruatione interdicti archiepiscopis et episcopis terre sue, que citra mare consistit, transmittimus, eisdem omni excusatione postposita destinetis, et ipsis ex parte nostra firmiter iniungatis, quod interdictum nostrum nullius timore, prohibitione, uel appellatione obstante, per suas parochias irrefragabiliter seruent, nec contra hoc aliquo modo uenire presumant. Quod si aliquis archiepiscopus, uel episcopus, aut alia quelibet persona interdictum uestrum obseruare contempserit, uos eum ab officii sui exsecutione sublato appellationis remedio suspendatis. Et si nec sic resipuerit, in eum excommunicationis sententiam promulgetis. Sepedicto uero regi preter ea que prescripta sunt, uiua uoce uel litteris uestris constantissime  proponatis: quod si nec sic resipuerit, persone sue, sicut nec Frederico dicto imperatori fecimus, nequaquam parcemus, sed in eum potius excommunicationis sententiam absque dubio proferemus. uolumus autem et sub obtentu gratie Dei et nostre districte uobis iniungimus, ut in his que prediximus exsequendis omnem quam conuenit et oportet diligentiam et studium adhibeatis. Et si uterque uestrum adesse non poterit uel noluerit, quod tamen non credimus, nec conueniens nec tolerabile esset, alter non minus ea que predicta sunt, omni dubitatione et timore sublato adimpleat.



DCXC. Ad eosdem.---Prescribit quibus a Thoma Cantuariensi excommunicatis communionem reddant, quibus denegent. 
[Ibid., p. 61.]


Quoniam in aliis litteris, quas uobis super negotio uenerabilis fratris nostri Thome Cantuariensis archiepiscopi destinauimus, de excommunicatis suis expressum discretioni uestre mandatum nos dedisse recolimus, ut eos certa spe pacis concepta deberetis absoluere, fraternitati uestre per iterata scripta mandamus atque precipimus, quatenus si eos per uos absolui contigerit, ipsos secundum Ecclesie Romane formam et consuetudinem absoluatis. Illis autem qui prefati archiepiscopi, aut commisse  sibi ecclesie possessiones, siue clericorum suorum beneficia detinuerunt, et fructus etiam perceperunt, uel adhuc detinent siue percipiunt, et maxime Gaufredo archidiacono Cantuariensi, si ipsum ecclesiam de Otteford per manum laicam, sicut audiuimus, cepisse et tenere constiterit, nulla ratione absolutionis beneficium indulgeatis, nisi prius cautionem sufficientem exhibeant, quod memorato archiepiscopo beneficia, que detinent, sine dilatione restituant, et fructus inde perceptos absque diminutione persoluant. Quod si post cautionem exhibitam et absolutionem acceptam adimplere noluerit, uos illos in priorem excommunicationis sententiam, omni excusatione et appellatione postposita, reducatis, et ab omnibus faciatis auctoritate nostra  sicut excommunicatos usque ad condignam satisfactionem uitari.



DCXCI. Ad Thomam Cantuariensem archiepiscopum.---Ut Rotrodi archiepiscopi Rothomagensis et Willelmi archiepiscopi Senonensis, apostolice sedis legati, et Bernardi Niuernensis episcopi consilio utatur. 
[Ibid., p. 27.]

ALEXANDER papa, THOMAE Cantuariensi archiepiscopo.

Per uenerabilem fratrem nostrum Senonensem archiepiscopum, apostolice sedis legatum, et per  alias litteras nostras discretioni tue nos significasse meminimus, quod illustris Anglorum rex nobis de pace tua nuntios et transcripta transmisit. Et nos uenerabilibus fratribus nostris Rothomagensi archiepiscopo, et Niuernensi episcopo de illius pacis exsecutione litteras nostras destinauimus, sicut iam dictus Senonensis prudentie tue uiua uoce plenius potuerit enarrare. Unde quoniam dilecti filii nostri Alexander et Ioannes nuntii tui pro quibusdam negotiis tuis post prefati archiepiscopi discessum moram facere uoluerunt, nos tibi per eumdem archiepiscopum uoluntatem et consilium nostrum secretius et celerius duximus intimandum, fraternitatem tuam per apostolica scripta rogantes attentius  et monentes, ut predictorum Senonensis et Rothomagensis archiepiscoporum, et Niuernensis episcopi consilio et admonitioni, sicut per alias tibi litteras significauimus, acquiescas.



DCXCII. Priuilegium pro ecclesia Sancte Marie uibergensi. 
[THORKELIN, Diplomat. Arna-Magn., I, 24.]

ALEXANDER episcopus, seruus seruorum Dei, dilectis filiis SUENONI preposito ecclesie Sancte Marie Wibergensis, eiusque fratribus, tam presentibus quam futuris, in perpetuum.

Pie postulatio uoluntatis effectu debet prosequente  compleri, ut et deuotionis sinceritas laudabiliter enitescat et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et predecessoris nostri pie recordationis Innocentii pape uestigiis inherentes, prefatam ecclesiam Sancte Marie in qua diuino obsequio mancipati estis sub beati Petri et nostra protectione recipimus et presentis scripti priuilegio communimus; imprimis siquidem statuentes, ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque  successoribus et illibata permaneant. In quibus hec propriis duximus exprimenda uocabulis:

Ecclesiam Beate Margarete uirginis quam uenerabilis frater noster Nicolaus episcopus uester, sicut ex litteris eius accepimus, uobis resignauit; nec non et ecclesiam Beati Martini que in insula Phur, ita quod utraque illarum de cetero in ordinatione ac dispositione uestra consistat, deuotioni uestre auctoritate apostolica confirmamus.

De uictu etiam quadragesimali, quem episcopus in ecclesia uestra aliquando habuit, unde contentiones et religio uestra non modicum turbari consueuit, statuimus, ut sicut iam dictus episcopus, cum uobis per priuilegium suum equa consideratione  resignasse dignoscitur, et imposterum remisisse, ita de cetero conseruetur nec ei uel successore suo uictum a uobis contra hoc aliquo tempore exigere liceat. Prohibemus insuper ne episcopus de oblationibus que ad corpora sanctorum in uestra offeruntur ecclesia, nichil ultra quartam partem, quam consueuit habere, recipiat: Ad hec uobis significatione presentium indulgemus, ut predia uel possessiones ecclesie uestre, siue infra ciuitatem uestram siue extra consistant, nullus iniuste contra dispositionem uestram inuadere uel retinere presumat. In electione uero episcopi uestri primam uocem, cum sitis Ecclesie cathedralis canonici, habeatis, quemadmodum noscitur uobis de canonum iure competere, et de antiqua consuetudine  ad hec tempora obseruata, nec aliunde quis in uestrum episcopum eligatur, quandiu secundum statuta canonum in ecclesia uestra que cathedralis est reperitur idoneus, qui de canonico et concordi assensu sine omni prauitate possit assumi. Consuetudines autem claustrales, que in eodem loco uestro laudabiliter hactenus conseruate noscuntur, nemo peruersus in deterius audeat commutare, sed semper inconuulse in suo robore perseuerent.

Ad hec adiicientes statuimus ut nulli omnino principum absque prepositi et fratrum consensu aliquem de claustro liceat admouere siue noualium. Sepulturam quoque ipsius loci liberam esse concedimus, ut eorum deuotioni et extreme uoluntati  qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci preposito, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Deum et beati Augustini Regulam prouiderint eligendum.

Decernimus ergo, etc., salua sedis apostolice auctoritate et episcopi uestri canonica iustitia. Si que igitur in futurum, etc.

    Ego Alexander catholice Ecclesie episc.
    Ego Hubaldus Ostiensis episc
     Ego Bernardus Portuensis et S. Rufine episc.
    Ego Hubaldus presb. card. tit. S. Crucis in Ierusalem.
    Ego Ioannes presb. card. Sanctorum Ioannis et Pauli tit. Pammachii.
    Ego Ildebrandus basilice XII Apostolorum presb. card.
    Ego Ioannes presb. card. tit. S. Anastasie.
    Ego Albertus presb. card. tit. S. Laurentii in Lucina.
    Ego Guillelmus presb. card. S. Petri ad uincula.
    Ego Petrus presb. card. tit. S. Laurentii in Damasco.
    Ego Boso presb. card. S. Gudenciane tit. Pastoris.
     Ego Ioannes presb. card. tit. S. Marci.
    Ego Theodinus presb. card. tit. S. uitalis tit. uestine.
    Ego Iacintus diac. card. S. Marie in Cosmedin.
    Ego Cinthius diac. card. S. Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie in Agro.


Datum Beneuenti per manum Gratiani, S. Romane Ecclesie subdiaconi et notarii, IX Kal. Martii, indictione III, Incarnationis Dominice anno  1169, pontificatus uero domni Alexandri pape III anno undecimo.



DCXCIII. Ad Waldemarum Danorum regem.---Pro fratribus Caluensibus. 
[LANGEBEK, Script. Dan., u, 246.]

ALEXANDER episcopus, seruus seruorum Dei, carissimo in Christo filio WALDEMARO illustri Danorum regi, salutem et apostolicam benedictionem.

Nouerit excellentia tua, nos uenerabilibus fratribus nostris Suenoni Arusiensi et Nicolao Wibergensi episcopis, in mandatis dedisse, quod nobilem  mulierem Margaretam diligenter et studiose commoneant, ut dilectis filiis nostris Brienno abbati et fratribus monasterii Sancte Marie de Calue, terram de Culsne, quam eis per uiolentiam dicitur abstulisse, nec non et ornamenta sua in ecclesia de Weng, que, sicut audiuimus, armata manu rapere et asportare presumpsit, absque dilatione restituat, et in pace dimittat, aut sub iam dictorum episcoporum examine memorato abbati et fratribus sufficientem inde iustitiam appellatione remota non differat exhibere. Unde cum ille, per quem reges regnant , celsitudini tue gladium ad uindictam malefactorum,  laudem uero bonorum concessit , serenitatem tuam per apostolica scripta rogamus, monemus et exhortamur in Domino, quatenus si prefata mulier, diuino timore postposito, noluerit ad ea que predicta sunt, censura ecclesiastica cerceri, regia sublimitas eam ad ablatorum restitutionem uel ad iustitiam, secundum mandatum nostrum, coram supradictis episcopis faciendam, commissa ei a Domino potestate compellat, ut prelibati abbas et fratres ius suum per te ualeant recuperare, et nos magnificentiam tuam teneamus exinde multimodis in Domino commendare. Si autem suprascripta possessio forte ad alium fuerit aliquo tempore deuoluta, qui sepe dicto abbati et fratribus iustitiam suam denegare presumpserit,  excellentia tua detentorem a tanta presumptione compescat, et ipsum monasterio suam iustitiam reddere regia potestate constringat  .



DCXCIu. Ad Thomam Cantuariensem archiepiscopum.---Que ab Henrico rege ante filii eius coronationem exigenda. 
[Epist. S. Thome, ed. GILES, II, 26.]

ALEXANDER papa, THOMAE Cantuariensi archiepiscopo, et omnibus episcopis Anglie.

Ex commissi nobis officii debito sollicitudini nostre  incumbit ecclesiis Dei et iura sua seruare, et ne ab aliquibus opprimi ualeant aut deleri, studium tenemur et diligentiam adhibere. Hac siquidem ratione inducti, et Ecclesie Cantuariensi suam uolentes dignitatem et iustitiam conseruare, fraternitati uestre per apostolica scripta mandamus, nec non et in uirtute obedientie iniungimus, quatenus si Henricus, illustris Anglorum rex, filium suum coronari uoluerit, et in regem inungi, tu, frater Cantuariensis, ad cuius officium de antiqua ecclesie tue dignitate spectare audiuimus, ei manum nequaquam imponas, nec ab alio quolibet imponi permittas, nisi prius illud iuramentum exhibeat, quod alii reges eius predecessores Ecclesie Dei, et specialiter Cantuariensi, impendere consueuerunt:  et nisi uniuersos ab obseruatione consuetudinum suarum, et a sacramentis illis, que ultimo ab hominibus Anglie extorta fuerunt, prorsus absoluat. uobis autem, fratres episcopi, auctoritate apostolica districtius inhibemus, ne illius coronationi, nisi iuramentum prestiterit, presumatis aliquatenus interesse. Sed uos potius absentetis, et inde nullius contradictione uel prohibitione obstante celerius recedatis.



DCXCu. Ad Rogerum Eboracensem, Hugonem Dunelmensem et omnes episcopos Anglie.---Ut filium regis coronare, cum id Cantuariensi debeatur, non presumant. 
[RYMER, Federa, I, 25.]


ALEXANDER papa ROGERO Eboracensi, HUGONI Dunelmensi et omnibus episcopis Anglie.

Quoniam ad audientiam nostram multorum iam pridem relatione peruenit, quod coronatio regum Anglie et inunctio ad Cantuariensem archiepiscopum de antiqua ecclesie sue consuetudine et dignitate pertineat, fraternitati uestre presentibus litteris auctoritate apostolica districtius inhibemus, ut si illustris rex Anglorum filium suum, dum uenerabilis  frater noster Thomas Cantuariensis archiepiscopus in exsilio fuerit, coronari uoluerit, et in regem inungi, nullus uestrum ei manum imponere presumat, aut se exinde aliquatenus intromittere audeat. Quod si quis uestrum attentare presumpserit, id in periculum officii et ordinis sui nouerit procul dubio grauiter redundare. In his uero appellationis remedium quibuslibet uolumus denegari, et omnem malignandi occasionem excludi.

Datum apud Cerumar, Iu Kalendas Martii.



DCXCuI. Ad Rogerum archiepiscopum Eboracensem et omnes episcopos Anglie.---Ecclesie Cantuariensis iura ledere non presumant.
[Epistole S. Thome, ed. GILES, II, 46.]


ALEXANDER papa, ROGERIO Eboracensi archiepiscopo, et omnibus episcopis Anglie.

Quante auctoritatis et dignitatis prerogatiua Cantuariensis Ecclesia ab antiquo fuerit decorata, et quomodo nos ei uelimus dignitates et iura sua, iuxta officii nostri debitum conseruare, fraternitas uestra certis potest indiciis cognoscere. Quapropter uobis per apostolica scripta mandamus, et mandando precipimus, quatenus contra auctoritatem et dignitatem ipsius ecclesie nichil unquam facere quomodolibet attentetis, aut contra ipsam uenire ausu temerario presumatis. Quod si feceritis, graue  nobis existet, neque poterimus id equo animo tolerare



DCXCuII. Ad . . . . . ---Pro Haiderico, cuius nepos sagitta percussus fuerat. 
[MARTEN., Ampl. Collect., II, 821.]

ALEXANDER episcopus, etc.

Ex latore presentium ad audientiam apostolice sedis peruenit, quod, cum filius eius, qui decennis erat, cum aliis pueris sagittaret, quidam nepos eiusdem Haiderici sagitta percussus interiit. Quod idem filius eius, cum inter alios luderet, fortuito casu  dicitur peregisse, licet id habeatur incertum. Quia uero, sicut ipse nobis idem proposuit, a predicto Haiderico secundum consuetudinem illius terre centum solidos instantius requirebas, ipse ad nostram audientiam appellauit. Unde quoniam in pueris relinqui solet inultum, quod in uiris prouectioris etatis humane leges decernunt seuerius corrigendum, dilectioni tue per apostolica scripta mandamus quatenus uel ab impetitione ipsius desistas, aut coram Nouiomensi episcopo, cum ab eo fueris euocatus, te representes, quod idem episcopus exinde statuerit, appellatione remota, suscepturus firmiter et seruaturus.

Data apud S. Germanum, tertio Nonas Maii [leg. Martii].



DCXCuIII. Ad Henricum Remensem archiep.---Pro Balduino presbytero. 
[Ibid., col. 820.]


ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Querelam Balduini sacerdotis ecclesie Sancti Martini ad nostram presentiam uenientis accepimus, quod Harduinus parochianus tuus, et filius eius uiolentas in ipsum manus ausu nefario iniicientes, eum per capillos trahere et uerberibus afficere presumpserunt. B. quoque frater predicti Harduini et  filii sui ad tantum facinus perpetrandum, eis, sicut idem sacerdos asserit, auxilium prebuerunt, et huius iniquitatis fuerunt socii pariter et consortes. Quia igitur ad prauorum maleficia punienda, pontificalis auctoritas non debet esse negligens uel remissa, nos, qui licet immeriti sedi apostolice presidemus, tam grauis temeritatis excessum, sicut non debemus, deserere nolentes aliquatenus impunitam, fraternitati tue per apostolica scripta mandamus quatenus, rei ueritate diligentius inquisita, uniuersos quos tibi constiterit in supradictum presbyterum uiolentas manus iniecisse, appellatione remota, publice excommunicatos denunties, et ab omnibus facias sicut excommunicatos cautius euitari,  donec passo iniuriam congrue satisfaciant, et cum litteris tuis nostro se conspectui representent.

Data apud Sanctum Germanum Nonis Martii.



DCXCIX. Ad eumdem.---Ut A. latori presentium occupatam ab aliis ecclesiam suam restitui faciat. 
[Ibid.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Ex conquestione A. presentium latoris accepimus, quod cum T. quondam abbas Deruensis, ei ecclesiam quamdam rationabiliter iam pridem dedisset,  G. et Hu. sacerdotes ipsam sibi presumpserunt auferre, quam adhuc detinent taliter occupatam. Unde quia unicuique in sua iustitia nos cognoscimus debitores, fraternitati tue per apostolica scripta mandamus quatenus prefatos G. et Hu. moneas attentius, et districtius studeas cercere, quod memorato A. prescriptam ecclesiam sine delatione restituant, et in pace permittant tenere, uel ei coram te, quod super hoc iuris forma dictauerit, appellatione remota, non differant exhibere.

Data apud S. Germanum, Non. Martii.



DCC. B. decano et capitulo S. Martini Turonensis prescribit ut »omnia que Willelmus Senonensis archiepiscopus, ac sedis apostolice legatus, et Stephanus Meldensis episcopus de capituli reditibus et preposituris statuerint, firmiter obseruent,« ac eis iniungit »ut processio Purificationis B. Marie candelis redditis ut soleant, perpetuo deinceps celebretur.« 
[Recueil sur Saint-Martin de Tours, Pièces iustific., p. 21.]





DCCI. Quibusdam mandat iudicent inter Gerardum et Ar., de hereditate litigantes. 
[MARTEN., Ampl. Collect., II, 822.]

Querelam Girardi latoris presentium, non sine  multo labore ad apostolice sedis clementiam uenientis, accepimus quod, cum sibi et Ar. quidam consanguineus eorum, Manger nomine, sine prole decedens, terram suam in eleemosynam contulisset, predictus Ar. ei multam molestiam exinde cepit et grauamen inferre. Unde uterque illum ad nostram audientiam appellauit; predicto autem Girardo, sicut diximus, ad nostram presentiam ueniente, quia pars aduersa nec uenit, nec ipsa responsalem misit, eiusdem cause debitum non potuimus finem imponere. Sed eam experientie uestre audiendam committimus et mediante iustitia terminandam. Quapropter discretioni uestre per apostolica scripta mandamus, quatenus eam que inter eos uertitur, utraque parte ante presentiam uestram conuocata,  studiosius audiatis, et eam, sublato appellationis remedio, seruata iuris ordine, terminetis.

Data uerulis, Xu Kal. Aprilis.



DCCII. Ad eumdem.---Ut a suffraganeorum et maxime Bartholomei Beluacensis episcopi uexatione temperet. 
[Ibid., col. 823.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, salutem et apostolicam benedictionem.

Sicut tibi a maioribus tuis commisse tibi Ecclesie iura in tegre desideras et illibata seruari, sic  decet industriam tuam subiectis tibi ecclesiis et personis suas iustitias intemeratas relinquere et illesas seruare. Meminimus autem per alias litteras discretioni tue iam pridem mandasse ut in episcopatibus suffraganeorum tuorum et maxime uenerabilis fratris nostri B. Beluacensis episcopi nichil tibi contra formam canonum et preter antiquam et rationabilem consuetudinem uindicares. Unde quoniam indignum est ut subditos tuos debeas iniuste grauare, uel eorum iura minus rationabiliter occupare, fraternitati tue per iterata scripta mandamus atque precipimus quatenus suffraganeis tuis, et presertim memorato Beluacensi episcopo, nullum contra sanctorum Patrum statuta uel preter antecessorum  tuorum antiquam et rationabilem consuetudinem grauamen infligas, neque de clericis aut ecclesiis episcopatuum suorum quidquam, eis inconsultis, nisi causa fortasse ad te fuerit per appellationem delata, statuere uel iudicare attentes, nec ab eis quidquam quod tibi de iure non debent requiras. Prohibemus etiam ut prefati Beluacensis personam absque cepiscoporum suorum iudicio nullatenus graues; sed si quid aduersus eum habueris, hoc secundum sacrorum canonum formam comprouincialium episcoporum iudicio terminetur.

Data uerulis, Xu Kalendas Aprilis.



DCCIII. Ad Henricum Remorum archiep.---Pro fratre Galteri sacerdotis, et pro ipso Galtero ut eis benefaciat. 
[Ibid., col., 822.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Ex transmissa nobis relatione Galteri sacerdotis accepimus quod, cum in huius turbationis principio in episcopatu Tullensi  , unde oriundus erat propter schismaticorum malitiam manere non posset, ad partes Remenses cum matre, fratre quoque, et sorore sua diuertit, ubi est hactenus satis laudabiliter conuersatus. Unde quoniam, sicut dicitur, frater eius, etsi litteratus et probus existat, adhuc non est in clericum designatus, fraternitatem tuam per apostolica scripta rogamus, monemus et exhortamur  in Domino, quatenus prefati G. fratrem, diuini amoris intuitu et pro reuerentia beati Petri ac nostra, in clericum ordines, et ei alicubi ita competenter prouideas, ut necessaria uite possit recipere, et omnipotenti Domino fideliter deseruire, nos quoque caritatem tuam teneamur exinde multimodis in Domino commendare, et hoc gratum acceptumque tenere. Rogamus ad hec sinceritatem tuam atque monemus, ut sepedictum G. interuentu nostro taliter habeas commendatum, quod nostras sibi preces apud te sentiat efficaces, et nos affectioni tue uberes inde gratias teneamur referre.

Data uerulis, XuII [leg. XIu] Kalendas Aprilis.



DCCIu. Ad Henricum Remensem archiep.---Ut Arwinum ab abbate S. Remigii excommunicatione absolutum, nisi Rolando ablata intra dies 15 restituerit, iterum excommunicet. 
[Ibid., col. 823.]


ALEXANDER episcopus, seruus seruorum Dei, uenerabili fratri HENRICO Remensium archiepiscopo, salutem et apostolicam benedictionem.

Conquerente nobis Rolando presentium latore, didicimus quod, cum olim causam que inter ipsum et Arwinum super quibusdam rebus sibi ablatis uerteretur, prudentie tue discretionis iudicio commisimus terminandam, tu predictum Arwinum  excommunicationis sententie subiecisti, quoniam eidem R. res ablatas reddere uel super his secum contemnebat iustitie stare. Nunc autem, sicut idem R. sibi asserit significatum fuisse, dilectus filius noster abbas S. Remigii prefatum Ar. nulla satisfactione prestita, quod sibi non licuit, a laqueo excommunicationis absoluit. Quoniam igitur sententia in malefactores quoslibet pro suis excessibus promulgata, usque ad dignam satisfactionem robur debet firmitatis habere, fraternitati tue per apostolica scripta mandamus, quatenus, si idem abbas, quod non credimus, predictum Ar. a sententia qua tenebatur, absoluit, ipsum moneas et diligenter inducas, ut supradicto R. infra Xu dies post harum  susceptionem ablata restituat, uel in presentia tua secundum aliarum litterarum tenorem iuris pareat equitati. Quod si non fecerit, in eamdem sententiam ipsum, contradictione et appellatione cessante, reducas. Si uero absolutus non est, prescriptam sententiam non relaxes, donec horum alterum que prediximus, plenius exsequi compellatur.

Data uerulis, XIII Kal. Aprilis.



DCCu. Ad episcopos in Marchia constitutos.---Pro rebus monasterii Sancti Clementis. 
[Chron. Casaur. ap. MURATORI, Rer. Ital. Script., II, II, 912.]

ALEXANDER episcopus, seruus seruorum Dei, uiro  uenerabili fratri Firmano episcopo; similiter Esculano episcopo; similiter Camerinensi episcopo; similiter G. subdiacono nostro, Auximanensi procuratori; similiter dilecto filio priori Fontis Aueliane, salutem et apostolicam benedictionem.

Quanto dilecti filii nostri Leonas abbas, et fratres monasterii S. Clementis de Piscaria arctiori nobis et Ecclesie Romane sunt deuotione astricti, tanto eis in iure suo cura propensiori tenemur adesse, et hoc sibi propensius conseruare. Unde siquidem est quod nos illorum iustitie prouidere uolentes, per apostolica tibi scripta mandamus atque precipimus, quatenus possessiones que in parochia tua ad prescriptum monasterium pertinere noscuntur, quas tu aut aliqui parochianorum tuorum occupatas  tenent, prefato abbati et fratribus, omni occasione et excusatione cessante, restituas, uel ita eis plenam inde iustitiam facias, quod ad nos pro iuris sui defectu querelam de cetero non cogantur perferre. Quod si earum detentores tue in hac parte commonitioni acquiescere forte noluerint, tu ipsos sententia excommunicationis percellas, et sicut excommunicatos usque ad dignam satisfactionem facias ab omnibus euitari.

Datum uerul., octauo Kal. Aprilis.



DCCuI. Ad capitulum Suessionense.---Ut P. clerico Ludouici regis restituant subtractam per biennium prebendam. 
[Ibid., col. 824.]


ALEXANDER episcopus, seruus seruorum Dei, P. decano et toti capitulo Suessionensi, salutem et apostolicam benedictionem.

Quanta sit in Christo karissimi filii nostri Ludouici illustris regis Francorum benignitas, et circa uiros ecclesiasticos laudabilis et pia deuotio, uestra utique, sicut credimus, discretio non ignorat, et ideo tam uos quam uniuersi qui Domino Iesu Christo in officio clericali deseruiunt, ipsius benignitati deberent respondere, ut ipsius erga uiros ecclesiasticos et ecclesias augmentaretur benignitas, et susciperet incrementum. Peruenit utique ad nos, et ex parte iam dicti serenissimi filii nostri regis est  suggestum, quod dilecto filio nostro P. latori presentium, clerico suo prebende sue redditus iam per biennium subtraxeritis, et requisiti quod subtractum est noluistis ullatenus restaurare. Quia igitur pati non possumus nec debemus, quod predictus filius noster ea que ad prebendam suam pertinere noscuntur amittat, per presentia uobis scripta precipiendo mandamus, et mandando precipimus, quatenus quidquid ei de prebenda sua, tam in presenti quam in anno preterito subtraxistis, infra dimidium mensis post harum susceptionem, omni occasione et excusatione remota, restituatis in integrum, et de cetero nichil ei subtrahere presumatis.

Datum uerulis uII Kal. Aprilis.



DCCuII. Ad prepositum, decanum, archidiaconum et uniuersum capitulum Antissiodorense.---Pro magistro P. 
[D. BOUQUET, Recueil, Xu, 882.]


Inuitat nos officii nostri debitum, et hortatur, ut illis personis diligentius intendamus quas in deuotione feruere cognoscimus et in seruitio Ecclesie promptiores. Inde est quod de sinceritate uestra certam spem fiduciamque tenentes, pro dilecto filio nostro magistro P., concanonico uestro, quem pro eo quod nobis gratus et deuotus existit, charum et acceptum habemus, deuotioni uestre preces affectuosas porrigimus, per apostolica scripta rogantes  plenius, quod pro reuerentia beati Petri ac nostra, et intuitu karissimi in Christo filii nostri Ludouici illustris Francorum regis, cuius seruitio insistit, ei beneficium prebende sue, quam in Ecclesia uestra possidet, usque ad triennium, uel saltem usque biennium, concedatis; ita quod ipse de deuoto deuotior uobis possit existere, et nos exinde debeamus deuotioni uestre gratias uberrimas exhibere.



DCCuIII. Ad Henricum Remensem archiep.---Pro Ecclesia Compendiensi. 
[Ibid., col. 825.]

ALEXANDER episcopus, seruus seruorum Dei, uenerabili  fratri HENRICO Remensium archiepiscopo, salutem et apostolicam benedictionem.

Conquesti sunt nobis dilecti nostri abbas et fratres Compendienses, quod seruientes monasterii sui et burgenses de Compendio eisdem iura debita subtrahunt, et cum eis super his iustitie stare contemnunt. Abbas quoque Sancti Memmii Catalaunensis quamdam decimam, abbas Cari loci  et abbas Thenoliensis possessiones quasdam ad eos pertinentes, presumunt inuadere, et eas ipsis conantur auferre. Unde quoniam iura Compendiensis monasterii, quod nullum alium preter nos episcopum habet, specialiter conseruare tenemur, fraternitati tue per apostolica scripta mandamus, quatenus  memoratos seruientes atque burgenses, prescripto monasterio iura sua sine dilatione aliqua et diminutione persoluere; abbates uero decimam et occupatas possessiones eidem monasterio celerius reddere, aut prefato abbati et fratribus Compendiensibus sub examine tuo plenam inde iustitiam facere, ex parte nostra et tua diligenter commoneas, et appellatione remota districte compellas. Ad hoc tue discretioni presentium auctoritate iniungimus, ut dominum de Tornella, qui quarumdam uillarum Compendiensis monasterii, Compendiensis patronus et aduocatus existens easdem ultra modum grauare, et ad destructionem conatur redigere, ad plenam abbati et fratribus super hoc iustitiam faciendam moneas attentius et sub anathematis districtione  cerceas.

Data uerulis, quarto Kal. Aprilis.



DCCIX. Ad . . . ---Pro Nicolao ciue Catalaunensi. 
[Ibid., col. 826.]

Suggestum est nobis, et, conquerente Nicolao Catalaunensi ciue, accepimus quod magister domus S. Iacobi ei terram quam hereditario iure longo tempore nullo reclamante possederat, per uiolentiam  auferre non dubitauit. Unde quoniam a uiris religiosis huiusmodi non debent oppressiones uel iniurie committi, discretioni uestre per apostolica scripta mandamus, quatenus, cum exinde requisiti fueritis, in unum conuenientes utramque partem ante uestram presentiam conuocetis, et rationibus hinc inde plenius auditis et cognitis, causam ipsam, sublato appellationis remedio, mediante iustitia terminetis.

Data uerulis, quarto Kal. Aprilis.



DCCX. Remensi et Rothomagensi archiepiscopi eorumque suffraganeis mandat ut ecclesiam S. Petri de Silincurt ab aduersariorum iniuriis tueantur. 
[Ibid.]


ALEXANDER episcopus, seruus seruorum Dei, uenerabilibus fratribus [HENRICO] Remensi et [ROTRODO] Rothomagensi archiepiscopis, et eorum suffraganeis, salutem et apostolicam benedictionem.

Ad hoc cura uniuersalis Ecclesie nobis est Domino prouidente commissa, et pastoralis regiminis sollicitudo iniuncta, ut euellere, destruere et eradicare curemus que euellenda cognoscimus et destruenda. Sane quia crescente malitia hominum super terram, pax et tranquillitas Ecclesiarum turbatur, et religiosorum quies et otium impeditur, ad exstirpanda uitia et illorum nequitiam reprimendam summopere debemus eniti, et pontificali constantia et uirtute accingi, ut per instantiam nostre sollicitudinis  hi qui otio contemplationis sunt dediti nullas prauorum molestias uel persecutiones sustineant, et bone operationi intendere ualeant et uirtuti. Peruenit siquidem ad audientiam nostram, quod ecclesia S. Petri de Silincurt  multis uexatur iniuriis et oppressionibus infestatur, et cum apud Ecclesiarum ministros de malefactoribus suis querelam proponit, et damna sibi illata postulat resarciri, malefactores ipsi pro euitanda iustitia, et causa subterfugii ad uocem appellationis prorumpunt, nec tamen appellationem aliquatenus prosequuntur. Unde quoniam his nullatenus debet appellationis remedium subuenire, qui in dolo et fraude appellare noscuntur, fraternitati uestre per  apostolica scripta precipiendo mandamus, quatenus cum religiosi uiri fratres eiusdem ecclesie coram aliquo uestrum super iniuriis aut damnis sibi illatis, uel rebus subtractis, malefactores suos conuenerint, eos ad plenam et sufficientem iustitiam exhibendam singuli uestrum commoneant et compellant, et si in uocem appellationis prorumpunt, nec infra determinatum tempus prosequende appellationis ad apostolicam sedem uenerint, aut idoneos responsales transmiserint, ipsos, remota appellatione, excommunicationis uinculo astringatis,  et sententiam ipsam usque ad dignam satisfactionem faciatis inuiolabiliter obseruari.

Preterea quoniam nobis est intimatum quod uicedominus de Pinciniaco, Bern. de S. Walerico, et Gualterius Tyrellus cum hominibus suis eidem ecclesie damna grauia intulerunt, et animalia et alias res non paucas abstulerunt, de quibus nondum satisfacere uoluerunt, nichilominus uobis presentium auctoritate precipimus ut, si res ita se habet, eos moneatis et districte cogatis quod predicte ecclesie ablata omnia reddant, data damna resarciant, de iniuriis illatis plenarie satisfaciant, et de cetero ab eius molestatione penitus conquiescant. Quod si facere forte contempserint, eos remoto obstaculo excommunicationis uinculo innodetis, et usque ad  plenam satisfactionem faciatis pro excommunicatis teneri, et si nec sic resipuerint, in terris eorum diuina, preter baptisma paruulorum et penitentias morientium, prohibeatis officia celebrari. Illos autem quos prelibate ecclesie conuersum occidisse, et domos et grangias combussisse constiterit, publice accensis candelis excommunicatos denuntietis, et precipiatis ab omnibus deuitari, donec de tanta iniquitate satisfactionem et emendationem congruam exhibeant, et occisores cum litteris uestris ad apostolicam sedem satisfacturi accedant.

Data uerulis, Iu Kal. Aprilis.



DCCXI. Priuilegium pro ecclesia S. Mammetis Lingonensi. (uerulis, Mart. 30.]



ALEXANDER episcopus, seruus seruorum Dei, dilectis filiis MANASSE decano et uniuerso capitulo Sancti Mammetis Lingonensi, tam presentibus quam futuris canonicis instituendis, in perpetuum.

Officii nostri nos admonet et inuitat auctoritas pro Ecclesiarum statu satagere, et earum quieti ac tranquillitati salubriter, auxiliante Domino, prouidere. Eapropter, dilecti in Domino filii, iustis uestris postulationibus clementer annuimus, et prefatam ecclesiam in qua diuino mancipati estis obsequio, sub B. Petri et nostra protectione suscipimus, et presentis scripti patrocinio communimus, statuentes ut quascunque possessiones quecunque bona  eadem ecclesia inpresentiarum iuste et canonice possidet, aut iterum concessione pontificum, largitione regum et principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propria duximus exprimenda uocabulis:

Altare magnum in eadem ecclesia necnon et omnia altaria infra eamdem ecclesiam libere, cum beneficiis que ibidem collata fuerunt et collationibus; capellam similiter B. M. inter duas turres, parochiam quoque Sancte Crucis cum appendiciis suis, scilicet capellam de Bourona, et capellam Sancte Trinitatis in porticu Lingonensis ecclesie cum electione et ordinatione presbyterorum in ecclesiis  prefatis ab omni exactione liberis et absolutis; ecclesiam de Barium cum appendiciis suis, ecclesiam de Perceio cum appendiciis suis, ecclesiam de Curto-Campo cum decimis et appendiciis suis, ecclesiam de Mosteriolo cum decimis et appendiciis suis. In ecclesia S. Martini [al. Maurelii] super uiennam fluuium duos bisantios, in ecclesia de uilla in Diuionensi pago duos bisantios, in ecclesia de Bure duos bisantios, in ecclesia de uillania duos bisantios, ecclesiam de Dampetra super Salum fluuium, ecclesiam de Polesot cum decimis et appendiciis suis, ecclesiam de Laniaco cum decimis et appendiciis suis, ecclesiam de uiuaco cum decimis et appendiciis suis, ecclesiam de Anceio Franco, ecclesias de Taliceio, et de Blaceio, ecclesiam  de Merone [al. Nerone] cum paratis, ecclesiam de Nancile [al. Nuile] in pago Diuionensi, ecclesiam de Ageio et de Gypseio, ecclesias de Barbire et de Coion, quidquid habetis in ecclesia de Rumille, ecclesiam S. Hilarii cum appendiciis, ecclesiam de Buxeria, ecclesiam de Prouencheriis, ecclesiam Sancti Calixti, eleemosynam Alberici canonici Lingonensis apud uillam Calinas [al. Chalmi], et ecclesiam eiusdem uille cum decimis et appendiciis suis, ecclesiam de Audeliaco cum appendiciis suis, ecclesiam de Marcilliaco et de Planiaco, ecclesiam de Monte-Landonensi cum appendiciis suis, ecclesiam de Chalandre, ecclesiam de Annulle, et omnes alias ecclesias quas legitime possidetis.

Refectiones quoque quas episcopus capitulo Lingonensi  annuatim prestare debet, scilicet in Natale Domini, in Cena Domini, in Pascha, in die consecrationis sue annuatim, in festo sancti Mammetis, et unam aliam ab ecclesia Sancti Martini Lingonensis in ipso die festi, electionem omnium ecclesiarum et presbyterorum uestrorum sicut hactenus habuistis, uobis auctoritate apostolica confirmamus. Antiquas preterea et rationabiles consuetudines de iustitiis et obseruationibus tenendis et faciendis in ecclesia uestra et in aliis ecclesiis ciuitatis Lingonensis uobis nichilominus confirmamus. Consuetudines seu redditus quos Cruces appellant de toto episcopatu Lingonensi, exceptis illis qui ab episcopis Lingonensibus concessi sunt ecclesiis  aut monasteriis eiusdem episcopatus, et scripto eorum corroborati noscuntur, uobis duximus confirmandas.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere seu quibuslibet uexationibus fatigare; sed illibata omnia ac integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate, et Lingonensis episcopi canonica iustitia. Si qua igitur in futurum ecclesiastica secularisue persona, etc.

Datum uerulis, per manum Gratiani sancte Romane Ecclesie subdiaconi et notarii, III Kalend.  Aprilis, indictione tertia, Incarnationis Dominice anno 1170, pontificatus uero domini Alexandri pape III anno undecimo.



DCCXII. Priuilegium pro canonicis Pisanis. 
[UGHELLI, Italia sacra, III, 405.]

ALEXANDER episcopus, seruus seruorum Dei, dilectis filiis canonicis Pisanis, salutem et apostolicam benedictionem.

Qualiter monasterium Sextense, quod ad ius beati Petri, et dispositionem nostram specialiter spectat per intrusum illum, qui possessiones et bona eiusdem monasterii sicut ille ad quem nichil de ouibus pertinebat distrahendo, et dilapidando consumptum  sit, et a suo statu ualde dilapsum, non est, sicut credimus, prudentie uestre discretionis incognitum, sed ex uicinitate loci uobis esse debet liquide manifestum. uerum cum de uniuersis Dei Ecclesiis pro nostri officii debito teneamur sollicitudinem gerere, illis propensiori studio debemus adesse, que ad curam nostram nullo mediante respiciunt, et tutelam, et ne iura sua imminui possint, uel ab aliquibus illicite detineri, apostolice sedis nos conuenit suffragium adhiberi. Unde quod nos uenditiones, uel infeudationes, siue alienationes, aut obligationes, quas idem intrusus de thesauro, uel possessionibus, seu de aliis rebus prescripti monasterii fecit, apostolica auctoritate cassamus, et  uiribus prorsus carere decernimus, sicut de rigore iuris carere noscuntur. Discretioni uestre per apostolica scripta mandantes atque precipientes, quatenus detentores earumdem possessionum, et rerum parochianos uestros monere curetis studiosius, et inducere, ut eas omni contradictione, et appellatione remota infra quadraginta dies post harum susceptionem, predicto monasterio liberas et absolutas dimittant, nec ipsas ulterius in sue salutis periculum detinere presumant. Quod si ad commonitionem uestram adimplere, contempserint, in eos auctoritate apostolica freti sublato appellationis remedio excommunicationis sententiam publice proferatis, qua ipsos teneatis usque ad satisfactionem congruam innodatos.

 Dat. uerul., XuII Kal. Aprilis  .



DCCXIII. Ad Henricum Remensem archiep.---Ut Ioannem canonicum Laudunensem et He. mulierem de hereditate litigantes [Theobaldum] episcopum Ambianensem in ius adire compellat. 
[MARTEN., Ampl. Collect., II, 827.]

Causam que Ioannem inter Laudunensem canonicum et He. mulierem nouercam suam super hereditate et ceteris rebus patris eiusdem Ioannis, diutius noscitur agitari, uenerabili fratri nostro Ambianensi episcopo commisimus audiendam, et  remoto appellationis obstaculo fine debito terminandam. Ideoque fraternitati tue per apostolica scripta mandamus quatenus cum exinde fueris requisitus, utramque partem ad presentiam prefati episcopi compellas accedere, et quod ipse inter eos exinde iudicauerit, appellatione remota, firmiter et inconcusse facias obseruari et exsecutioni mandari.

Data uerulis, quinto Nonas Aprilis.



DCCXIu. Ad eumdem.---Pro Stephano Remensi canonico. 
[Ibid., col. 828.]

Quanto rarius tibi preces porrigimus, et te minus in huiusmodi oneramus, tanto decet industriam  tuam postulationes nostras, et presertim honestas, libentius exaudire et efficacius promouere, ut affectionem illam quam te iampridem circa nos et ecclesiam Romanam multipliciter habere comperimus, adhuc etiam exhibitione operis comprobemus. Nouit autem industria tua quod dilectus filius noster Stephanus, Ecclesie tue canonicus, uir sanguine nobilis, discretus etiam et probus existat, quare nos obtentu sui ipsius, nec non et respectu consanguineorum suorum, charum acceptumque tenemus, et eius profectibus, quantum cum Deo possumus, libentius uolumus aspirare: inde siquidem est, quod nos de tue sinceritatis et de tue deuotionis affectu plenius confidentes, et dilecte in Christo filie nostre mulieris B. relicte bone memorie  R.  quondam Sicilie regis precibus sollicitis inclinati, fraternitatem tuam per apostolica scripta rogamus attentius atque monemus, quatenus iam dicto Stephano aliquem honorem in Ecclesia tua, si quis uacat, uel primum quem in ea uacare contigerit, pro reuerentia beati Petri et nostra, et obtentu nobilitatis ac probitatis sue concedas liberaliter et assignes, ut nos deuotioni tue multiplices gratias teneamur exsoluere, et preces ac petitiones tuas cum opportunitas se obtulerit libentius et efficacius promouere; memoratus quoque Stephanus tibi debeat omni tempore fidelior et magis deuotus existere, et ad obsequium tuum feruentior apparere.

Data uerulis, u Non. Aprilis



DCCXu. Ad eumdem.---Pro eodem. 
[Ibid.]


Iampridem dilectus filius noster Stephanus Remensis canonicus ad presentiam nostram accedens, a nobis, sicut bene meminimus, impetrauit ut causam que inter ipsum et dilectum filium nostrum P. abbatem Sancti Remigii super quibusdam consuetudinibus suorum hominum uertitur, pro quibus ab eodem Stephano ad nostram fuit audientiam appellatum, uenerabilibus fratribus nostris Ambianensi et Beluacensi episcopis commisimus, sublato  appellationis remedio, terminandam. uerum postmodum, sicut memorie nostre occurrit, alie fuerunt a nobis littere impetrate, quoniam nequaquam memoriter tenebamus quod prescripta causa iam dictis iudicibus commissa fuisset. Unde fraternitati tue per apostolica scripta mandamus, quatenus si in supradictos homines occasione posteriorum litterarum, interdicti uel excommunicationis est sententia promulgata, eam dilatione et appellatione remota relaxes, dummodo idem Stephanus cautionem prestet, quod coram predictis iudicibus uelit iustitie stare.

Data uerulis, quinto Nonas Aprilis.



DCCXuI. Ioanni episcopo Bononiensi eiusque successoribus bona ab Anastasio Iu Gerardo episcopo pro libris centum per emphyteusim data asserit, ea lege ut episcopi duas argenti puri libras quotannis sedi Romane persoluant. 
[SAuIOLI, Annal. Bologn., II, II, 27.]





DCCXuII. Ad Henricum Remensem archiep. et eius suffraganeos.---In gratiam Ecclesie uiconiensis. 
[MARTEN., Ampl. Collect., II, 829.]

Audierunt plures uestrum, ut credimus, quantis grauaminibus, quantis debitorum oneribus  uiconiensis Ecclesia sit afflicta, et nos quidem tum pro iniuncti nobis cura regiminis, tum pro deuotione dilecti filii nostri S. abbatis ipsius loci, quem  in uisceribus nostris charum habemus, omnimodis uellemus, ut eadem ecclesia de tantis releuari posset angustiis, et ad statum pristinum, auxiliante Domino, reparari. Ne itaque sub oculis uestris contingat dici de illa: Omnes amici eius spreuerunt illam, non est qui consoletur eam inter angustias , fraternitati uestre per apostolica scripta mandamus, quatenus ubi uobis per iam dictum abbatem uel fratres et nuntios eius necessitates ipsius Ecclesie innotuerint, ad subleuationem earum sacerdotalem diligentiam apponatis, et in malefactores eius, cum requisiti fueritis, ita zelum pontificalis exeratis officii, ita in cohibitione eorum quod ad ecclesiasticam censuram attinet compleatis, ut et ipsa ecclesia pro defectu iustitie laborare  non debeat, et uos de supportandis religiosorum necessitatibus et prauorum malitia reprimenda, et commendationem a nobis et cumulum mercedis a Deo recipere ualeatis.

Data uerulis, X Kal. Maii.



DCCXuIII. Ad capitulum Suessionense.---Pro Petro canonico. 


ALEXANDER episcopus, seruus seruorum Dei, Po.  decano et toti capitulo Suessionensi, salutem et apostolicam benedictionem.

Cum tu, fili decane, et dilectus filius noster Petrus canonicus uester in nostra essetis presentia constituti, tu et Neuelo confrater tuus, qui tecum erat, iam dictum Petrum a capitulo excommunicatum, et de Ecclesia uestra eiectum fuisse dixistis, eo quod cum fidem uobis dedisset, se illas consuetudines iuraturum, quas eum uolebatis iurare, id postmodum adimplere contempsit. Petrus uero econtra respondit quod fidem ea dederat conditione, si cum sana conscientia posset iuramentum prestare, adiecit et quod, quia ea que debebatis iurare sibi uidebantur iniusta, salua conscientia sua, iuramentum non poterat exhibere. Unde quoniam  per eum non stetit, quod in Ecclesia uestra assiduus non permansit, prebendam suam cum fructibus etiam perceptis sibi restitui instantius postulabat. Quapropter cum se fidem pure dedisse negaret, et quia nullus contra conscientiam suam debet ad iuramentum compelli, eum a sententia qua dicebatur innodatum fuisse absoluimus, et ad uos remittimus absolutum, per apostolica uobis scripta precipiendo mandantes, et mandando precipientes, quatenus eidem prebendam suam cum fructibus etiam perceptis infra quindecim dies post harum susceptionem omni excusatione et appellatione postposita restituatis, et ipsum sicut fratrem uestrum honorifice et benigne tractetis. Si autem nostro in hac parte, quod tamen nullatenus credimus,  presumpseritis contraire precepto, noueritis nos uenerabili fratri nostro Henrico Remensi archiepiscopo in mandatis dedisse, ut prefato Petro prebendam suam et subtractos fructus, nullius contradictione et appellatione obstante, absque diminutione restituat, et integre faciat obtinere.

Data uerulis, uIII Kal. Maii.



DCCXIX. Ad Henricum Remensem archiep. et comitem Flandrensem.---Pro Ecclesia uiconiensi ut ab usuris releuetur. 
[Ibid., col. 831.]

ALEXANDER episcopus, seruus seruorum Dei, HENRICO  Remensi archiepiscopo et comiti Flandrensi, salutem et apostolicam benedictionem.

Grauamina uiconiensis Ecclesie  , nec ipsorum magnitudo, nec loci uicinitas uos patitur ignorare. Quia uero sicut dilecto filio nostro S.  eiusdem loci abbate suggerente didicimus, miserationis affectu compassi estis, gratum et acceptum habemus, et ut ad releuationem ipsius compassio uestra proueniat exoptamus. Tantis enim oneribus debitorum Ecclesiam illam accepimus oneratam, ut  nisi exhortatione apostolica accedente, auctoritas ei et potestas uestra subuenerit, cito timeatur in solitudinem redigenda; ita ut ubi religiosorum hactenus habitabat multitudo uirorum, desertum, quod absit! fiat, aut habitatio laicorum. Et nos siquidem huic malo tanto fortius desideramus occurrere, quanto et de supportandis religiosorum necessitatibus sollicitiores esse debemus, et iam dictus abbas, quem his oneribus obedientia sola subiecit, deuotior nobis et Ecclesie Dei noscitur ac fidelior exstitisse. Quia igitur non facile uidetur occurrere unde a tantis possit grauaminibus releuari, nisi a solutione usurarum fuerit absoluta, per presentia uobis scripta mandamus, quatenus pro amore Dei, pro reuerentia B. Petri et nostra,  ad subleuandas necessitates eiusdem Ecclesie, officii et potestatis uestre dexteram extendatis, et feneratorum exactiones ita faciatis ab eius exactione quiescere, ut preter sortem ab ea nichil ualeant extorquere. In hoc enim non solum onus Ecclesie subleuabitis, sed et anime ipsorum feneratorum a gehenne incendiis poterunt liberari. Quod si et inuitos ad hoc oportuerit eos trahi, id ipsum quandoque illis erit fructuosum, dum compuncti aliquando et conuersi ad cor, gratum habere incipient beneficium, quod inuitis fuerat quandoque collatum. Exerce igitur in illos, uenerabilis frater archiepiscope, arguendo, increpando, obsecrando et excommunicando, si pertinaces fuerint, pontificalis auctoritatem officii, et tu, fili comes, ita eos concessa  tibi desuper potestate cerce, ut et ipsa Ecclesia in statum pristinum, donante Domino, releuetur, et uos de collato eis suffragio et commendationem a nobis et ab omnipotente Deo sempiterne mercedis cumulum obtinere possitis.

Datum uerulis, uIII Kalendas Martii [leg. Maii].



DCCXX. Ad Nonantulanos.---Quod episcopo Mutinensi priuilegium in eorum iniuriam tributum non sit. 
[TIRABOSCHI, Storia di Nonantola, II, p. 103.]

ALEXANDER episcopus, seruus seruorum Dei, dilectis filiis A. abbati, et fratribus, et uniuerso clero, et populo Nonantulano, salutem et apostolicam benedictionem.

 Comperto ex relatione Alb. B. et M., nuntiorum uestrorum, quod frater noster Mutinensis episcopus se iactauerit a nobis priuilegium impetrasse, propter quod monasterii uestri dignitas uel libertas diminueretur, mirati sumus pariter et turbati, nec unquam credere potuimus, quod episcopus hoc attentasset.  Cum enim monasterium uestrum ad ius et proprietatem B. Petri et prouisionem pariter et tutelam nostram nullo mediante pertineat, nunquam in mente nostra descendit, nec Domino uolente descendet, quod iura et libertates ipsius monasterii quomodolibet diminuere debeamus. Quin potius scire uos uolumus, quod cum idem episcopus uehementer instaret ut antiquum priuilegium cuiusdam antecessoris nostri innouaremus, illud, quia in eo libertati monasterii uestri derogabatur, noluimus aliquatenus renouare. Sic absque innouatione priuilegii a nobis recessit  . Monemus itaque uniuersitatem uestram atque mandamus, quatenus predictum monasterium in antiquo statu et proprio robore conseruetis, et iura ipsius manutenere  propensius et fouere curetis ita, quod ex hoc in conspectu Dei et oculis hominum laudem et gloriam inuenire possitis.

Dat. uerul., uI Kal. Maii.



DCCXXI. Sententiam ab Odone legato apostolico de S. Benedicti ecclesia latam inter monachos Nonantulanos et Offredum episcopum Cremonensem confirmat. 
[Ibid., p. 293.]

ALEXANDER episcopus, seruus seruorum Dei, dilectis filiis Alberto abbati et fratribus monasterii Nonantulani, salutem et apostolicam benedictionem.

 Ea que ab apostolice sedis legatis ordine iudiciario sunt terminata et congruo fine decisa, perpetua debent firmitate muniri, et apostolice tuitionis munimine roborari. Inde est quod nos uestris iustis postulationibus grato concurrentes assensu, definitionis sententiam, quam dilectus filius noster Oddo S. Nicolai in Carcere Tulliano diaconus cardinalis apostolice sedis legatus inter uos et uenerabilem fratrem nostrum Offredum Cremonensem episcopum super ecclesia Sancti Benedicti de Cremona ordine iudiciario pronuntiauit, sicut in eius authentico scripto exinde facto continetur, ratam et firmam habemus, et eam auctoritate apostolica confirmamus et presentis scripti patrocinio communimus,  statuentes ut nulli omnino hominum liceat hanc paginam nostre confirmationis infringere uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum uerul., uI Kal. Maii.



DCCXXII. Ad Henricum Remensem archiep.---Pro Petro canonico Suessionensi. 
[MARTEN., Ampl. Collect., II, 832.]


Ad tue discretionis notitiam uolumus peruenire, nos dilectis filiis nostris decano et capitulo Suessionensi firmiter in mandatis dedisse, ut dilecto filio nostro Petro canonico suo prebendam ipsius cum fructibus etiam perceptis infra quindecim dies post susceptionem litterarum nostrarum, omni excusatione et appellatione cessante, restituant, et integre faciant obtinere. Unde quoniam nostrum in hac parte preceptum debito nolumus in hac parte fraudari, presertim cum nos pro iam dicto Petro  karissimi in Christo filii nostri Ludouici illustrissimi Francorum regis, cuius clericus est, preces sollicitas recepimus, et illius etiam iustitia non modicum fuerimus prouocati, fraternitati tue per apostolica scripta mandamus, quatenus si ecclesie prescripte capitulum id infra terminum sibi prefixum adimplere contempserit, tu prenominato Petro prebendam suam cum fructibus etiam perceptis, nullius contradictione uel appellatione obstante, sine aliqua dilatione reddas, et facias absque diminutione habere, nisi id forte iurate Suessionensis Ecclesie consuetudini noueris obuiare. Si autem id contra iuramentum canonicorum suorum esse constiterit, tu prescriptum capitulum dignam  alias prenominato Petro de amissis fructibus recompensationem parare, dilatione et appellatione remota, districte compellas.

Data uerulis, sexto Kal. Maii.



DCCXXIII. Canonicis Pisanis quod G. notarium suum, Ecclesie Pisane canonicum elegerint gratias agit. Eorum cum S. Sauini monachis controuersiam archiepiscopi arbitrio commissam esse. 
[UGHELLI, Italia sacra, III, 404.]

ALEXANDER episcopus, seruus seruorum Dei, dilectis filiis u. archipresb. et can. Pisanis, salutem et apostolicam benedictionem.

Deuotionis uestre litteris consueta benignitate et  animi alacritate receptis, quod dilectum filium G. notarium nostrum, sicut ex relatione dilectorum filiorum nostrorum Gualandi subdiaconi nostri, et P. canonicorum uestrorum iampridem acceperamus, et postmodum ex eisdem litteris uestris cognouimus, in fratrem et canonicum Ecclesie uestre ad preces et interuentum nostrum, placido animo elegistis, gratissimum gerimus, et ualde acceptum, et exinde affectioni uestre uberrimas gratiarum referimus actiones in proposito, et uoluntate habentes petitiones uestras libentius et efficacius propter hoc exaudire, et circa commodum, et profectum uestrum pro hac re specialiter de cetero existere promptiores. Quapropter rogamus uniuersitatem uestram atque monemus, quatenus, quod de ipso  ad instantiam precum nostrarum fecistis, firmum et inconcussum tenentes eum, cum ad uos uenerit, tanquam fratrem, et canonicum uestrum leto uultu recipiatis, et fraterne ac honeste tractetis. De cetero causam, que inter uos, et abbatem, et monachos Sancti Sauini super cadauere comitis Tancredi uertitur, quia iidem monachi factum ipsum longe aliter quam uos proponebant uenerabili fratri nostro archiepiscopo uestro sub certa forma commisimus terminandam ei, mandantes ut, nisi apud idem monasterium predictus comes elegerit sepulturam, si alias ad sepulturam Ecclesie uestre pertinebat interdictum nostrum maxime si post appellationem hoc fuit attentatum, faciat inuiolabiliter obseruari quousque uobis cadauer predicti comitis  restituatur, et de iniuria illata congrue fuerit satisfactum.

Datum uerul., u Kal. Maii.



DCCXXIu. Uniuerso capitulo abbatum Premonstratensis ordinis interdicit ne pro abbate initiando palafredum dari archidiaconis sinant. 
[LE PAIGE, Biblioth. Prem., 630.]

Inhonestis et prauis consuetudinibus exstirpandis pastorali debemus prouisione intendere, et ne in ecclesiis Dei ualeant pullulare, curam uigilem et promptam sollicitudinem adhibere. Sane quoniam in benedictione abbatum et susceptione pastoralis  cure ab archidiaconibus, pro eo quod abbates locant in stallo, palafredus exigitur quod non de aliqua rationabili causa, sed ex sola cupiditatis radice procedit, et in Simoniacam prauitatem erumpit, uniuersitati uestre per apostolica scripta mandamus atque precipimus ut, si in aliquo uestrum ab archidiacono episcopatus sui palafredus fuerit tali modo exactus, eum sibi nulla ratione dare presumat, ne uterque dans uidelicet, et recipiens, propter Simonie uitium diuina ultione plectatur.

Datum uerulis, tertio Kal. Maii.



DCCXXu. Ad Po. decanum et capitulum Suessionense.---Pro Petro canonico. 
[MARTEN., Ampl. Collect., II, 832.]


ALEXANDER episcopus, seruus seruorum Dei, Po. decano et toti capitulo Suessionensi, salutem et apostolicam benedictionem.

Iniunctum nobis apostolatus officium et suscepte administrationis auctoritas nos hortatur propensius et admonet, ut uiros ecclesiasticos sereno uultu respicere, et ne iura eorum indebitis agitentur molestiis, attenta sollicitudine prouidere. Inde est quod uniuersitati uestre per apostolica scripta mandamus atque precipimus, quatenus dilectum filium nostrum P. canonicum uestrum fructus prebende sue integre faciatis sine molestia possidere, et quandiu fuerit in seruitio ecclesie uel episcopi uestri, aut in scholis, sine iudicio et legitima citatione,  eum fructibus eiusdem prebende priuare nullatenus presumatis.

Datum uerulis, Kal. Maii.



DCCXXuI. Ad Henricum Remensem archiep.---Pro Balduino cancellario Nouiomensi. 
[Ibid., col. 833.]

Non excidit a memoria nostra quam diligenter et affectuose olim per scripta nostra prudentiam tuam monuerimus, ut dilectum filium nostrum Balduinum super cancellaria Nouiomensis Ecclesie nullis indebitis uexationibus fatigares, quominus exinde suam iustitiam obtineret. Quia igitur te decet officii tui debitum diligenter attendere, quo singulis  in suo iure adesse teneris potius quam obesse, fraternitati tue per iterata scripta rogamus, atque monemus, atque mandamus, quatenus considerans diligenter et attendens qualiter non solum hi qui pontificalis gerunt officium dignitatis, sed et uniuersi rationem debeant uoluntati preferre, memorato B. pro reuerentia B. Petri et nostra super iam dicta cancellaria, nullam molestiam inferas uel grauamen, sed tam sibi quam uniuersis, prout tuum officium exigit, communem te exhibeas iustitie defensorem.

Datum uerulis, Kal. Maii.



DCCXXuII. Ad eumdem.---Ut quosdam excommunicatos ab episcopo Catalaunensi absoluat. 
[Ibid.]


Peruenit ad nos quod, cum iampridem P. Berengaudus Guidonem perniciose satis et grauiter uulnerasset, consanguinei predicti G. aduersus eumdem pro graui animi commotione turbati, domum eius calore iracundie concitati fregerunt. Unde frater noster Catalaunensis episcopus uiolatores domus sententie anathematis subiecit, quos sine pecunia absoluere omnino recusat, licet ipsi parati sint domum quam fregerant resarcire. Quia igitur propter hoc, si uerum est, non ita in eos grauiter animaduertere debuit, fraternitati tue per apostolica scripta mandamus atque precipimus, quatenus  memoratos uiros, si res ita se habet, sine banno cum ei cui damnum intulerunt satisfecerint, contradictione et appellatione remota, prorsus absoluas et eos per prouinciam tuam denunties penitus absolutos.

Datum uerulis, u Nonas Maii.



DCCXXuIII. Priuilegium pro monasterio Case-Marii. 
[UGHELLI, Italia sacra, I, 1392]

ALEXANDER episcopus, seruus seruorum Dei, dilectis filiis GREGORIO abbati monasterii SS. Ioannis, et Pauli quod dicitur Case Marii, eiusque fratribus, tam presentibus quam futuris, regularem uitam professis, in perpetuum.

 Pie postulatio uoluntatis effectu debet prosequente compleri, ut deuotionis sinceritas laudabiliter enitescat, et utilitas postulata uires indubitanter assumat. Quapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, ad exemplar fel. memorie predecessorum nostrorum Calixti, Anastasii et Adriani Romanorum pontificum sub B. Petri et nostra protectione suscipimus, et presentis scripti priuilegio communimus. In primis siquidem statuimus ut ordo monasticus, qui secundum Deum, et B. Benedicti Regulam, et Cisterciensium fratrum institutionem in eodem loco noscitur institutus, perpetuis ibidem temporibus inuiolabiliter obseruetur.  Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesiam uidelicet Sancti Archangeli, ecclesiam S. Hippolyti, et quidquid habetis in ecclesia S. uiti, que sunt in territorio uerulane ciuitatis, ecclesiam S. Angeli in monte de Corneto, ecclesiam S. Saluatoris, et ecclesiam S. Marie de Regimenio in territorio montis S. Ioannis, ecclesiam S. Nicolai  in Castro Babuci, ecclesiam S. Ioannis et ecclesiam S. Syluestri, cum amphitheatro quod uulgo Appretiatum dicitur; in territorio Frusinonensi, ecclesiam S. Crucis, in territorio Anagnino ecclesiam S. uincentii iuxta castrum Morrei in ualle Orbetana, et ecclesiam S. Manni iuxta castrum Castuli in territorio Marsicano, cum omnibus supradictarum ecclesiarum permanentiis, molendina ad Arinulam, et illa que habetis in territorio Castrensi; rusticos etiam et hereditates quas in ciuitate uerulana, et Castro Babuci, ac montis S. Ioannis quiete hactenus possedisse uidemus. Pascua et usum siluarum in toto territorio Castrensi, et Montis Nigri, pascua et usum siluarum, et totam castellaturam ipsius Montis Nigri, et ultramuros  adiacentem centum passus, sicut inde descendit ab utraque parte in riuum, et circuitu uersus aquilonem ipsum precipitium Montis, et terram in territorio supradicti Montis, quantum duo aratra sufficiunt laborare; ecclesiam S. Benedicti, cum omnibus pertinentiis suis, et ecclesiam S. Angeli de Meruleto cum capellis et pertinentiis suis, que omnia felicis memorie Pater et predecessor noster Eugenius papa uobis in ecclesie uestre dedicatione concessit, et Anastasius et Adrian. Rom. pontifices suo priuilegio roborarunt, uobis uestrisque successoribus nichilominus confirmamus. Concambium quoque quod cum uerulano episcopo et canonicis S. Erasmi, atque quondam Gregorio custode castelli, quod Castrum nominatur, rationabiliter fecistis,  futuris temporibus inuiolabiliter obseruari precipimus.

Statuimus preterea ut monasterium uestrum, quod ad ius et proprietatem B. Petri pertinere dignoscitur, nulli ecclesiastice uel seculari persone, preterquam Romano pontifici debeat subiacere. Ad hec aduertentes statuimus ut nulli archiepiscopo uel episcopo liceat prefatum monasterium interdicere, aut in uos absque auctoritate Romani pontificis interdicti uel excommunicationis sententiam promulgare. Nihilominus etiam apostolica auctoritate prohibemus, ut nullus quamlibet ecclesiam ad idem monasterium pertinentem, que populum non habet, interdicto subiicere audeat; quominus si  quis fratrum uestrorum ibidem ex deuotione cantare uoluerit, exclusis excommunicatis et interdictis, cantandi liberam habeat facultatem. Preterea per decreti huius paginam duximus statuendum ut fratres uestri in quocunque loco positi fuerint, ab omni secularis seruitii actione, et ab omni grauamine mundane oppressionis sint liberi et immunes. Sane laborum uestrorum, quos propriis manibus aut sumptibus colitis, seu de nutrimentis animalium uestrorum nullus a uobis decimas exigere presumat. Paci quoque et tranquillitati uestre paterna prouisione prouidere uolentes, auctoritate apostolica inhibemus, ne quis terminos ab eodem antecessore nostro circa monasterii uestri ambitum institutos, et 500 passibus ab eo distantes transgredi  audeat, nec infra furtum aut rapinam facere, hominem capere, uel aliquam uiolentiam exercere. Si autem fecerit, et secundo tertioue commonitus, satisfactionem congruam exhibere contempserit, tanquam sacrilegus iudicetur, et districtionis ecclesiastice animaduersione plectatur. Chrisma uero, oleum sanctum, consecrationes altarium seu basilicarum, ordinationes monachorum qui ad sacros ordines fuerint promouendi, a diecesano suscipietis episcopo, siquidem Catholicus fuerit, et ea gratis et absque prauitate aliqua uobis uoluerit exhibere. Alioquin liceat uobis Catholicum, quem malueritis, adire antistitem, qui nimirum nostra fultus auctoritate, quod postulatur, indulgeat. Neque illi episcopo,  aut episcoporum ministro facultas sit in capellis ad predictum monasterium pertinentibus, preter competentem ei quartam decimarum, et oblationum partem iniuste sibi aliquid uindicare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanior de suo uel de alieno Cisterciensis ordinis, si oportuerit, collegio, secundum Deum et B. Benedicti Regulam elegerint, a Romano pontifice consecrandum.

Decernimus ergo ut nulli omnino hominum, etc. Amen.

    Ego Alexander catholice Ecclesie episcopus.
     Ego Bernardus, Portuensis et S. Rufine episcopus.
    Ego Ubaldus, presbyter cardinalis tit. S. Crucis in Ierusalem.
    Ego Ioannes, presb. card. SS. Ioannis et Pauli tit. Pammachii.
    Ego Aldobrandus, basilice XII Apost. presbyter card.
    Ego Ioannes, presbyter cardinalis tituli S. Anastasie.
    Ego Albertus, presbyter card. tit. S. Laurentii in Lucina.
    Ego Guillelmus, presbyter card. tit. S. Petri ad uincula.
    Ego Boso, presbyter cardinalis S. Pudentiane  tit. Pastoris.
    Ego Ioannes, presbyter cardinalis tituli Sancti Marci.
    Ego Theodinus, presbyter cardinalis S. uitalis tit. uestine.
    Ego Hyacinthus, diaconus cardinalis S. Marie in Cosmedin.
    Ego Ardicio, diaconus cardinalis Sancti Theodori.
    Ego Cynthius, diaconus cardinalis Sancti Adriani.
    Ego Manfredus, diac. card. S. Georgii ad uelum Aureum.
    Ego Hugo, diac. card. S. Eustachii iuxta templum Agrippe.
     Ego Petrus, diaconus cardinalis Sancte Marie in Aquiro.


Datum uerulis per manum Gratiani S. R. E. subdiaconi et notarii, uII Id. Maii, indict. III, Incarn. Dom. anno 1170, pontificatus uero D. Alexandri pape III anno XI.



DCCXXIX. Ad F. decanum et capitulum Remense.---Contra Io. cancellarium et Aegidium decanum de uilla Dominica, pro Roberto presbytero de Saceio 
[MARTEN., Ampl. Collect., II, 834]

Querelam Roberti presbyteri ad audientiam nostram noueritis esse perlatam, quod cum Io. procurator archidiaconi Remensis, et Aegidius decanus  uille Dominice sibi obiicerent, quod scienter participatione cuiusdam excommunicati maculam anathematis contraxisset, et hoc se dicerent per testes legitimos probaturos, tandem die probationi statuta, id sicut promiserant non probarunt; sed iam dictus I. eidem ut se septima manu purgaret indixit, adiiciens ut tres sacerdotes quos sibi nominauerat et reliquos in purgatione iuxta suam uoluntatem haberet. Cum autem prefatus presbyter multoties paratus fuisset se cum suis testibus purgaturus, et prenominati I. et decanus causam inique proferrent, presbyter tam persona quam bonis suis sub protectione apostolice sedis positis, ad nostram audientiam appellauit, sed nuntio ipsius coram nobis presente, altera pars nec uenit, nec  aliquem pro se responsalem transmisit. Quia igitur indignum est et iniquum innocentem sanguinem condemnare, discretioni uestre per apostolica scripta mandamus, quatenus si supradicti I. et decanus obiecta probare potuerint, uos ab eodem presbytero iuramento recepto, quod super hoc uestro debeat stare mandato, eum absque exactione alicuius pecunie absoluatis, et ei congruam penitentiam imponatis. Si uero absque exactione pecunie ipsum non duxeritis absoluendum, eum auctoritate apostolica decernimus absolutum. Ceterum si in probatione defecerint, ab eodem presbytero purgatione proprie manus duntaxat recepta, eum super his ab impetitione ipsorum auctoritate apostolica penitus absoluatis. Pro tali enim culpa non est adeo grauis  indicenda purgatio.

Data uerulis, Iu Idus Maii.



DCCXXX. Robertum priorem et capitulum S. uictoris Parisiensis hortatur ut Eruisio abbati obediant. 
[MARTEN., Ampl. Collect., t. uI, col. 264.]

ALEXANDER episcopus, seruus seruorum Dei, dilectis filiis ROBERTO priori et capitulo S. uictoris Parisiensis S. et A. B.

Sepius dilectum filium nostrum Eruisium abbatem uestrum, et nunc etiam per scripta nostra monuimus atque mandamus ut negotia Ecclesie uestre  tam intrinseca quam extrinseca cum consilio  maioris et sanioris partis capituli dirigat et pertractet, et ad profectum uestrum secundum institutionem ordinis uestri prompta sollicitudine et cura intendat. Quoniam igitur eumdem abbatem iuxta commonitionem et mandatum nostrum libenter facturum credimus et speramus, discretioni uestre per apostolica scripta mandamus atque precipimus, quatenus eidem abbati debitam obedientiam et reuerentiam impendentes, in ordinandis et disponendis negotiis ecclesie uestre prouide et efficaciter assistatis, et iuxta institutionem ordinis uestri taliter et ad religionis cultum et ad temporalium etiam incrementum uos exhibeatis ultroneos, quod eadem ecclesia studio et sollicitudine uestra, cooperante Domino, in spiritualibus amplietur, et  temporalibus etiam proficiat incrementis. Si quid autem in ecclesia uestra corrigendum fuerit, quod in concilio maioris et sanioris partis capituli non possit corrigi, uolumus et mandamus, ut ad mandatum eorum quibus statum eiusdem ecclesie dirigendum commisimus, commodius corrigatur.

Datum uenetiis, III Idus Maii.



DCCXXXI. Pacem ab Hugone episcopo Ruthenensi, et eius fratre, Hugone comite Ruthenensi constitutam comprobat. 
[MANSI, Concil. XXI, 1045.]

ALEXANDER episcopus, seruus seruorum Dei, uenerabili  fratri HUGONI Ruthenensi episcopo, salutem et apostolicam benedictionem.

Quoties ea que ad pacem pertinent postulantur a sede apostolica confirmari, tanto super his benigniorem assensum nos conuenit adhibere, quanto ex bono pacis plura commoda et gratiora singulis proueniunt incrementa. Ex quodam siquidem rescripto a tua nobis fraternitate transmisso, ad audientiam nostram peruenit, quod tu habito concilio abbatum, prepositorum, et archidiaconorum tuorum, et baronum terre, cum nobili uiro Hugone fratre tuo comite Ruthene, huiusmodi pacem et concordiam statuisti: »Quod omnes res mobiles et immobiles, omnes homines tam clerici quam laici in omni tempore sint sub ea pace securi. Nec  ulli liceat preter armatos milites, et clientes, quelibet arma ferre, nisi milites enses solummodo, et clientes singulos baculos ferant, qui pacis, sicut ceteri, debent securitate gaudere. Et preter eos qui hanc pacem, sicut statuta est, noluerint firmare, et inuiolabiliter obseruare, sicut de his qui publice periurant, uel fidem mentiuntur pro manifesto debito, seu pro cognita fideiussione, de rebus eorum pignorandis licentia non denegetur, uobis tamen exceptis.« Ad eiusmodi uero pacis et securitatis sustentationem et defensionem, statutum est ut abbates, archidiaconi, archipresbyteri, monachi, canonici, priores, omnes clerici, qui proprias ecclesias regunt, milites quoque et mercatores,  atque burgenses, qui facultatibus abundauerint; et omnes etiam homines tam clerici quam laici, qui habuerint par boum, seu aliorum animalium, cum quibus arare possint, siue amplius habuerint, uel qui habuerint sommarium, equum scilicet uel equam, mulum uel mulam, que ad portanda onera locent, duodecim denarios Ruthenenses, siue alios tantumdem ualentes donent. Cum uero habuerint ouile ouium, dent pro eo sex denarios eiusdem monete, uel alios equiualentes. Totidem autem dabunt qui habent unum bouem tantum, uel aliud animal cum quo ualeant arare, siue asinum quem possint locare. Clientes uero, et artifices, scilicet fabri, sartores, pellicarii, et omnes operarii, aut sex, uel octo, seu duodecim denarios secundum suorum  capellanorum arbitrium dabunt. uerum si pater cum filiis, seu fratres, siue consanguinei fuerint, qui nondum sunt inuicem separati, nec sunt res eorum diuise, unus pro omnibus dabit, alioqui soluat unusquisque pro se. Commune autem istud per singulas parochias debet reddi, cum scripto unius parochianorum, quem capellanus, cum consilio sui archipresbyteri et uoluntate suorum parochianorum, elegerit. Et in die statuta ab ipso parochiano, et cum eodem scripto, ad Ruthenensem ecclesiam deferatur. Quisquis autem res suas amiserit, postquam commune, sicut predictum est, soluerit, in integrum restituatur: si tamen certam  personam que res sibi ablatas habeat, uel locum ubi sunt, poterit demonstrare; sin autem, minime. Si uero inimicos, uillas, uel oppida depredari uel diruere forte contigerit, res quidem mobiles emendabuntur de communi, sed damna rerum immobilium non restituentur, nisi quantum a malefactoribus poterit recuperari. Clerici uero qui proprias ecclesias non habent, nisi par boum habuerint, non coguntur dare, si nolint: sed non dato communi, si forte res suas perdiderint, eis nequaquam emendabuntur.« Additum est in predicta pace »ut capellani ecclesiarum, et omnes laici, a quatuordecim annis et supra, pacem et commune firmare debeant et obseruare. Qui uero in hoc obedire contempserint, debent ab ecclesie liminibus cerceri,  et ab omni pace fieri alieni. Ecclesie quoque parochiarum, in quibus uiolatores pacis habitauerint, a diuinis uacent officiis, donec ipsi ad emendationem uenire cogantur.« Quam siquidem pacis institutionem, quemadmodum a uobis facta est, rescripto authentico roborata, firmam et ratam habemus, et eam auctoritate apostolica confirmamus, et presentium scripto communimus: statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, se nouerit incursurum.

Datum uerulis, secundo Idus Maii [pontificatus  nostri anno secundo  ].



DCCXXXII. Ad Galterum Tornacensem episcopum.---De quadraginta canonicis in Tornacensi Ecclesia instituendis. 
[Gall. Christ. nou., III, Instr. 48.]

ALEXANDER episcopus, seruus seruorum Dei, uenerabili fratri Tornacensi episcopo S. et A. B.

Significatum est nobis et ex parte tua monstratum quod commissa tibi Ecclesia paucos clericos eius obsequio habeat deputatos, cum tamen magna possessionum copia gaudere dicatur. Quoniam igitur  indignum est tam celebrem Ecclesiam copiam clericorum sibi deseruientium non habere, fraternitati tue significatione presentium auctoritate apostolica indulgemus, ut cum consilio discretorum et religiosorum uirorum diecesis uestre, de XXX prebendis quadraginta instituere possis, dummodo Ecclesie prescripte possessiones ad hoc ita sufficientes existant, quod ecclesie tue canonici alias prebendas querere non cogantur, sed de ipsius ecclesie beneficio honestam possint sustentationem habere.

Data uerulis, II Idus Martii [leg. Maii].



DCCXXXIII. Ad Henricum Remensem archiep.---Pro P. sacerdote, ut domino Remensi benigne recipiatur. 
[MARTEN., Ampl. Collect., II, 835.]


Dilectioni tue notificamus quod filius noster P. in presentia nostra assistens, nobis intimauit quod in archiepiscopatu Remensi natus fuit, et ibi in subdiaconum ordinatus est, postea uero, sicut asserit, deuotione bona Ierosolymam petens, ibi diaconatus ordinem adeptus est, reuersusque ad natale solum, in ipso diaconatus ordine diu Deo deseruiuit, postea in sacerdotem promotus est. Nunc autem de nouo de diaconatus ordine uocatus in causam, uidens sui grauamen, ad remedium apostolice  sedis, conuolauit. Quoniam uero nostrum est misereri pauperum ad nos confugientium, inquirentes diligenter de diaconatus sui ordine rei ueritatem, ex testimoniis quorumdam percepimus, predictum P. in diaconum Sidonis ordinatum fuisse, et quoniam Romana Ecclesia cui ordinante Christo deseruimus, consilii et auxilii tutamentum debet esse humiliter petentibus, fraternitatem tuam per apostolica scripta rogamus, monemus atque mandamus, intuitu diuini amoris et timoris, memoratum P. benigne recipias, cum de sui ordine diaconatus apud nos satis firmiter constet, et in sacerdotali officio in pace Deo seruire dimittas, et pro reuerentia beati Petri ac nostra aliquod ecclesiasticum beneficium, unde honeste possit uiuere, ei assignare non  differas.

Data uerulis, XII Kal. Iunii.



DCCXXXIu. Ad eumdem.---Ut disceptet controuersiam inter U. et fratres eius Nicolaum atque monachos Aquicinctinenses, et controuersiam inter fratres S. Foillani ac canonicos S. uincentii. 
[Ibid., col. 835.]

ueniens ad apostolice sedis clementiam U. lator presentium, proposita nobis assertione monstrauit quod, cum ipse et frater eius Nic. de abbate et monachis  Auncinis in curia Cameracensis Ecclesie querimoniam deposuissent, quod uos irrationabiliter exheredarent, et causa ipsa super hoc fuisset  discussa, predictus Nicolaus ad nostram audientiam appellauit, sed abbas et monachi non uenerunt, nec aliquem pro se responsalem miserunt. Quia igitur uniuersis Dei fidelibus in iustitia sua debitores existimus, fraternitati tue causam ipsam committimus audiendam, et appellatione cessante fine debito terminandam, per apostolica tibi scripta mandantes, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, eamdem causam, sublato appellationis remedio, iustitia mediante, decidas; ita quod neutra partium  merito conqueri possit pro iuris defectu. Causam quoque que inter predictos fratres et abbatem Sancti Foillani  et canonicos S. uincentii, super quadam parte hereditatis ipsorum agitari dignoscitur, experientie tue committimus audiendam, tibi significatione presentium iniungentes, ut eamdem causam audias, et eam appellatione remota seruata iuris equitate, decidas.

Data uerulis, X Kal. Iunii.



DCCXXXu. Ad eumdem.---Pro ecclesia Caricampi, ut uicedominus de Pincheri cesset ab inquietatione eius. 
[Ibid., col. 837.]

 Ex transmissa conquestione abbatis et fratrum Caricampi  ad audientiam apostolice sedis peruenit, quod uicedominus Pinginniacensis eis et domui eorum plurima grauamina in rebus et possessionibus suis irrogare non dubitat, quos pro sue religionis et honestatis fragrantia ab aliorum oppressionibus, quantum possit, attenta deberet sollicitudine defensare. Quia igitur nostrum est religiosas personas et earum loca precipua in Christo caritate diligere, et ad earum defensionem attentam sollicitudinem et diligentiam adhibere; fraternitati tue per apostolica scripta mandamus, quatenus memoratum uicedominum studiose conuenias, et ecclesiastica districtione compellas, quod si qua damna eisdem fratribus intulit, ea cum digna satisfactione  restauret, et ab eorum grauamine et molestatione penitus conquiescat, aut exinde sibi in presentia tua, sublato appellationis remedio, iustitie faciat complementum; ita quod iam dicti fratres tue protectionis munimine esse possint ab eius molestatione securi, et sua se gaudeant pacifice possidere.

Data uerulis, X Kal. Iunii.



DCCXXXuI. Ad eumdem.---Pro ecclesia Caricampi. 
[Ibid., col. 838.]

Licet uniuersis Dei fidelibus pro nostri officii debito suam teneamur iustitiam conseruare, uiris  tamen religiosis et feruenter diuino officio mancipatis tanto promptiori studio debemus adesse, quanto minus conuenit eis ex suscepte religionis proposito litigare. Conquerentibus autem nobis dilectis filiis abbate et fratribus Caricampi, ad nostram noueritis audientiam peruenisse, quod nobilis uir B. de S. Gualarico eis uIII marcas argenti restituere contradicit, quas cellerarius eorum sibi, sicut dicit, accommodauit. Accedit ad hec quod, cum idem Bernardus pro quodam milite eisdem fratribus super sexaginta libras se fideiussorem  constituisset, easdem libras, sicut tenetur, sibi restitui nullatenus facit, et alia quam plura grauamina eis et eorum monasterio non desinit irrogare. Unde quia ipsa pontificalis auctoritas, que tibi est ab ipso omnium prouisore collata, et etiam religionis  habitus quem pretendis, ad conseruanda iura predictorum fratrum te monere debent propensius et inducere, fraternitati tue per apostolica scripta mandamus, quatenus memoratum B. diligenter moneas et horteris, ut illas uIII marcas, que sibi a predicto cellerario accommodate fuerint, eisdem fratribus sine molestia et difficultate restituat, et LX libras, pro quibus se eis fideiussorem constituit, ipsis exsoluat uel exsolui faciat, et ab eorum molestatione omnino desistat, aut exinde  sibi sub examine tuo plenam et sufficientem iustitiam, appellatione remota, non differat exhibere. Quod si ad commonitionem tuam adimplere noluerit, in eum, sublato appellationis remedio, excommunicationis sententiam proferas; et si nec sic resipuerit, terram eius subiicias interdicto.

Data uerulis, X Kal. Iunii.



DCCXXXuII. Ad eumdem.---Pro Her., ut ab interdicto absoluatur. 
[Ibid., col. 839.]

ueniens ad apostolicam sedem Her., presentium lator, supplici nobis relatione proposuit quod, cum  iampridem cum nouerca sua, et patre eiusdem nouerce, super quibusdam possessionibus causam haberet, ipse et soror eius ad nostram audientiam appellarunt, unde quia infra congruum tempus non sunt appellationem interpositam prosecuti, I. uice archidiaconus tuus eos fecit uinculo anathematis innodari. Ceterum idem Her. in nostra presentia constitutus constanter asseruit, quod tum propter suam puerilem etatem, tum propter instantem necessitatem appellationem prosequi minime potuerunt. Nos itaque eorum necessitatibus paterno condescendentes affectu, prefatum Her. a sententia fecimus excommunicationis absolui, fraternitati tue presentium auctoritate mandantes, quatenus sororem eius ab eadem sententia absque alicuius  banni exactione prorsus absoluas, ab eis sufficienti cautione accepta, quod super prescripta causa coram uenerabili fratre nostro [Theobaldo] Ambianensi episcopo et dilecto filio nostro F. decano Remensi, cum memorata nouerca sua et patre eius debeant iustitie stare. Deinde uero cum exinde fuerit requisitus, utramque partem ad presentiam eorumdem iudicum compellas accedere, et eorum iudicium super prescripta causa, appellatione cessante, firmiter obseruare.

Data uerulis, uIII Kal. Iunii.



DCCXXXuIII. Ad F. decanum et capitulum Remense.---Pro uiuiano presbytero contra episcopum Catalaunensem, ne quod bona fide fecit, in damnum uel infamiam ei uertatur. 
[Ibid., col. 839.]


ueniens ad presentiam nostram uiuianus pauper presbyter, presentium lator, supplici nobis narratione proposuit quod, cum quidam res cuiusdam ecclesie furatus fuisset, eas sibi per secretam confessionem commisit, suppliciter postulans ut proxima sequenti die res ipsas capellano eiusdem ecclesie reddere non differret. Deinde uero fur fraudulenter eumdem capellanum adiit, suggerens ei obtentu quinque solidorum, quos ab ipso debebat  propter hoc recipere, prenominatum presbyterum res illas habere. Statuto itaque die, cum idem presbyter predictas res secum, eas capellano redditurus, afferret, eumdem capellanum cum fure in uia obuium habuit, quem secreto trahens in partem, ei res suas priuatim reddidit, asserens eas per confessionem manifestatas fuisse. Capellanus uero id falsum esse constantius asseuerans, eumdem presbyterum uocauit, et eum tanquam furem cepit impetere et grauiter inquietare. Unde uenerabilis frater noster G. Catalaunensis episcopus, sibi Ecclesiam quam per quadraginta annos possederat abstulit, et in eum sententiam excommunicationis promulgauit, alia tamen occasione, quod uidelicet  bis per nuntium suum propter hoc citatus, ad suam presentiam uenire neglexisset. Quia igitur quod ipse bona fide fecerat, non est in suum damnum uel infamiam retorquendum, nec facile credere possumus quod uir tanti officii et etatis furtum illud uel sacrilegium commisisset, eum a sententia excommunicationis absolui fecimus, discretioni uestre per apostolica scripta precipiendo mandantes, quatenus, partibus ante presentiam uestram conuocatis, causam ipsam diligenter audiatis, et eam, contradictione et appellatione remota, fine debito terminetis, prouisuri attentius, ne iustitia pauperis huius sub examine uestro ualeat deperire. Si uero innocens inuentus fuerit, ei auctoritate nostra ecclesiam cum fructibus inde perceptis, et  officium suum, appellatione cessante, faciatis restitui et in pace dimitti.

Data uerulis, uIII Kal. Iunii.



DCCXXXIX. Ad eosdem.---Contra Thomam et Ioannem, pro Theobaldo clerico. 
[Ibid., col. 840.]

ueniens ad apostolice sedis clementiam Theobaldus clericus, lator presentium, lacrymabili nobis conquestione monstrauit, quod magister I. uicarius archidiaconi et Thomas presbyter in eum et fratrem suum uiolentas manus ausu diabolico iniecerunt, et eum post factam ad nos appellationem carceri manciparunt, in quo per XL dies detenti  fuerunt, nec exinde exire potuerunt, donec se centum et duodecim solidis redimere sunt coacti. Deinde uero per quemdam prepositum fidem compulsi sunt prestare, quod appellationem suam nullatenus prosequerentur. Unde quoniam id grauissime in Ecclesie Romane redundat iniuriam, nec hoc sicut non debemus, possumus in patientia sustinere, per apostolica uobis scripta precipiendo mandamus, et in uirtute obedientie iniungimus, quatenus cuiuslibet timore, gratia et amore postposito, rei ueritatem diligentius inquiratis, et si ita constiterit, memoratos T. et I. ab omni officio et beneficio ecclesiastico, sublato appellationis remedio, suspendatis, et tam eos quam illos qui prefatum T. et fratrem eius de appellatione non prosequenda  fidem cegerunt prestare, excommunicatos publice denuntietis, et ab omnibus sicut excommunicatos facias cautius euitari, donec iam dicto T. et fratri suo ablata omnia cum integritate restituant, de damnis et iniuriis illatis satisfaciant, et ad nos cum uestris litteris ueniant satisfacturi. Si uero T. et eius frater clericos uel sacerdotes in testimonium assertionis sue producere non potuerint, laicos tres aut duos, si producti fuerint, recipiatis, et tam in his quam in aliis, que prediximus, iuxta formam precepti nostri, etsi appellatum fuerit, non minus procedatis.

Data uerulis, uI Kal. Iunii.



DCCXL. Ad monasterii Piscariensis ecclesiam qui die translationis corporis S. Clementis pape accesserint, iis peccata condonat. 
[Chron. Casaur., ap. MURATORI, Rer. Ital. Script., II, II, 907.]


ALEXANDER episcopus, seruus seruorum Dei, dilectis filiis LEONATI abbati, et conuentui Sancti Clementis de Piscaria, salutem et apostolicam benedictionem.

Licet omnes qui pia et religiosa loca intuitu deuotionis frequentant, et ibidem omnipotentem Dominum deuotis orationibus et uotiuis cordis affectibus sibi reddunt placatum, suorum mereantur percipere ueniam delictorum, in solemnibus tamen  et precipuis festiuitatibus tanto celebrius eadem loca debent ab uniuersis Dei fidelibus frequentari, et maiore deuotione et reuerentia uenerari, quanto deuotius tunc ecclesiastici uiri obsequiis diuinis insistunt, et pro excessibus populorum specialius omnipotens Dominus et feruentius exoratur. Quoniam igitur pium et iustum est, et a sanctis Patribus institutum, ut ad ecclesias Dei uniuersi fideles in precipuis et solemnibus diebus compuncta mente et ardenti desiderio concurrere debeant, et in uoto laudis et placationis suorum peccatorum indulgentiam implorare; nos uestris piis desideriis et iustis postulationibus inclinati, uniuersis qui ad ecclesiam uestram in die translationis corporis S. Clementis pape et martyris, quod, sicut in antiquis scriptis  habetur, in eadem ecclesia requiescit, deuota mente concurrerint, et ibidem uobiscum in eiusdem gloriosi martyris ueneratione uota laudis et placationis exsoluerint, id ex parte omnipotentis Dei et auctoritate apostolorum Petri et Pauli ac nostra in suorum remissionem iniungimus peccatorum.

Datum uerul. quarto Kal. Maii.



DCCXLI. Ad episcopum quemdam.---Ut Herbertus ciuis Catalaunensis ab excommunicatione lata post factam appellationem soluatur. 
[MARTEN., Ampl. Collect., II, 843.]

Ex transmissa conquestione Herberti Catalaunensis ciuis ad audientiam nostram peruenit, quod  Rollandus capellanus eius in eum post factam ad nos appellationem, excommunicationis sententiam promulgauit. Quia igitur quidquid contra appellationem ab aliquibus attentatur, nullius debet robur stabilitatis habere, fraternitati tue per apostolica scripta mandamus atque precipimus, quatenus reipsa diligentius inquisita, si tibi constiterit eumdem Her. post appellationem excommunicatum fuisse, eum, contradictione et appellatione remota, absolutum denunties et facias pro absoluto haberi. Deinde uero causam que inter eumdem capellanum et predictum Her. uertitur, studiosius audias, et eam, appellatione remota, debito fine decidas.

Data uerulis, Iu Kal. Iunii.



DCCXLII. Ad Willelmum episcopum Senonensem, apostolice sedis legatum.---Purgat calumniam illam, qua dicebatur suo mandato Londoniensem episcopum absolutum esse.



ALEXANDER episcopus, seruus seruorum Dei, dilecto filio WILLELMO episcopo Senonensi, apostolice sedis legato, salutem et apostolicam benedictionem

Litteras quas nobis super negotio uenerabilis fratris nostri Cantuariensis archiepiscopi deuotio tua transmisit, gratanter admisimus, et eas diligenter curauimus ac studiose audire. uerum quoniam Londoniensis episcopus ad nos nequaquam accessit, nichil de causa sua statuimus. Sed si ad  nos uenisset, nos iam dicto archiepiscopo, Cantuariensi uidelicet, quantum salua conscientia nostra fieri posset, suam iustitiam studeremus conseruare. Qualiter autem in causa ista processimus, ei iam ex parte, nec non et carissimo in Christo filio nostro Ludouico illustri Francorum regi, sicut tibi uiua uoce iniunximus, satis credimus innotuisse. Nos enim nichil inde post discessum tuum mutauimus,  nec in posterum duximus immutandum, licet prefatus Anglorum rex nos exinde per consules Lombardie, qui una cum nuntio coram nobis presentes erant, nec non et per nuntios karissimi in Christo filii nostri Manuelis illustris Constantinopolitani imperatoris, instantissime sollicitaret, ut ei tempus deberemus aliquantulum prolongare. Et quoniam ipsius archiepiscopi causam, nostram et Ecclesie reputamus, fraternitati tue per apostolica scripta mandamus, quatenus uenerabiles fratres nostros Rothomagensem archiepiscopum et Niuernensem episcopum super diligentia ac festinanti exsecutione precepti nostri studiose commoneas, et uiua uoce uel litteris, si utrumque non poteris presentem habere, instantius exhorteris. Quod si adhuc in  negotio illo nullatenus processerunt, tu ipsos ex parte nostra durius increpes, et grauius redarguere non omittas. Si autem eos in prelibati regis terram sententiam interdicti iuxta preceptum nostrum proferre contigerit, tu eam per eiusdem regis terram, sententiam interdicti iuxta preceptum nostrum proferre contigerit, tu eam per eiusdem regis terram, quam in tua prouincia habere dignoscitur, omni excusatione et appellatione remota, firmam et inconcussam obserues, et ab omnibus facias, quantum in te est, irrefragabiliter obseruari.



DCCXLIII. Bituricensi, Remensi, Turonensi, Rothomagensi archiepiscopis mandat ut prauam doctrinam, quod Christus scilicet, secundum quod sit homo non sit aliquid, penitus abrogare curent. 
[MARTEN., Ampl. Collect., II, 843.]


ALEXANDER episcopus, seruus seruorum Dei, uenerabilibus fratribus Bituricensi  , Remensi  , Turonensi  , Rothomagensi  archiepiscopis et eorum suffraganeis, S. et A. B.

Eis qui, disponente Domino, pontificali sunt prediti dignitate, studendum imminet et summopere uigilandum, ne in Ecclesia Dei praua doctrina ualeat conualescere, que contra fidem catholicam uideatur uenire, quia negligentie prelatorum Ecclesie posset attribui, si non curarent euellere que sunt ab uniuersis fidelibus penitus resecanda. Inde est quod ad uestri officii debitum exercendum, caritatem uestram attentius exhortantes, fraternitati  uestre per apostolica scripta mandamus atque precipimus, quatenus uos singuli in prouincia uestra, ascitis uobis prudentibus et religiosis uiris  , prauam doctrinam, quam adhuc quidam tenent et predicant, quod Christus uidelicet secundum quod est homo non est aliquid, penitus abrogare curetis, et Christum sicut perfectum Deum, sic et perfectum ac uerum hominem ex anima et corpore secundum  quod homo consistentem tenendum et predicandum precipiatis, uniuersis, sub interminatione anathematis, prohibentes ne doctrinam illam de cetero tenere seu docere presumant, sed ipsam penitus detestentur.

Data uerulis, Iu Nonas Iunii.



DCCXLIu. Willelmo, archiepiscopo Senonensi, datum iampridem Parisiis preceptum renouat, ut, suffraganeis Parisios conuocatis, Petri, quondam episcopi Parisiensis, sententiam: »quod Christus secundum quod est homo, non est aliquid« tollendam curet, ac docere magistros iubeat: esse »Christum, sicut perfectum Deum, sic et perfectum hominem, ac uerum hominem ex anima et corpore consistentem.« 


ALEXANDER episcopus, seruus seruorum Dei, WILLELMO Senonensi archiepiscopo, salutem.

Cum in nostra olim esses presentia constitutus, tibi uiua uoce iniunximus ut, suffraganeis tuis Parisiis tibi ascitis, abrogationem praue doctrine Petri quondam Parisiensis episcopi, qua dicitur quod Christus, secundum quod est homo, non est aliquid, omnino intenderes, et efficacem operam adhiberes. Inde siquidem est quod fraternitati tue per apostolica scripta mandamus, quatenus, quod tibi, cum presens esses, precepimus, suffraganeos tuos Parisios conuoces, et una cum illis et aliis uiris religiosis  et prudentibus, prescriptam doctrinam studeas penitus abrogare; et a magistris et scholaribus ibidem in theologia studentibus, Christum, sicut perfectum Deum, sic et perfectum hominem, ac uerum hominem ex anima et corpore consistentem, precipias edoceri: uniuersis firmiter et distincte iniungens, quod doctrinam illam de cetero nequaquam docere presumant, sed ipsam penitus detestentur.



DCCXLu. Bulla pro hospitali Sancti Blasii Modetiensi. 
[GIULINI, Mem. di Milano, uI, 542.]

ALEXANDER episcopus, seruus seruorum Dei, dilecto filio ARDICO magistro hospitalis quod est apud  Sanctum Blasium iuncta Modetiam, eiusque fratribus tam presentibus quam futuris canonice substituendis, in perpetuum.

Ad hoc in apostolice sedis regimen. . . . . . . . . petitionibus debeamus. Eapropter, dilecte in Domino fili Ardice, deuotionem tuam laudabilem attendentes, ad exemplar predecessoris nostri felicis memorie Innocentii pape prefatum hospitale cum omnibus suis appendiciis, assensu et consilio Arnaldi et Ioannis aliorumque uicinorum ipsius loci, sub censu sex denariorum Mediolanensis monete ueteris, nobis nostrisque successoribus annualiter persoluende a predecessore tuo Adam beato Petro oblatum, sub Romane Ecclesie ac nostra protectione. . . . . . . . . . communimus, statuentes ut  quascunque possessiones, quecunque bona idem hospitale, inpresentiarum iuste et canonice possidet, aut in futurum concessione pontificum, largitione regum, liberalitate principum, oblatione fidelium seu aliis iustis modis, prestante Deo, potuerit adipisci, firma tibi tuisque successoribus et illibata permaneant. Decernimus ergo, etc., salua sedis apostolice auctoritate. Si qua igitur in futurum, etc


uIAS TUAS, DOMINE, DEMONSTRA MIHI. In monogrammate: Bene ualete.

    Ego Alexander catholice Ecclesie episcopus.
    Ego Bernardus Portuensis et S. Rufine episcopus.
    Ego Hubaldus presb. card. tit. S. Crucis in Ierusalem.
     Ego Ioannes presb. card. SS. Ioannis et Pauli tit. Pamachii.
    Ego Albertus presb. card. tit. S. Laurentii in Lucina.
    Ego Iac. diaconus cardinalis S. Marie in Cosmedin.
    Ego Hugo diac. card. S. Eustachii iuxta templum Agrippe.


Dat. uerulis per manum Gratiani Sancte Romane Ecclesie, subdiaconi et notarii, Nonis Iunii, indictione III, Incarnationis Dominice anno 1170, pontificatus uero domni Alexandri pape III anno XI.



DCCXLuI. Ad decanum et capitulum Ecclesie Carnotensis.---Ut Philippo filio comitis Roberti suam restituant prebendam. 
[MARTEN., Ampl. Collect., II, 844.]


Quantum Philippus filius dilecti filii nostri nobilis uiri comitis Roberti respectu patris, et karissimi in Christo filii nostri Ludouici illustris Francorum regis, et uenerabilis fratris nostri Remensis archiepiscopi, nobilis sit et potens, et quanta per eum Ecclesie Carnotensi commoda et incrementa processu temporis ualeant prouenire, discretionis uestre prudentiam decet diligenter attendere, et eius consideratione tantorum uirorum prerogatiuam facere quam aliis non facitis. Et quia nos ipsi respectu predictorum uirorum illi plurimum debitores  existimus, et pro eius commodo et incremento uigiles et solliciti esse debemus, et alios ad hoc idem sollicitis exhortationibus inuitare, dilectionem uestram rogamus attentius, solliciteque commonemus, quatenus pro reuerentia beati Petri et nostra, et intuitu memoratorum uirorum, predicto Philippo redditus prebende sue non tanquam forinseco, sed tanquam intrinseco cum integritate reddatis, et ei prerogatiuam in hoc faciatis, quam alias cuilibet non essetis facturi, ut exinde prenominati uiri circa commodum et profectum ecclesie uestre, ualeant promptiores et magis feruentes existere, et nos quoque sinceritati uestre uberrimas teneamur gratiarum actiones referre.

Data uerulis, XuII Kal. Iulii.



DCCXLuII. Ad Henricum Remensem archiep.---Quod pro Philippo nepote suo scripserit archiepiscopo Senonensi et capitulo Carnotensi. 
[Ibid., col. 845.]


Probata fides et constans deuotio, quam ab huius turbationis initio erga sacrosanctam Romanam Ecclesiam et personam nostram inseparabili uirtute exhibuisti, nos hortatur omnimodis et inducit, ut te sicut fratrem carissimum et immobilem columnam Ecclesie mera uelimus caritate diligere, et honori pariter et exaltationi tue toto cordis desiderio aspirare, et petitionibus tuis gratuitum  effectum, quantum cum Deo possumus et iustitia, indulgere. Inhumanitatis enim uitio merito possemus redargui, si exhibite nobis tue sinceritatis et constantie feruorem ullo tempore traderemus obliuioni. Inde est quod, licet graue nobis uideatur, contra institutionem Carnotensis Ecclesie, que rationabilis est, et quam confirmaueramus, rogare, intuitu tamen dilectionis tue, quod alias non essemus facturi, pro dilecto filio nostro Philippo nepote tuo, uenerabili fratri nostro Senonensi archiepiscopo apostolice sedis legato, et Carnotensi capitulo satis affectuose scripsimus, prompti omnimodis et parati tam in hoc quam in aliis tue fraternitati deferre, et petitiones tuas libenti animo exaudire. Monemus autem prudentiam tuam et hortamur  attentius, quatenus ecclesias et ecclesiastica negotia per maturas, et discretas, atque honestas personas procures, et, postpositis secularibus curis, cultui uirtutum et honestatis intendas, ut, si magnus es sanguine, uirtutibus maior et moribus comproberis.

Data uerulis, XuII Kal. Iulii.



DCCXLuIII. Ad eumdem.---De decem auri marcis sibi donatis et »Eust. magistro militie Templi Parisius assignatis« gratias agit. Fratres militie Templi commendat. 
[Ibid.]

 Quod nobis in X marcis auri tua liberalitas subuenire curauit, et eas dilecto filio nostro Eust. magistro militie Templi Parisius assignari fecisti, largitati tue uberes gratias agimus. Ad hec de gratia et humanitate quam dilectis filiis nostris fratribus militie Templi tua fraternitas exhibet, tibi gratiarum exsoluimus actiones: rogantes atque monentes, quatenus pietatis intuitu et pro reuerentia B. Petri et nostra, et consideratione religionis sue, iam dilectos fratres diligas manuteneas et honores, et eis consuetam gratiam et benignitatem impendas, ipsorumque iura contra prauorum incursus protegas et conserues; ita quod ex hoc a nobis possis commendationem recipere,  et ab omnipotente Domino, premium indeficiens exspectare.

Data uerulis, XuI Kalendas Iulii.



DCCXLIX. Petente Gerardo archiepiscopo Spalatino, confirmat legem, ne archiepiscoporum ad imperatorem CP. et ad Hungarie regem itinera clericis Spalatinis sumptum afferant. 
[FARLATI, Illyricum sacrum, III, 192.]

ALEXANDER episcopus, seruus seruorum Dei, dilectis filiis uniuersis clericis Spalatensibus, salutem et apostolicam benedictionem.

Quoties apostolice sedis super aliqua re confirmatio postulatur, ad concedendum debemus faciles  inueniri, et rationabilibus uotis gratuitum impertiri suffragium. Constitutus siquidem in presentia nostra uenerabilis frater noster G. archiepiscopus uester proposita nobis assertione monstrauit, quod cum inter uos et laicos super ecclesiis, quas tenetis, grauis esset questio exorta, et laici dicerent quod archiepiscopo nostro, quando ad imperatorem CP. uel regem Hungarie esset iturus, adiutorium facere deberetis; predictus archiepiscopus, eruditis et cognitis rationibus uestris, eamdem controuersiam fine congruo definiuit, et uos ab huiusmodi exactione absoluens ad exemplar bone memorie Gaudii quondam archiepiscopi uobis libertatem quam habebatis auctoritate pontificali corroborauit. Quam utique libertatem uestris iustis postulationibus,  grato concurrentes assensu deuotioni uestre auctoritate apostolica confirmamus et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uerul., XII Kal. Iul.



DCCL. Bulla pro monasterio S. Stephani de uallibus, in Santonia. 
[Gall. Christ. Nou., II, Instr., 476.]

 ALEXANDER episcopus, seruus seruorum Dei, dilectis filiis PETRO WILLELMI abbati monasterii S. Stephani de uallibus, eiusque fratribus, tam presentibus quam futuris, regularem uitam professis, in perpetuum, etc.

Quapropter, dilecti in Domino filii, uestris iustis postulationibus libenter annuimus, et prefatum monasterium in quo diuino mancipati estis obsequio, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, propitiante Domino, poterit adipisci,  firma uobis uestrisque successoribus illibata permaneant, quibus hec propriis duximus exprimenda uocabulis:

uillam de uallibus et dominium eiusdem uille liberum et absolutum cum cemeterio eiusdem loci, cum decimis, iustitiis, et uniuersis pertinentiis suis; ius quod habetis in uilla de Arcis, ecclesiam S. Saturnini, ecclesiam S. Palladii, ecclesiam S. Augustini, ecclesiam S. Sulpitii, ecclesiam S. Eparchii, ecclesiam S. Martini de Arcis, ecclesiam de Banella, ecclesiam S. Petri de Graia, ecclesiam S. Martini de Bots, ecclesiam S. Germani de Langoira; sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerunt, nisi  excommunicati, uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimam presumat exigere; cum autem commune interdictum fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi assensu, uel fratrum pars consilii sanioris de sua, uel de Malliacensi Ecclesia secundum Dei timorem,  et B. Benedicti regulam preuiderint eligendum. In parochialibus uero ecclesiis quas tenetis, liceat uobis presbyteros eligere, episcopo presentare; quibus, si idonei fuerint, episcopus curam animarum, committet, ut de plebis quidem cura episcopo, uobis autem de temporalibus debeant respondere; terras quoque, prata et omnia alia que Arnaldus quondam de Mauritania, et successores eius ecclesie uestre pia largitione dederunt, necnon prata, terras et terragia que dedit Arnaldus Gamno et prepositi ipsius, Ramnulfus uidelicet Gunbaldus, eidem ecclesie obtinenda iure perpetuo confirmamus. Decernimus ergo ut nulli omnino hominum liceat, etc.

     Ego Alexander catholice Ecclesie episcopus.
    Ego Bernardus Portuensis ecclesie episcopus.
    Ego Hubaldus presbyter cardinalis tituli S. Crucis in Ierusalem.
    Ego Ioannes presbyter cardinalis SS. Ioannis et Pauli tituli Pammachii.
    Ego Guillelmus presbyter cardinalis tit. S. Petri ad uincula.
    Ego Iacynthus diacon. card. S. Marie in Cosmedin.
    Ego Hugo diac. card. S. iuxta templum Agrippe.


Datum uerul. per manum Gratiani sancte Rom. Eccl., subdiaconi et notarii, uII Kalend., Iulii, indict. III, Incarnat. Dominice an. 1170, pontificatus uero domini pape anno XI.



DCCLI. Ad Henricum archiep. Remensem.---Ne bona fratrum militie Templi uiolari patiatur. 
[MARTEN., Ampl. Collec. II, 846.]


Fratres militie Templi pro sua religione et honestate, et quia pro defensione Christianitatis contra Saracenos uiriliter et potenter decertant, a prelatis Ecclesiarum uberiori caritate sunt diligendi, et in iustitiis suis propensius confouendi. uerum quoniam eorumdem fratrum transmissa relatione accepimus, quod quidam sunt in prouincia tua qui bona eorum diripiunt, nec ecclesiastico gladio corripiuntur, fraternitati tue per apostolica scripta mandamus, quatenus cum predictorum fratrum de malefactoribus suis querelam receperis,  eosdem malefactores per te et per episcopos tuos moneas et districte compellas, ut memoratis fratribus de damnis et iniuriis illatis, rebusque subtractis secundum quod ratio dictauerit, condigne satisfaciant. Quod si ad commonitionem tuam et episcoporum tuorum facere noluerint, eos uinculo excommunicationis astringas, et ad quecunque loca tue prouincie deuenerint, ipsos ibidem facias tanquam excommunicatos uitari.

Data uerulis, II Iulii.



DCCLII. Ad eumdem.---Ut Radulfum de Cociaco ob confractam militum Templi capellam excommunicatum denuntiet. 
[Ibid.]


Referentibus nobis fratribus militie Templi, accepimus quod Rad. de Cociaco, capella eorum confracta, hominem inde uiolenter extraxit; unde quoniam tante presumptionis et sacrilegii excessum non possumus nec debemus impunitum relinquere, fraternitati tue per apostolica scripta mandamus, quatenus, si res ita se habet, predictum R. publice accensis candelis excommunicatum denunties, et ab omnibus facias tanquam excommunicatum uitari, donec fratribus de illata iniuria plenarie satisfaciat, et ecclesie per dignam satisfactionem studeas reconciliari.

Data uerulis, XuI Kal. Augusti.



DCCLIII. Ad eumdem.---In gratiam cuiusdam militis qui extumulatus fuerat. 
[Ibid., col. 847.]


Significauerunt nobis fratres militie Templi quod, cum quemdam militem in suo cemeterio sepelissent, qui humiliter ante obitum suum penitentiam, corpus et sanguinem Christi recepit, postea timore tuo inducti, eum de cemeterio extraxerunt, licet asserant falsum esse et nulla ratione posse probari eum excommunicatum fuisse. uerum si non fuit excommunicatus, nec malitiam cum filio suo exercuit, nec ei consensit, pro qua eum asseris excommunicationis laqueum incurrisse, apud Deum et  Ecclesiam absolutus est, nec ei debes sepulturam ecclesiasticam denegare. Ideoque fraternitati tue per apostolica scripta mandamus quatenus si predictus miles excessum illum pro quo filius non fuit excommunicatus, cum eo non commisit, nec ei consensit, nec alias excommunicatus erat, ipsum facias in cemeterio ubi fuerat sepultus, occasione postposita, iterum sepeliri.



DCCLIu. Ad eumdem.---Ut Guido canonicus S. Ioannis Suessionensis, apostata penitens, ab abbate suo recipiatur. 
[Ibid.]

Officii nostri nos hortatur auctoritas, et debitum  caritatis exposcit, ut pauperibus subueniamus, et deuios et errantes ad uiam ueritatis reuocemus. Iste presentium lator Guido sub regula S. Augustini in ecclesia B. Ioannis Suessionensis canonicus diu exstitit, sed diaboli stimulante malitia, habitum suum deseruit. Ante nostram uero presentiam ueniens, et emendationem cum lacrymis promittens, litteras interuentionis ad abbatem suum, ut eum reciperet, a nobis impetrauit. Quas, sicut audiuimus, abbas omnino contempsit. Culpam etiam suam nobis confessus est, et quod sine abbatis sui licentia ordinem sacerdotii susceperat. Unde eum liberum et absolutum remisimus. Quare discretioni tue per apostolica scripta precipiendo mandamus, quatenus predictum abbatem, ut fratrem suum  recipiat diligenter admoneas. Hoc autem si forte facere contempserit, nostra fretus auctoritate, ouem que deuiauit ne pereat, ad ouile suum reducere infra XXX dies post litterarum nostrarum susceptionem, omni excusatione et appellatione cessante, non differas.

Datum uerulis, uIII Kal. Augusti.



DCCLu, Petro abbati S. Remigii et Fulconi decano Remensi controuersiam N. clerici laicorumque quorumdam dirimendam delegat. 


ALEXANDER episcopus, seruus seruorum Dei, dilectis filiis abbati Sancti Remigii, et FULCONI decano  Remensi, salutem et apostolicam benedictionem.

Ex litteris quas prepositus et capitulum Sancti Symphoriani  nobis miserunt, ad audientiam nostram noueritis esse perlatum quod, cum controuersia inter N. clericum, et H. et E. et eorum coadiutores, super quadam domo censuali eiusdem ecclesie, quam predictus clericus in eleemosynam sibi datam asserebat, et predicti uiri dicebant sibi iure hereditario pertinere, fuisset exorta: iidem uiri ad uenerabilem fratrem nostrum Henricum  Remensem archiepiscopum, et predictus N. ad nostram audientiam appellauit. Quia igitur absentibus partibus, eidem cause debitum non potuimus finem imponere, eam discretioni uestre duximus committendam. Inde est quod prudentie uestre per apostolica scripta mandamus, quatenus, cum exinde fueritis requisiti, partes ante uestram presentiam conuocetis, et rationibus hinc inde auditis diligenter et cognitis, causam ipsam appellatione remota fine debito terminetis,

Datum uerulis, III Kal. Aug.



DCCLuI. Ad Henricum Remensem archiep.---Ut exactiones Thome burgensis S. Remigii compescat. 
[MARTEN., Ampl. Collect., II, 848.]


Perlatum est ad audientiam apostolice sedis quod Thomas malus burgensis S. Remigii iam pridem a matre Milonis X libras exegit, quas uiro suo uiuenti se asserebat mutuo concessise. Post spatium uero dimidii anni idem T. a predicta muliere XII libras pro debito quondam iuris sui instantius requisiuit, super quibus tam ipsam quam eumdem filium suum sepius grauiter infestabat. Pro siquidem infestatione prorsus indebita, cum se dicerent pecuniam ipsam nequaquam sibi debere, predictus M. ad nostram audientiam appellauit. Thomas uero, appellatione contempta, ipsum temere cepit, et carceri mancipauit, tandiu eum in captione detinens, donec ab ipso LX solidos extorsit.  Quia igitur tante presumptionis audaciam relinquere nolumus incorrectam, fraternitati tue per apostolica scripta mandamus, quatenus uniuersa que tibi constiterit predicto M. post appellationem ablata fuisse, eidem, dilatione et appellatione cessante, condigna satisfactione restitui facias et in pace dimitti, et Thome de tanto excessu penam conuenientem infligas. Deinde uero causam que inter eos super predicta pecunia uertitur studiosius audias, et eam appellatione remota, debito fine decidas.

Datum uerulis, III Kal. Aug.



DCCLuII. Ad eumdem.---Causam ei dirimendam committit inter abbatissam S. Petri et abbatem S. Remigii pendentem. 
[Ibid.]


Significauit nobis abbatissa S. Petri Remensis quod, cum quidam homo S. Remigii quamdam feminam ecclesie S. Petri in uxorem duxisset, abbas S. Remigii hominem illum conuenit, et ei propter hoc res suas uoluit uiolenter auferre. Ipse uero pro tanto grauamine ad nostram audientiam appellauit. Inde est quod nos causam ipsam tue experientie committentes, fraternitati tue per  apostolica scripta mandamus, quatenus utraque parte coram te conuocata, causam audias et debito fine decidas, ea grauitate seruata, quod utraque ecclesia se gaudeat consecutam, et legitimum matrimonium ipsorum non possit dissolui.

Data uerulis, III Kal. Augusti.



DCCLuIII. Ad eumdem.---Pro Hubaldo burgensi de castro S. Remigii super uiolatione pacis. 
[Ibid.]

Peruenit ad nos quod I. procurator archidiaconi tui ab Hubaldo burgensi de castro S. Remigii, pro effusione sanguinis et pace quam eum uiolasse dicebat, legem effusi sanguinis et uiolate pacis  exegit. uerum idem Hu. que sibi obiiciebantur coram eodem I. omnino negauit. Ioannes uero econtra rem esse notam asseruit, nec aliqua posse ratione negari, cum sacerdos quidam se diceret a uulnerato in confessione penitentie didicisse, quod prefatus Hu. uulnera sibi inflixisset. Hubaldus autem, sentiens se ab eodem I. grauari, ad nostram audientiam appellauit. Nos itaque de tua prudentia et honestate plurimum confidentes, causam ipsam tuo examini delegamus, fraternitati tue presentium auctoritate mandantes, quatenus partibus coram te conuocatis, causam ipsam diligentius audias, et eam, appellatione remota, debito fine decidas, ita quod sub examine tuo predictus Hu. nullum  sui iuris sentiat detrimentum.

Data uerulis, III Kal. Augusti.



DCCLIX. Priuilegium pro ecclesia S. Andree Muscianensi. 
[LAMI, Eccles. Florent. Monum., II, 1311.]

ALEXANDER episcopus, seruus seruorum Dei, dilectis filiis ANGELO priori ecclesie S. Andree de Musciano eiusque fratribus, tam presentibus quam futuris, regularem uitam professis, in perpetuum.

Officii nostri nos hortatur auctoritas pro ecclesiarum statu satagere, et earum quieti et utilitati, auxiliante Domino, salubriter prouidere. Dignum namque et honestati conueniens esse cognoscitur,  ut qui ad ecclesiarum regimen assumpti sumus eas et a prauorum hominum nequitia tueamur, et eas B. Petri et sedis apostolice patrocinio muniamus. Quapropter, dilecte in Domino fili Angele, prefate ecclesie prior, tuis rationabilibus postulationibus annuentes, ecclesiam Sancti Andree de Musciano, cui, Deo auctore, preesse dignosceris, sub B. Petri tutela et apostolice sedis protectione suscipimus et nostri scripti pagina roboramus. Statuimus ergo ut quascunque possessiones, quecunque bona, prefata ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Domino prestante, poterit adipisci, firma tibi tuisque successoribus  et illibata permaneant; in quibus hec propriis duximus exprimenda uocabulis:

Predium in quo ecclesia uestra fundata est cum pertinentiis suis, et quidquid habetis in Poio et campo Siluano, et in campo de Nauilo; et quidquid habetis in uilla obscura, et in costa de Musinuli, et in Fontanella, et in Diffranico, et in Rio Pascoli, et in Castagnito, et in uillanoua, et in qua. . . . . . . . et in S. Paulo et in Piscina; et quidquid habetis in uallese et in tota uilla de Tornioni, et in Lama de Cannito, et quidquid habetis in locis illis qui uocantur Godesoli, et in colle Montilli et in Poio de Nouole; et quidquid a uobis detinent Galleffi et homines de Carcarelli cum consortibus suis, et quidquid a uobis detinent homines  illi qui uocantur generatim de Lebiano, et quidquid habetis in Plano de Septimo. Nominatiue quidquid iuste et rationabiliter possidetis in ecclesia Sancti Petri de Soliciano et in pertinentiis suis, et uineam quam ibi habetis, et quidquid habetis in Lisceto et in Caselle et in Rospaldi, et ad Stratam et in Muricia et in Carcarelli, et quecunque alia in prefatis seu in aliis locis rationabiliter possidetis. Ad hec decimationes proprietatum patronorum uestrorum, quas possident, uel alii per eos, uel in antea acquisierint, infra totum territorium plebis S. Iuliani site Septimi, et plebis S. Martini site Brozi, et plebis S. uincentii site Peze, et in tota ualle de Greue et in uillanoua, et in tota capella Sancti Pauli, et in Casignano, exceptis Mosiis de Cucillatico,  quarum decimas in Florentina canonica persoluere debent. Omnes etiam decimas illarum proprietatum que olim fuerunt Bentii, filii Petronis de Radda, que sunt posite in loco Godosole, et in S. Paulo, et in Casignano, et per alia loca et uocabula in tota iam dicte ecclesie parochia; et insuper omnes decimas noualium de siluis suprascriptotorum patronorum, ubicunque laborantur, uel laborabuntur, et omnium aliarum Siluarum quecunque laborantur uel laborabuntur, infra totum ipsius ecclesie territorium, sicut a quadraginta annis retro inconcusse habuistis, uobis auctoritate apostolica confirmamus. Simili modo omnes primitias populi prefate ecclesie, et testamenta que uobis a Dei fidelibus rationabiliter conferuntur,  uobis nichilominus duximus confirmanda; sepulturam quoque patronorum uestrorum, et aliorum qui apud uos sepeliri deliberauerint liberam esse concedimus, et eorum deuotioni et extreme uoluntati, nisi excommunicati uel interdicti sint, nullus obsistat, salua iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci priore, uel tuorum quolibet successorum nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Deum et B. Augustini regulam prouiderint eligendum. Ordinationem quoque et dispositionem ipsius ecclesie uestre et representationem clericorum  uestrorum ab episcopo Florentino ordinandorum, quandiu in eadem ecclesia ordo canonicus obseruabitur, uobis per presentis scripti paginam confirmamus. Decernimus ergo, etc.

Datum uerulis per manum Gratiani sancte Romane Ecclesie, subdiaconi et notarii, indict. III, Incarnationis Dominice anno 1170, pontificatus uero domni Alexandri pape tertii anno XI.



DCCLX. Henricum Remensem archiep. et P. abbatem S. Luciani constituit iudices inter Adelelmum et eius uxorem. 
[MARTEN., Ampl. Collect., II, 850.]

ALEXANDER episcopus, seruus seruorum Dei, uenerabili fratri HENRICO Remensi archiepiscopo, et  dilecto filio P. abbati S. Luciani  , salutem et apostolicam benedictionem.

Causam que super matrimonium Adelelmi et uxoris sue noscitur agitari, discretioni uestre duximus committendam et determinandam. Eapropter prudentie uestre, de qua plene confidimus, per apostolica scripta mandamus quatenus, cum exinde fueritis requisiti, prefatum A, et uxorem suam ante uestram presentiam conuocetis, et quoniam sicut nobis proponitur A. et uxor sua, post appellationem ad nos factam, excommunicationis sententia innodati fuisse dignoscuntur, ipsos auctoritate nostra ab anathematis nodo absoluatis. Et quia, ut religiosarum personarum scriptis et attestatione  didicimus, matrimonium A. impetentes, odii liuore et cupiditatis ardore potius quam amore iustitie permoti esse deprehenduntur, cum uiuente B. eiusdem A. fratre, super matrimonio suo per omnia A. simillimo, questio nulla mota fuerit: ex parte nostra infra XX dies a litteris receptis matrimonium A. in statu suo permanere faciatis, diligentius aduertentes quod tutius est aliquos contra hominum statuta coniunctos insimul permanere, quam quos Deus coniunxit, occasione qualibet separare. Si autem uterque uestrum interresse non possit, alter non minus in cause cognitione procedat.

Data uerulis, Iu Nonas Octobris.



DCCLXI. Priuilegium pro ecclesia S. Sepulcri Hierosolymitana. 
[ROZIÈRE, Cartulaire du Saint-Sépulcre, 296.]


ALEXANDER episcopus, seruus seruorum Dei, dilectis filiis Petro, priori Sancti Sepulcri, eiusque fratribus, tam presentibus quam futuris, regularem uitam professis, in perpetuum.

Quoties a nobis illud petitur, quod religioni et honestati noscitur conuenire, animo nos decet libenti concedere et petentium desideriis congruum suffragium impertiri. Eapropter, dilecti in Domino  filii, uestris iustis postulationibus annuimus, et prefatam ecclesiam, in qua diuino mancipati estis obsequio, ad exemplar predecessorum nostrorum pie memorie, Honorii, Innocentii, Celestini, Lucii et Eugenii, Romanorum pontificum, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus, qui secundum Deum et beati Augustini regulam in ipsa ecclesia institutus esse dignoscitur, perpetuis ibidem temporibus inuiolabiliter obseruetur; preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis,  prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Medietatem omnium oblationum, que ad Sepulcrum Domini pertinebunt uel deferentur; sed de cera duas ecclesia partes, unam pro luminaribus ecclesie, alteram uero ad seruitium canonicorum semper habebit, tertia uero tantum uenerabilis fratris nostri Amalrici, patriarche uestri, et successorum eius usibus cedet; uiuifice nichilominus crucis, que quidem custodie uestre deputatur, oblationes omnes, excepta sola die Parasceue, aut cum eumdem patriarcham uel successores suos necessitas compulerit eam in expeditionem portare; nec non  et magnum altare, quod est in choro uestro, cum oblationibus omnibus eidem prouenientibus; carcerem quoque et altare cum omnibus que ibidem offerentur; altare Sancti Petri et Sancti Stephani et inuentionem cum altaribus et oblationibus cunctis; altare, quod est ad caput Sancti Sepulcri, parochiale cum oblationibus suis; cathedram, que est pone magnum altare, et omnia, que ibidem uel in quocunque prescriptorum altarium missam patriarcha celebrauerit, ad manum suam siue pedem offerentur; omnes etiam oblationes compassi, quod in medio chori uestri est; plateam, que est inter portam ecclesie et columnas, et aliam plateam inter easdem columnas et Hospitale Sancti Ioannis, sicut in longum et latum protenditur; domos insuper,  stationes, terras et quidquid in quarterio ecclesie et patriarche habetis, et de cetero iuste acquirere poteritis, et omnes alias domos, stationes et terras, que infra Ierusalem uel extra possidetis; item omnes furnos Ierusalem, exceptis duobus, unum Hospitalis et unum de Latina, et specialiter illum, quem uobis patriarcha reddidit testimonio Petri, Tyrensis archiepiscopi, quem a uobis commodatum tenuerat; preterea ecclesiam et cemeterium extra portam Dauid iuxta uiam, qua itur Bethlehem; dimidiam etiam partem illius possessionis, quam primus rex Balduinus pro excambio episcopatus  Bethlehemetici prefate Dominici Sepulcri ecclesie dedit; omnes decimas ciuitatis Ierusalem et totius episcopatus, exceptis decimis funde, a bone memorie Arnulfo, quondam Ierosolymitano patriarcha, rationabiliter uobis concessas, sicut eas inpresentiarum pacifice possidetis, et alias etiam decimas, quas in eadem ciuitate et episcopatu legitime poteritis in posterum adipisci, uobis et eidem ecclesie uestre auctoritate apostolica confirmamus.

In Neapoliterram, quam Amalricus, illustris Ierosolymorum rex, in nouo burgo uobis donauit, et ecclesiam, quam ibidem cum cemeterio ex concessione uenerabilis fratris nostri Amalrici, Ierosolymitani patriarche, edificare cepistis, et quidquid  iuris habetis apud Neapolim et in confinibus eius; uiginti et unum casalia, que dux Godefridus cum pertinentiis suis ecclesie uestre dedit; uillas etiam, quas edificastis, Magnam Machomariam uidelicet et Paruam et Bethsuri, et alias omnes, quas edificaturi estis, ubi Latini habitabunt, cum ecclesiis et omni integritate iustitie et iuris parochialis; item Thecue cum omnibus pertinentiis suis, et ecclesiam Quarantene cum omnibus pertinentiis suis; Geladiam, et terram, quam emistis a Ioanne Gomanno, et omnia casalia cum pertinentiis eorum, que emistis ab Hugone de Hybelino; ecclesiam Sancti Petri in Ioppen cum honoris et dignitatis sue integritate, quemadmodum eam quiete nunc possidetis, et decimam,  quam recipitis in toto comitatu illo a rege et a religiosis hominibus et ab omnibus Christianis; quidquid iuris habetis apud Ascalonam et in confinio eius; quidquid iuris habetis sub potestate et dominio domini de Assur apud Cesaream et in toto archiepiscopatu eius, castrum Feniculi, domum iuxta Cayfas, Iebul, Lecara; cuncta etiam, que in toto archiepiscopatu Nazareno et in Acconensi episcopatu atque in toto Tyrensi archiepiscopatu, et omnia nichilominus, que in uniuerso patriarchatu et regno Ierosolymitano rationabiliter possidetis uel possessuri estis; item quidquid iuris apud Montem Peregrinum et in toto episcopatu Tripolitano habetis, et in Antiochia et in toto patriarchatu et principatu eius habetis, uel in futurum, Deo donante,  legitime acquirere poteritis; preterea omnes possessiones, quas citra mare habetis in regno regis Sicilie, uidelicet in ipsa Sicilia, in Calabria, in tota Apulia: primum ecclesiam Sancti Sepulcri et Sancti Laurentii apud Brundusium cum omnibus pertinentiis suis, apud Barolum ecclesiam Sancti Sepulcri cum omnibus pertinentiis suis, ecclesiam Troie cum omnibus pertinentiis suis, apud Beneuentum ecclesiam Sancti Theodori cum omnibus pertinentiis suis; quidquid iuris Rome et in omnibus finibus eius, in Tuscia et in tota Italia habetis, uel habituri estis; omnia insuper, que in toto Francie regno et uniuersis eidem subiacentibus iure prouinciis, nec non in cunctis regnis et comitatibus Hispaniarum, seu ubique locorum in partibus ultramontanis  supradicta Dominici Sepulcri ecclesia legitime possidere dignoscitur, uel in futurum, largiente Domino, acquirere poterit; omnes nichilominus antiquas et rationabiles ecclesie uestre consuetudines uobis uestrisque successoribus perpetualiter confirmamus. Sane de his et aliis possessionibus et bonis uestris liberam disponendi, communi tamen consilio, ad honorem Dei et ecclesie uestre profectum habeatis facultatem. Decedente uero uel transfretante patriarcha Ierosolymitano, prior et canonici, qui pro tempore in eadem ecclesia fuerint, domum, ut iustum est, et familiam patriarche, et omnia, que ad ius eius spectant, intus et extra fideliter custodient et regent, donec alter secundum Dominum substitutus fuerit, aut donec ipse redierit,  si transfretauerit.

Porro medietatem possessionum, que inter uos communes sunt, ut in Anglia, in Dacia, in Alemannia, Polonia, Rutenia, Auagia, Hungaria, Constantinopoli et in omnibus finibus eius, in quibus medietatem expensarum facere debetis, uobis confirmamus. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et Ierosolymitani patriarche canonica iustitia et reuerentia. Si qua igitur in futurum,  etc.

    Ego Alexander, catholice Ecclesie episcopus.
    Ego Hubaldus, Ostiensis episcopus.
    Ego Bernardus, Portuensis et Sancte Rufine episcopus.
    Ego Hubaldus, presbyter cardinalis tituli Sancte Crucis in Ierusalem.
    Ego Ioannes, presbyter cardinalis Sancti Ioannis et Pauli tituli Pamachii.
    Ego Albertus, presbyter cardinalis tituli Sancti Laurentii in Lucina.
    Ego Guillelmus, presbyter cardinalis tituli Sancti Petri ad uincula.
    Ego Boso, presbyter cardinalis Sancte Potentiane tituli Pastoris.
     Ego Petrus, presbyter cardinalis tituli Sancti Laurentii in Damaso.
    Ego Ioannes, presbyter cardinalis tituli Sancti Marci.
    Ego Theodinus, presbyter cardinalis Sancti uitalis tituli uestine.
    Ego Hyacinthus, diaconus cardinalis Sancti Theodori.
    Ego Cinthyus, diaconus cardinalis Sancti Adriani.
    Ego Hugo, diaconus cardinalis Sancti Eustachii iuxta templum Agrippe.
    Ego Petrus diaconus cardinalis Sancte Marie in Aquiro.


Datum uerulis, per manum Gratiani, sancte Romane  Ecclesie subdiaconi et notarii, u Idus Septembris, indictione III, Incarnationis Dominice anno 1170, pontificatus uero domini Alexandri pape III anno undecimo



DCCLXII. Ad Thomam Cantuariensem archiepiscopum.---Si remissius in causa Thome egisse uidetur, ex eo processit quod patientia utendum credidit. Rogerum Eboracensem ab episcopali suspendit dignitate; Iocelinum Saresberiensem et Gilbertum Londinensem, qui coronando nouo regi interfuerint, anathematizat. 
[Epistole S. Thome, ed. GILES, II, 32.]

ALEXANDER episcopus, seruus seruorum Dei, uenerabili fratri THOMAE Cantuariensi archiepiscopo,  salutem et apostolicam benedictionem.

Inter multiplices curas, que pro malitia temporis se animo nostro ingerunt, fatigatio tua, quam pro tuenda libertate ecclesiastica suscepisti, non modicum nos perturbat, dum et tibi propensius desideramus adesse, et uotum nostrum perstrepentium hinc inde causarum obstaculo retardatur. Ubi enim multa irruunt formidanda, non facile potest animus expedire, in quam potius partem debeat inclinare, presertim si non datur intelligi, unde plus captare compendii, plus incommodi ualeat et periculi euitare. Nam si aliquoties ipsi naute ita redduntur ambigui diuersitate uentorum, ut inter se nullo modo conueniant, utrum ad locum propositum  proficisci debeant, an ad portum, quem reliquerant, reuehantur; nec admiratione dignum nec reprehensione uidetur, si in hoc mari magno et spatioso, ubi reptilia sine numero cursum nostrum impediunt, et ubi non tam corporum et corporalium mercium, quam animarum et spiritalium uirtutum pericula formidantur, ei qui nauem regit Ecclesie, de facili non occurrit, ad quam potius partem assensum inclinet, cum diuersa consilia de diuersitate ueniant uoluntatum, et aliter uideatur illi, qui causam promouet singularem, aliter autem ei, qui prouidere debet et consulere in commune. Unde, frater carissime, si nos in causa tua et Ecclesie Anglicane remissius egisse uidemur, nec ad petitiones tuas pro tua uoluntate respondimus,  non ex eo processit, quod causam ipsam nobis tecum et cum Anglicana Ecclesia non credamus esse communem, aut quod tibi deesse ulla ratione uelimus, sed quia patientia utendum esse credidimus, ut in bono malum superare possemus, Timuimus etiam ne, si maior scissura fieret in Ecclesia, nostre posset duritie deputari.

Nunc autem quia turbatores pacis et libertatis ecclesiastice depressores, ad corrigenda mala preterita nulla uidentur compunctione moueri, imo trahentes peccata sicut restem longam, tam in grauamen tuum quam in depressionem Cantuariensis Ecclesie magis et magis exestuant et omnem fere uobis spem uidentur penitentie precidisse, nos in fratrem nostrum Rogerium Eboracensem archiepiscopum,  et reliquos episcopos, qui iuramentum de conseruandis iniquis consuetudinibus prestiterunt, et tante sunt malitie incentores, sententiam canonicam iaculamur, et ab episcopali eos suspendimus dignitate. Saresberiensem autem et Londoniensem episcopos, qui maioris uidebantur gratie debitores et pro gratia dicuntur ingratitudinem rependisse, si coronando nouo regi contra Cantuariensis Ecclesie dignitatem presentiam suam et ministerium prebuerunt, in sententiam anathematis, de qua soluti fuerant, reuocamus. Sane Roffensem episcopum, uicarium tuum, qui pro tua et ecclesie tue iustitia constantius debuerat decertare, nec non et Gaufredum Ridel Cantuariensem archidiaconum, qui, sicut dicitur, in matrem suam grauius debacchatur,  et excommunicationis a te latam in ipsum sententiam spernit, quam nos ratam habemus, et auctoritate apostolica confirmamus, uicarium quoque eius Robertum, et G . . . . . . episcopum S. Asaph, mandati nostri contemptorem, et Dauid ecclesie eiusdem archidiaconum, auctoritati et potestati tue relinquimus, ut tu, si durius aliquid in eos fuerit statuendum, de potestate tibi tradita remoto appellationis obstaculo exsequaris. Nos uero quod de pena illorum a te canonice factum fuerit, auctore Domino, ratum et firmum habebimus. Et hec quidem ad presens uidentur posse sufficere. Si autem tantam male agentium uiderimus pertinaciam, ut nec sub hac pena moueantur ad penitentiam,  assumemus adhuc contra eos, auctore Domino, fidei armaturam, et pontificalem zelum pro domo Domini, quantum expedire uidebimus, exeremus. De cetero, quia Salomone docente instruimur, ut in omni re opportunitatem temporis attendamus, et inimicos Ecclesie, qui etiam regno Francorum sunt in insidiis, Matisconensem ciuitatem audiuimus inuasisse, nostre uoluntatis esse noueris et consilii, ut super his karissimi in Christo filii nostri illustris Francorum regis consilium exquiras, et ad mittendas litteras nostras de ipsius uoluntate procedas, ne si forte, quod Deus auertat aliqua in regno suo fuerit suborta turbatio, grauior tua et Ecclesie causa ex regni turbatione reddatur, aut si pax tibi et Ecclesie reddita fuerit, eam pro  facto isto duceres perturbandam.

Datum uerulis, Iu Idus Septembris.



DCCLXIII. Ad episcopos plerosque Anglie.---Illos, quod contra iura Cantuariensia coronando regis filio interfuerint, ab omni suspendit dignitate; preterea Londinensem et Saresberiensem anathematizat. 
[Ibid., p. 82.]

ALEXANDER papa Londoniensi, Saresberiensi, Exoniensi, Cestrensi, Roffensi, de S. Asaph, et Landauensi episcopis.

Oportuerat uos, quando primum carissimus filius noster Henricus rex uester sub regie dignitatis et fidelitatis obtentu ea uobis constituta proposuit,  et scripto petiit et iuramento firmari, que liquido satis et libertatem Ecclesie et sacerdotalis officii iudicium deprimebant, erigere oculos uestros ad celum, et ascendere pro domo Domini ex aduerso, ut non posset in oculis uestris, tacentibus uobis, ecclesiastica dignitas naufragari. Et quidem, si ullus uos pro pastorali cura zelus rectitudinis tenuisset, cognouissetis uos super gentes constitutos et regna, ut in maioribus et minoribus euellere plantaria uitiorum, et germen delectabile Domino inserere debeatis. Nunc autem quia plus in uobis terreni principis reuerentia, quam timor Domini et episcopalis honor ualuit dignitatis, pro uili lentis edulio, quod merentes dicimus, contempsistis primogenita cum Esau, et impleuistis in uobis, quod in populo Iudeorum Ieremias lamentatur dicens:  Sederunt in terra, conticuerunt senes, consperserunt cinere capita sua uirgines filie Iuda . Sane si terroribus et minis exterriti ad recipiendas et iuramento firmandas iniquas illas consuetudines processistis, nunquid non decuerat uos post tanti temporis spatium sacerdotalem resumere firmitatem, et contra tantas enormitates cum preterite transgressionis penitudine sacerdotaliter reclamare? Ceterum uos detestabili facto pertinaciam adiungentes, et in illarum usurpationum obseruantia permanetis, et ita in depressionem ecclesie prefati regis uotum sequi uidemini, ut quasi proscripte iam de regno uestro ex magna parte leges ecclesiastice uideantur. Et nos quidem usque  modo exspectauimus, ut cor principis, aut per officium uestrum, aut per inspirationem suam et exspectationem nostram diuina gratia uisitaret, et superne glorie magis quam sue faceret amatorem. Nam et hoc plerumque suggestum fuerat, et optabile admodum pro qualitate temporis uidebatur, ut asperitas eius patientia potius et mansuetudine leniretur. Nobis autem preteritorum correctionem et penitentiam expectantibus, nichil ipse de pristina seueritate mutauit, sed in consuetudinibus illis iniquis immobiliter perseuerat. Quanto autem iam sane tempore uenerabilis frater noster Thomas Cantuariensis archiepiscopus uester, quia usurpationibus illis, licet prius carnis infirmitate eis uisus  fuerit consentire, uoluit obuiare, a commissa sibi ecclesia cum clericis suis et affinibus exsulauit. Nobis etiam tacentibus recognoscitis, et utinam eo compateremini caritatis affectu, quo in tali ei causa compati oporteret. uos autem non solum ei fraternum subtraxistis auxilium, sed super dolorem uulnerum ipsius addidistis. Cum enim iam dictus rex filium suum nuper coronari uoluerit, et hoc de antiquo iure ad Cantuariensem asseratur archiepiscopum pertinere, uos iam dicti fratris nostri auctoritate et reuerentia, quam sibi et ecclesie sue debetis, postposita, ad coronationem illius fauorem uestrum et ministerium prebuistis, nulla de seruanda Ecclesie libertate prestita uel etiam exacta, sicut dicitur, cautione. Quinimo sustinuistis potius,  ut iuramentum ab illo de seruandis regni consuetudinibus prestaretur. . . Profecto pro reconciliatione illorum nos per litteras et personas ex latere nostro, et per plures alios uiros, qui digni fuerant exaudiri, sepenumero laborauimus, et quidquid datum fuerit nobis spei, preter inanem pompam uerborum nichil hactenus potuimus reportare. Nec tamen hoc ideo dicimus quin, dum adhuc essemus in Francia, in multis eumdem regem liberalem erga nos senserimus ac deuotum. Sed ob hoc non debemus omittere quin tantis nos transgressionibus et pro gloria Dei, et pro salute ipsius et nostra, zelo rectitudinis nos opponamus.

Nunc igitur quia secularium hominum culpe nullos magis, quam desides prelatos, negligentesque  respiciunt, qui multam sepe nutriunt pestilentiam, dum necessariam adhibere negligunt medicinam, et post exspectationem diutinam nullo dolore contra uos ipsos, et nullo feruore contra illas iniquas usurpationes exsurgitis, nos de commissa nobis a Deo potestate, de auctoritate apostolice sedis, cui licet immeriti, Deo disponente, seruimus, ab omni episcopali uos suspendimus dignitate. Illos autem uestrum, Londoniensem uidelicet et Saresberiensem episcopos, qui pro impetrata apud nos gratia, iuxta spem nostram ad reconciliationem magis laborare debuerant, et a iam dicti archiepiscopi grauamine abstinere, si prefate coronationi fauoris sui ministerium prebuerunt, in sententiam anathematis reuocamus, et sicut excommunicatos  precipimus euitari. De Roffensi uero episcopo et Gaufredo Ridel Cantuariensi archidiacono, qui cum amplius Cantuariensi Ecclesie debitores exstant, in minori reuerentia et honore iam dictum archiepiscopum habere dicuntur, et alter eorum, Roffensis uidelicet episcopus, illi coronationi interfuit, alter uero in se excommunicationis a prefato archiepiscopo latam sententiam spernit, illud a uobis remota appellatione obseruari precipimus, quod ab eo canonice fuerit constitutum. Nos enim eos, quanto grauius uidentur offendere, tanto durius decernimus addicendos. Ad hec, quidquid aduersus Robertum uicarium Cantuariensis archidiaconi, contemptorem sententie sue, idem archiepiscopus  statuit uel in futurum rationabiliter statuerit, firmiter et inuiolabiliter, nulla ei suffragante appellatione custodiri precipiendo mandamus. Clericos autem Hugonis comitis, Nicolaum, Thomam, Willelmum, et ceteros qui excommunicati a predicto archiepiscopo diuina scienter celebrare presumpserunt, si ita est, anathematis uinculo innodari, eorumque communionem, sicut excommunicatorum precipimus euitari.

Datum Ferentini, XuI Kalendas Octobris.



DCCLXIu. Ad Rogerum archiepiscopum Eboracensem et Hugonem episcopum Dunelmensem.---Eiusdem argumenti. 
[Ibid., p. 48.]


ALEXANDER pape ROGERIO Eboracensi archiepiscopo et Dunelmensi episcopo.

Licet commendabiles et grati nobis in plurimis existatis, et sincere uos amplectamur brachiis caritatis, propter hoc tamen non debemus omittere, quin ea que perpetrata et incorrecta generant mortem, et requiramus in uobis, et zelo rectitudinis corrigamus, dicente Domino per prophetam: Si loquente me ad impium morte morieris, non annuntiaueris  ei neque locutus fueris, ipse siquidem in peccato suo morietur, sanguinem autem eius de manu tua requiram . Depressio siquidem Ecclesie Anglicane et diminutio libertatis ipsius, que per regem uestrum siue proprio motu, siue potius aliis suggerentibus, facta dignoscitur, plurimum iampridem animum nostrum afflixit, et non modicum sollicitudinis et doloris ingessit. Cum enim oportuerit eum de corrigendis iis, que ab antecessoribus suis male commissa fuerant, cogitare, ipse potius preuaricationibus preuaricationes adiiciens, tam iniqua statuta sub regie dignitatis obtentu et posuit et firmauit, sub quibus et libertas perit Ecclesie, et apostolicorum uirorum statuta, quantum in eo est, suo robore uacuantur. Nec credidit debere  sufficere, si ab eo diuine leges in regno Anglie silentium et uacationes susciperent, nisi peccatum transmitteret ad heredes, et longo tempore faceret sine ephod, et sine superhumerali regnum suum sedere.

Inde fuit quod iniquas illas usurpationes absque ulla exceptione uestro et aliorum fratrum et cepiscoporum uestrorum iuramento fecit firmari, et plectendum iudicauit ut hostem, quicunque uellet ab iniquis illis consuetudinibus dissentire. Indicat hoc uenerabilis Thome Cantuariensis archiepiscopi exsilium, demonstrat et hoc clericorum et consanguineorum eius, illorum etiam qui adhuc pendentes ab uberibus matris uagiebant in cunis, miseranda  proscriptio, et metus mortis incutitur, si ad hec cuiusquam animus erigatur, ut contra statuta illa diuinis legibus uelit obedire. Nos ipsi, quorum iudicio preuaricationes ille corrigende fuerant aut plectende, ad confirmationem illarum sub occasione temporis impacati multa instantia fuimus prouocati, et laboratum est apud nos actione non modica, ut usurpationibus illis, cum nondum nobis expresse fuissent, auctoritatis apostolice conferremus firmitatem. Et hoc equidem a principio. Processu uero temporis exsulante pro debito pastoralis officii iam dicto archiepiscopo, et consuetum Romane Ecclesie subsidium ab officio nostro sepius requirente, misimus ad iam dictum regem de melioribus et maioribus fratribus nostris, misimus et alias ecclesiasticas  personas, et putauimus quod duritia eius in nostra humilitate et mansuetudine frangeretur, et fieret quod Salomon dicit: Patientia lenietur princeps, et lingua mollis frangit iram . Ipse uero rex sufferentiam nostram multiplici legatorum suorum arte deludens, usque adeo contra monita nostra uidetur animum obdurasse, ut nec contra prenominatum archiepiscopum deferueat, nec de peruersis statutis illis quidquam minui patiatur: imo et ipsam Cantuariensem Ecclesiam plurimo detrimento possessionum suarum afficiat, et in ipso eam ecclesiastico ministerio antiqua spoliet dignitate. Nuper enim cum filium suum coronari uoluerit, contempto eodem archiepiscopo, ad cuius hoc officium de antiquo iure noscitur pertinere, per manum tuam,  frater archiepiscope, et in aliena prouincia, diadema regni ei fecit imponi.

In coronatione autem illius nulla ex more de conseruanda Ecclesia libertate cautio est prestita, uel, sicut aiunt, exacta, sed iuramento potius dicitur confirmatum, ut regni consuetudines, quas auitas dicunt, sub quibus dignitas periclitatur Ecclesie, illibatas omni tempore debeat conseruare. In quo, etsi multum prenominati regis uehementia nos conturbat, amplius tamen de uestra et aliorum cepiscoporum uestrorum possumus infirmitate moueri; qui quod dolentes dicimus: Facti sunt arietes non habentes cornua; abiistis absque fortitudine ante faciem subsequentis . Et si licere forte tibi, frater archiepiscope, in propria  prouincia potuisset, quomodo tamen in aliena prouincia, et illius precipue, qui exsulare pro iustitia, et fere solus, exire uoluit, et dare gloriam Deo, tibi licuerit, nec de ratione possumus nec de sanctorum Patrum constitutionibus inuenire. Quod si ad excusationem tante preuaricationis quisquam obiiciat, in aliis quoque regnis grauia plurima et enormia perpetrari, in ueritate possumus respondere quod nullum adhuc regnum in tantum diuine legis contemptum inuenimus corruisse, ut scriptis et iuramentis episcoporum tam manifestas enormitates fecerit communiri. Nisi quisquam illud impudenter allegat, quod schismatici postmodum, et a fidelium communione precisi inaudita et damnabili  superbia commiserunt.

Unde quia iuxta uerbum prophete, factum est in uobis peruersum quid ultra omnes alias prouincias in usurpationibus suis, et post tam iniquas consuetudines iuramento firmatas non adiecistis resumere scutum fidei, ut staretis pro domo Domini in die prelii, sed posuistis corpus uestrum in terra, ut per uos fieret uia transeunti, ne, si diutius tacuerimus, una uobiscum in die iudicii damnationis sententia inuoluamur, auctoritate sacrosancte Romane, cui, Deo auctore, ministramus, Ecclesie, ab omni officio episcopalis uos suspendimus dignitatis, sperantes quod sub disciplina saltem et paterno uerbere constituti, redire tandem ad cor, et de tuenda debeatis Ecclesie libertate satagere.  Si uero nec sic episcopalis officii zelum resumpseritis, nos adhuc auctore Domino, quod nobis imminet, faciemus. uos uidete ne illud uobis dicatur, quod cuidam dictum est per prophetam: Quia tu scientiam repulisti, repellam te ne sacerdotio fungaris mihi . Nos enim quia locum Petri illius, Deo, prout ipsi placuit, disponente, conspicimur obtinere, qui a predicatione uerbi Dei nec uerberibus, nec uinculis potuit cerceri, non debemus sub ambigua exspectatione pacis creditam nobis diuini uerbi pecuniam reponere in sudario, et alligatam eam tandiu seruare, donec paulatim lucrandi hora decurrat, et creditor ueniens nos conueniat de reddenda ratione.

Datum Ferentini, XuI Kal. Octobris.



DCCLXu. Ad Rotrodum Rothomagensem archiepiscopum.---Ut superiores epistolas suas ad archiepiscopum Eboracensem et episcopos Anglie perferendas curet, atque num Henricus Baiocensis et Frogerius Sagiensis episcopi coronationi interfuerint diligentius inquirat. 
[Ibid., p. 64.]


ALEXANDER papa ROTRODO Rothomagensi archiepiscopo.

Cum hi, qui superiorem obtinent dignitatem, ita uirtutis et fidei robore deberent muniri, ut pro iustitia et pro ecclesiastica libertate tuenda seipsos inexpugnabilem murum opponant, dolemus admodum,  quod plus in episcopis Anglie terreni principis reuerentia, quam pontificalis honor ualuit dignitatis. Ipsi non solum consuetudines, quas rex eis proposuit ecclesiastice rationi contrarias, iurauerunt, sed etiam filio eius, in depressionem dignitatis et iustitie uenerabilis fratris nostri Thome Cantuariensis archiepiscopi et Ecclesie sue, coronam imposuerunt. Quia uero tam grauem et enormem excessum nec possumus nec debemus relinquere impunitum, fraternitati tue per apostolica scripta precipiendo mandamus, et in uirtute obedientie precipimus, quatenus litteras, quas Eboracensi archiepiscopo et episcopis Anglie dirigimus, per nuntium tuum, postposita  occasione, transmittas et facias assignari. Preterea, utrum Baiocensis et Sagiensis episcopi coronationi quam diximus, interfuerint, diligenter inquiras. Et si eos interfuisse repereris, nobis, ut in eos uindicemus, significes. Sane predictum Sagiensem qui, ministerio Dei neglecto, tanquam curialis factus est, sicut dicitur, rusticorum spoliator, et scelerum ultor, si ita est, uel ministerio regio, aut episcopatui abrenuntiare compellas. Si enim curiales prohibentur ad sacros ordines promoueri, multo minus, qui sunt in sacris ordinibus constituti inter curiales debent assumi.



DCCLXuI. Ad Thomam Cantuariensem archiepiscopum et Gilbertum Londinensem episcopum.---Ut magistro W. de Lega tradant archidiaconatum Deyberie. 
[Epistole Gilberti Foliot, II, 67.]


ALEXANDER episcopus, seruus seruorum Dei, uenerabilibus fratribus T. Cantuariensi archiepiscopo et G. Londoniensi episcopo, salutem et apostolicam benedictionem.

In beati Petri apostolorum principis cathedra ex diuine dispensationis arbitrio residentes, sic omnia in Dei Ecclesia dispensare debemus, ut nullus, quantum in nobis est, pro defectu iustitie cogatur diutius laborare, sed quisque sui iuris per nostram  obtineat sollicitudinem complementum. ueniens autem ad nostri apostolatus presentiam dilectus filius noster magister W. de Lega, lator presentium, sua nobis relatione exposuit, quod bone memorie Walterus, olim Couentrensis episcopus, per librum et aureum annulum de archidiaconatu Deyberie cum suis libertatibus, eum canonice inuestiuit atque concessit. Unde, quoniam que a fratribus nostris episcopis rationabiliter ordinantur, uolumus firmitate immobili permanere, fraternitati uestre per apostolica scripta mandamus, quatenus, si huius assertio ueritate subsistit, dilatione remota eumdem archidiaconatum cum pertinentiis suis predicto magistro exhibeatis et assignetis. Quod si unus uestrum, imminente necessitate, huic negotio  exsequendo non potuerit interesse, alter in causa ipsa nichilominus procedat.

Data Ferentini, Kal. Octobris.



DCCLXuII Ad Thomam Cantuariensem archiepiscopum et alios episcopos Anglie.---Ut officia diuina in terris excommunicatorum non celebrentur. 
[Epist. S. Thome ed. GILES, II, 31.]

ALEXANDER papa THOMAE Cantuariensi archiepiscopo et aliis episcopis Anglie.

Quoniam enormitatibus et sceleribus iniquorum pontificali auctoritate, prout oporteret, non occurritur, insolentia et proteruitas malorum quotidie  augmentatur, timor Dei contemnitur, ecclesiis et ecclesiasticis personis debita reuerentia et deuotio denegatur. Quia uero tantis malis sacerdotali ministerio nos oportet occurrere, et ne succrescere ualeant, attentam prouidentiam et sollicitudinem adhibere, fraternitati uestre per apostolica scripta precipiendo mandamus, et mandando precipimus, quatenus omnes presbyteros, diaconos et subdiaconos, qui contra speciale interdictum nostrum uel episcoporum suorum scienter diuina celebrarunt, aut de cetero in terris excommunicatorum, ipsis excommunicatis presentibus, diuina celebrauerint, uel aliquos celebrare cegerint, omni officio et beneficio ecclesiastico auctoritate nostra priuatos denuntietis, donec ad nos ueniant, et mandatum  nostrum recipiant. Quod si super hoc mandati nostri contemptores fuerint, ipsos excommunicetis. Etsi excommunicati cantauerint, eos quos poteritis comprehendatis, et retrudatis in monasteriis, ut ibi penitentiam perpetuam agant, et aliis pena illorum formido existat.

Datum Agnanie, uIII Idus Octobris.



DCCLXuIII. Ad Ludouicum regem Francorum.---Ut excommunicatis non communicet. 
[Ibid., p. 142.]

ALEXANDER papa LUDOuICO regi Francorum.

 Saluti regum et principum principaliter expedire dignoscitur, ut quanto maiori potentia, dignitate et munere diuine gratie sunt decorati, tanto ea, que ad opera pietatis et iustitie pertinent, studiosius et deuotius exsequi, et ecclesias et ecclesiasticas personas, in quibus Deus maxime honoratur, reuerentia pariter et honore debeant preuenire, et sanctorum Patrum statuta deuotiori mente et puriori corde seruare. Quantum uero iniquum sit et detestabile, et quomodo ab Ecclesia et sanctis Patribus prohibitum excommunicatis scienter communicare, et sue prauitatis malitiam confouere, regie discretioni non credimus esse incognitum; presertim cum se damnationis eorum participes faciant, qui eis, quos propria culpa et flagitia maculant,  scienter fauorem ministrant. Excommunicatio enim ad modum lepre, que totum corpus corrumpit, totum hominem contaminat et deturpat. Leprosi namque, sicut in Testamento ueteri legitur, extra castra abiiciebantur. Ad quorum similitudinem excommunicati a consortio et communione Dei fidelium debent omnino arceri. Ne autem tante corruptionis sorde in modico regia contaminetur serenitas, aut occasione tua ecclesiastice censure imminuatur auctoritas, discretionis tue prudentiam rogamus, monemus, consulimus et exhortamur, et in remissionem tibi peccatorum iniungimus, quatenus eos, quos tibi a prelatis ecclesiarum constiterit excommunicatos, et ab Ecclesie communione  alienatos, nulla ratione, presertim in cibo et potu, uel oratione, seu osculo, amore persone, uel obtentu alicuius legationis, quam ad te gerat, scienter communices, aut gratie uel familiaritatis fauorem ministres. Et sententias archiepiscoporum et episcoporum, et aliorum ecclesiarum prelatorum firmiter et deuote obserues, ita quod exinde ab omnipotenti Domino premium merearis perenne recipere, et turpitudo et iniquitas malorum tue sinceritatis non ualeant maculare uirtutem



DCCLXIX. Ad Willelmum Senonensem I. Rotrodum Rothomagensem archiepiscopos.---Ut efficiant sub pena censurarum compleri pacem quam rex Anglie uerbis promisit. 
[Ibid., p. 72.]


ALEXANDER papa Senonensi et Rothomagensi archiepiscopis.

Molestias et angustias et anxietates, onera et grauamina, que uenerabilis frater noster Thomas Cantuariensis archiepiscopus pro honore et libertate Ecclesie inuicta fortitudine sustinuit, et equo animo tolerauit, quoties ad memoriam nostram reducimus, toties super eius admirande uirtutis et  patientie constantia noster animus hilarescit: et circa eum de die in diem magis ac magis nostre dilectionis affectus excrescit. Inde est, quod nos ei, tanquam fratri carissimo, et precipuo membro Ecclesie super uariis molestiis et pressuris digne consolationis remedium prouidere uolentes, et karissimi in Christo filii nostri Henrici illustris Anglorum regis, qui quanto eidem archiepiscopo maiores persecutiones et molestias intulit, et amplius Christum grauauit, tanto magis deliquit, nec potest tantum expiare delictum, nisi restituatur ablatum, consultius prospicere cupientes saluti, fraternitati uestre per apostolica scripta precipiendo mandamus, et in uirtute obedientie precipimus, quatenus infra uiginti dies post harum susceptionem  eumdem regem ex parte nostra diligenter conueniatis, commonere propensius et exhortari curetis, ut pacem quam cum eodem archiepiscopo uerbotenus fecit, exsecutione operis compleat. Nihilominus etiam eidem regi suggeratis, ut postmodum omnia ablata restituat, damna data resarciat, prauas et exsecrabiles consuetudines omnino precidat. Si autem infra triginta dies post commonitionem uestram, pacem, quam statuit et promisit, consummare noluerit, in tota terra eius cismarina omnia diuina, preter baptisma paruulorum et penitentias morientium, remoto appellationis obstaculo, prohibeatis officia celebrari: et sententiam ipsam usque ad condignam satisfactionem faciatis  inuiolabiliter obseruari. Quod si alteruter uestrum, aliqua necessitate obstante, huius rei exsecutioni non potuerit aut noluerit interesse, quod tamen nollemus, nec expediret, alter non minus id, quod dictum est, exsequatur.

Datum Anagnie, uII Idus Octobris.



DCCLXX. Ad Thomam Cantuariensem.---De excommunicatis, qui, absoluti ab archiep. Rothom. et episcopo Niuern., ablatas Ecclesie Cantuariensis possessiones non restituerint, iterum excommunicandis. 
[Ibid., p. 28.]

ALEXANDER papa THOMAE Cantuariensi archiepiscopo.

Si enormitates et scelera iniquorum impunita  relinquerentur, uirtus bonorum facile posset succumbere, et uitia uiderentur uirtutibus ordine postposito preualere. Ceterum ab ipso Conditore mundi statutum est et ordinatum, ut uirtutes preemineant, et locum semper obtineant et ordinem superiorem. Sane uenerabilibus fratribus nostris, Rothomagensi archiepiscopo et Niuernensi episcopo, per scripta nostra precepimus ut, postquam de pace inter te, frater archiepiscope, et carissimum in Christo filium nostrum illustrem Anglorum regem reformanda certi existerent, eos qui a te fuerant excommunicati secundum formam sibi prefixam absoluerent. uerum quoniam dubitamus utrum illi, quos excommunicatio tua inuoluerat, secundum mandati nostri formam satisfecissent, ne illi de malitia  sua ualeant gloriari, et inaniter sibi applaudere, fraternitati uestre per apostolica scripta mandamus, et in uirtute obedientie iniungimus quatenus, nisi illi, qui excommunicati fuerunt, per memoratum archiepiscopum et episcopum, uel per aliquem de mandato ipsorum absolutionis beneficium secundum formam nostram promeruerunt, et ecclesias et possessiones Cantuariensis Ecclesie et omnium suorum, et omnes fructus inde perceptos infra uiginti dies post commonitionem tuam et tuorum resignauerint, eos infra quindecim dies postquam littere nostre de hac causa ad predictum archiepiscopum et episcopum peruenerint, in eamdem sententiam reductos, omni occasione et appellatione remota, tanquam excommunicatos uitetis, et  ab omnibus per parochias uestras faciatis sicut publice excommunicatos uitari, donec ab ipsis supradicta omnia compleantur. Si uero clerici aliqui ex illis presumpserint celebrare diuina uel diuinorum interesse celebrationi, uel aliquem sacerdotem ad celebrandum cegerint, ipsos omni officio et beneficio priuatos denuntietis, et per totam terram regis faciatis priuatos denuntiari. Si uero laici fuerint, excepto rege et filio suo, qui talia presumpserint, eis duram comminationem faciatis, et eis formidinem incutiatis et terrorem quod, nisi destiterint, grauiori pena plectentur, et quousque satisfaciant a ferendo testimonio repellantur.

Datum Anagnie, uII Idus Octobris.



DCCLXXI. Ad Rotrodum Rothomagensem archiepiscopum et Bernardum episcopum Niuernensem.---Eiusdem argumenti. 
[Ibid., p. 63.]


ALEXANDER papa ROTRODO Rothomagensi archiepiscopo et BERNARDO Narbonensi episcopo.

Audito et intellecto, quod carissimus in Christo filius noster, Henricus illustris rex Anglie, diuina gratia inspiratus, et instantia commonitionum et exhortationum nostrarum deuictus, uenerabili fratri nostro Thome Cantuariensi archiepiscopo apostolice sedis legato, gratiam et pacem suam restituerit, letati sumus plurimum et gauisi. Et exinde uniuersali Ecclesie magnum bonum et  incrementum credimus, auxiliante Deo, prouenturum. uerumtamen quoniam quidam, tam clerici quam laici, in regno eius constituti, plus fauentes terreno principi quam Regi eterno, pro eo quod tam ecclesias quam alia iura Cantuariensis Ecclesie illicite et enormiter occuparunt, ab eodem archiepiscopo excommunicationis fuere uinculo innodati, quos a uestra fraternitate, si spes certa esset de pace complenda, sub certa forma mandauimus absolui, fraternitati uestre per apostolica scripta mandamus et in uirtute obedientie precipimus, quatenus nisi illi qui excommunicati fuerunt et a uobis uel de mandato uestro secundum formam nostram absoluti sunt, et ecclesias et possessiones Cantuariensis Ecclesie, et omnium  suorum, et omnes fructus inde perceptos infra uiginti dies post commonitionem ipsius Cantuariensis et suorum, si pacem habuerint uel non habuerint, resignauerint, eos in eamdem sententiam, in qua prius fuerunt, infra quindecim dies postquam exinde requisiti fueritis, fulti nostra auctoritate, omni occasione postposita, reuocetis, donec ab ipsis omnia supradicta compleantur. Si uero aliqui clerici ex ipsis presumpserint celebrare diuina, uel diuinorum interesse celebrationi, uel aliquem sacerdotem ad celebrandum cegerint, ipsos omni officio et beneficio priuatos denuntietis, et per totam terram regis faciatisipriuatos denuntiari. Si uero laici fuerint, excepto rege et filio suo, qui talia presumpserint, eis duram comminationem  faciatis, et formidinem incutiatis et terrorem, quod nisi destiterint, grauiori pena plectantur, et quousque satisfaciant a ferendo testimonio repellantur.

Datum Anagnie, uII Idus Octobris.



DCCLXXII. Ad Thomam Cantuariensem archiepiscopum.---De coronatione filii Henrici Anglorum regis. 
[Ibid., p. 30.]

ALEXANDER papa THOMAE Cantuariensi archiepiscopo.

uirtutis et fidei constantiam, et fortitudinis animum, quem pro libertate Ecclesie tue conseruanda induisse dignosceris, studiosius attendentes, tibi  tanquam fratri carissimo super his, que ad conseruationem et augmentum Ecclesie tue spectare noscuntur, libenti animo consilium et auxilium impendimus, et contra eos qui iura et dignitatem eiusdem Ecclesie imminuere, uel perturbare nituntur, apostolice tuitionis presidium diligenti studio uolumus ministrare. Audiuimus autem, et certa relatione comperimus, quod Eboracensis archiepiscopus contra prohibitionem et interdictum nostrum Henrico filio illustris Angelorum regis in prouincia tua coronam imposuit. Quia uero ex hoc iuri et dignitati Ecclesie tue immoderate asseris et enormiter derogatum, nos in hac parte tam tibi quam eidem Ecclesie prouidere uolentes, auctoritate apostolica statuimus ut factum predicti archiepiscopi  uobis nulla ratione preiudicium possit in posterum generare, quominus coronationis et inunctionis regum Anglie possessionem taliter habeatis, sicut antecessores tui et eadem Ecclesia a quadraginta annis retro habuisse noscuntur.

Datum Anagnie, XX  Kal. Octobris.



DCCLXXIII. Ad Thomam Cantuariensem archiepiscopum.---De censura in regem ferenda nisi plenam pacem cum restitutione possessionum prestet. 
[Ibid., p. 26.]

ALEXANDER papa THOMAE Cantuariensi archiepiscopo.

Anxietate cordis et amaritudine premimur, cum  angustias, onera et grauamina, que zelo iustitie, et pro libertate Ecclesie manutenenda, equo animo et inuicta fortitudine tolerasti, ad memoriam nostram reducimus, et sedula meditatione cogitamus. uerumtamen quod in te uirtutis perfectionem adimpleres, non potuisti frangi aduersis, nec a tue constantie proposito moueri: tuam super hoc commendamus admirandam uirtutem, et tibi super tanta patientia plurimum in Domino congaudemus. Ceterum quoniam carissimum in Christo filium nostrum Henricum, illustrem Anglorum regem, diutius in patientia et benignitate exspectauimus, et blandis et dulcibus uerbis, et interdum duris et asperis, ut ad seipsum rediret, sepe monuimus, si pacem, quam tecum fecit, exsecutione operis non  adimpleuerit, et tibi ac tuis, et Ecclesie tue possessiones et honores ablatos non restituerit, tibi plenam auctoritatem concedimus, ut in personas et loca, que ad tuam legationem pertinent, excepta persona regis, uxoris quoque, et filiorum, ecclesiasticam iustitiam secundum officii tui debitum nullius obstante appellationis obstaculo exerceas; prouidentia tamen et circumspectione adhibita, quam modestia sacerdotalis requirit.

Datum Signie, III Idus Octobris.



DCCLXXIu. Ad omnes prelatos per terram regis Anglorum cismarinam.---Ut quam Willelmus archiepiscopus Senensis et Rotrodus archiepiscopus Rothomagensis in terram regis cismarinam protulerint sententiam obseruent. 
[Ibid., p. 81,]


ALEXANDER papa omnibus prelatis per terram regis Anglorum cismarinam constitutis.

Cura pastoralis officii, quam prouidente Domino, licet immeriti, gerimus, nos admonet propensius, et hortatur ad uniuersos aciem nostre considerationis extendere, et de uniuersorum salute sollicitudinem gerere propensiorem. Inde est quod uniuersitati uestre per apostolica scripta precipiendo mandamus, et in uirtute obedientie sub pena ordinis et officii iniungimus, quatenus, si rex Anglie, secundum  quod nobis per litteras et nuntios sepius promisit, uenerabili fratri nostro Thome Cantuariensi archiepiscopo, apostolice sedis legato, et suis plenam pacem et securitatem, quam mediantibus uenerabilibus fratribus nostris Rothomagensi archiepiscopo et Niuernensi episcopo, in multorum postea presentia obtulit, non adimpleuerit, et ei archiepiscopatum suum cum plenaria restitutione ablatorum, possessionum et honorum, non restituerit, sententiam, quam uenerabilis frater noster Willelmus Senonensis archiepiscopus, apostolice sedis legatus, et predictus Rothomagensis, uel alter eorum, in terram eius cismarinam propter hoc promulgauerit, per parochias uestras, omni appellatione et occasione remota firmiter et inconcusse  obseruetis, et ab aliis faciatis inuiolabiliter obseruari.

Datum Signie, III Idus Octobris.



DCCLXXu. Priuilegium pro ecclesia S. Marie Eugubina. 
[UGHELLI, Italia sacra, I, 638.]

ALEXANDER episcopus, seruus seruorum Dei, dilectis filiis BENEDICTO preposito Ecclesie sedis episcopalis B. Mariani Eugubine ciuitatis, eiusdem fratribus, tam presentibus quam futuris, canonice institutis in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti  concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuentes, et ad exemplar predecessorum nostrorum felicis memorie Innocentii et Celestini Romanorum pontificum, prefatam ecclesiam B. Mariani in qua diuino estis obsequio mancipati, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, etc., in quibus hec propriis duximus exprimenda uocabulis.

Plebem uid. S. Ioannis de ciuitate Eugub., plebem S. Marie de soruita, plebem de Lisiano, plebem S. Marie de Algnana, pleb. S. Marie de Glodiano, cum pleb., S. Donati et S. uiriani, pleb. S.  Geruasii, pleb. S. Paterniani de Modiano, curtem de lauari, cum omnibus aliis ecclesiis, ad bona predicte ecclesie pertinentibus, capellam uidelicet S. Bartholomei, capellam S. Crucis, capellam S. uerecundi, capellam S. Angeli, capellam S. Georgii, capellam S. Sauini, capellam S. Angeli, capellam S. Christophori, capellam S. Saluatoris, capellam S. Marie de Modiano, capellam S. Bartholomei de Castro uenali, capellam S. Marie, et capellam S. Georgii de Cortina, capellam S. Marie de Scarafaio, capellam S. Margarite cum omnibus pertinentiis, capellam S. Marie Francolinorum de ciuitate Perusina, et capellam castri Montis auri,  capellam Podii filiorum Armanni, et partem quam habetis in castro Castellionis, et in ecclesia eiusdem castri, partem castri Carestelli et in ecclesia eiusdem castri, ecclesiam Podii Glodiani, et tertiam partem eiusdem Podii, castrum montis Iuliani cum curte sua, castrum montis Analdi cum curte sua, castrum Goligate cum curte sua, castrum uallis S. Marcule, cum ecclesia, et curte sua, castrum Agnanie, castrum Agelli, cum ecclesia, que siquidem uobis confirmamus, prout ea inpresentiarum pacifice possidetis. Prohibemus quoque ut infra antiquos terminos maioris siue baptismalis ecclesie absque uestra permissione nullus ecclesiam edificare presumat, nec intra maioris, et baptismalis ecclesie illis concessa nullus uobis auferre audeat, nec homines  infra eosdem terminos habitantes ad sepulturam ad alia loca transire compellat; clericos, siue laicos liberos, qui de seculari habitu conuerti et in uestra ecclesia religiose uiuere uoluerint, recipiendi facultatem liberam uobis concedimus. Sepulturam quoque ipsius loci liberam esse decernimus, ut eorum deuotioni et extreme uoluntati qui illic sepeliri deliberarint, nisi forte excommunicati uel interdicti sint, nullus obsistat, salua iustitia illarum ecclesiarum, a quibus mortuorum corpora assumuntur. Preterea presenti decreto sancimus, ut episcopo Perusino non liceat ecclesie uestre, quam Perusii habetis, nouas et indebitas exactiones imponere, uel eamdem ecclesiam absque iusta et manifesta causa interdictioni subiicere.



DCCLXXuI. Ad Gilbertum Londinensem et Iocelinum Saresberiensem.---Significat illos a munerum administratione remotos et anathematizatos donec Thome Cantuariensi satisfecerint. 
[Epist. S. Thome, ed. GILES, II, 102.]


Quamuis cure pastoralis officii, etc., usque ibi: Noueritis itaque tandiu uos ab episcopali officio, commissa nobis a Deo auctoritate, suspensos, et etiam si pax completa non fuerit, in sententiam anathematis reuocatos, quia pro impetrata apud gratia iuxta spem nostram ad reconciliationem magis laborare debueratis, et a iam dicti archiepiscopi grauamine abstinere, donec ad sedem  apostolicam de tanto satisfacturi excessu accedatis, nisi per prefatum archiepiscopum steterit. Si uero ita eidem archiepiscopo et Cantuariensi ecclesie, etc.

In eumdem modum Eboracensi archiepiscopo, preterquam de relaxatione suspensionis, quam sibi reseruat dominus papa.



DCCLXXuII. Ad [Ricardum] Cestriensem, [Walterum] Roffensem, [Godefridum] S. Asaph, [Nicolaum] Landauiensem et [Hugonem] Dunelmensem episcopos.---Eiusdem argumenti. 
[Ibid., p. 85.]

Quamuis cure pastoralis officium et in suauitate  olei, et in austeritate uini nos oporteat exercere, et his qui subesse uidentur, nunc mollia, nunc dura proponere, in uoluntate tamen nostra esset ac desiderio, ut in omnibus, et presertim in fratribus et cepiscopis nostris ita totius se subtraheret austeritatis occasio, ut semper eos et confortare in bono, et exhortari ad melius blandis solummodo et dulcibus deberemus. Quia uero refrigescente caritate multorum, et abundante malitia eo infelicium temporum horum processit iniquitas, ut hi etiam qui ad ducatum constituti sunt, et regimen aliorum, uix aliquoties in omni seueritate a suis uoluntatibus reuocentur, contra eos interdum uirgam cogimur extendere discipline, quos ad correctionem aliorum adiutores habere deberemus. Quid sane cause uenerabilem  fratrem nostrum Thomam Cantuariensem archiepiscopum, sedis apostolice legatum a sede sua exsulare compulerit, non oportet litteris presentibus adnotare, quoniam et uos presentialiter aspexistis, et per totam fere occidentalem Ecclesiam fama celebris diuulgauit. Et pro ipso quidem ad Creatorem nostrum in commune resonare debet gratiarum actio, et uox laudis qui, ut credimus, uexatus in paucis, in multis bene disponetur, quoniam Deus tentauit illum, et inuenit illum dignum se. De uobis autem non sine admiratione ferimus quod, spiritu compassionis amisso, a tribulatione ipsius ita miserationis oculum auertistis, ut dicere potuerit, quod uir ille iustus et timoratus Iob inter flagella positus querebatur, dicens: Fratres mei  preterierunt me, sicut torrens, qui raptim fluit in conuallibus . Poterat uobis satis diuini iudicii terrorem incutere, quod non ascendistis ex aduerso, nec posuistis uos murum, ut staretis, pro domo Domini in die prelii; quod facti estis sicut arietes non habentes cornua ante faciem subsequentis . uos insuper in eum, qui unus de tanta multitudine zelatus est legem Domini, conuertistis prelium, et sicut ait propheta: Desuper tunicam abstulistis et pallium . Cum enim bone memorie Theobaldus, predecessor eiusdem archiepiscopi, carissimo filio nostro Henrico Anglorum regi coronam, sicut dicitur, imposuerit, cum etiam antecessor ipsius regis ab eodem coronam  acceperit, ac per hoc Cantuariensis Ecclesia quasi possessionem huius dignitatis haberet, uos nunc noui regis coronationi eo irrequisito, in prouincia eius, ministerium siue assensum uestrum prebere, nobis auctoritate apostolica et litteris inhibentibus, presumpsistis. Et qui releuare ipsius exsilium qualibuscunque solatiis debuistis, aggrauastis potius causam eius, et super dolorem uulnerum ipsius, quod merentes dicimus, addidistis. In quo facto, si contra personas uestras, non quantum culpa exigit, moueamur, pertransire tamen hoc sub silentio non debemus, ne forte, quod Deus auertat! et nos et uos sententia diuine seueritatis addicat, si uobis, ut ait propheta, parietem erigentibus nos eum luto absque paleis liniamus, et similibus aditum pandamus  excessibus; si ea que in oculis etiam omnium perperam acta sunt, neglexerimus uindicare. Noueritis itaque uos tandiu ab episcopali officio, commissa nobis a Deo auctoritate, suspensos, donec ad sedem apostolicam de tanto excessu satisfacturi accedatis, nisi per prefatum archiepiscopum steterit. Si uero ita eidem archiepiscopo et Cantuariensi Ecclesie satisfacere curaueritis, ut penam istam ipse uideat relaxandam, uicem nostram per eum uolumus adimpleri.

Datum Tusculani, uIII Kalendas Decembris.



DCCLXXuIII. Ad Henricum regem Anglorum.---Ei gratulatur quod Thome archiep. Cantuar. gratiam et amorem suum restituerit. Monet ut ablata reddat, etc.
[Epistole S. Thome, ed. GILES, II, 135.]


ALEXANDER papa HENRICO regi Anglie.

Cognito ex litteris uenerabilis fratris nostri Thome Cantuariensis archiepiscopi, quod ei omni turbatione et rancore deposito gratiam et amorem tuum restituisses, tanto letitiam et gaudium concepimus, quanto id Deo gratius et magis acceptum existere, et tibi amplius honorificum et tue consideramus fructuosum saluti. Tanta enim eumdem archiepiscopum religione, prudentia, honestate ac fidei uirtute preeminere cognoscimus, quod ipsum tibi et regno tuo fidelem et deuotum existere, honori et incremento tuo pro uiribus et posse, et animo se intendere et pro augmento glorie et exaltationis  tue fideliter et sollicite uigilare non dubitamus. Ceterum quoniam non remittitur peccatum, nisi restituatur ablatum, et licet idem archiepiscopus, pro patientia et dilectione, quam erga te habet, hoc forte subticeat, nos tamen qui salutem tuam summopere cupimus, id minime reticere debemus, nec tuam decet magnificentiam, quem Dominus ita magnum et potentem constituit, iura et bona Cantuariensis Ecclesie detinere, regie serenitatis clementiam rogando monemus, et exhortamur attentius, quatenus exemplo Zacchei, de quo legitur in Euangelio: Domine, ecce dimidium bonorum meorum do pauperibus, et si quid defraudaui, reddo quadruplum , predicto archiepiscopo et Ecclesie  sue ablata restituere, damna et detrimenta, que illis intulisti, in breui studeas emendare, ut in eo, quod deliquisti, Deum sic possis placare, et nos tibi tantam offensam digne indulgere possimus, et idem archiepiscopus ad obsequium et deuotionem tuam, ad augmentum honoris tui et heredum tuorum debeat promptissimus inueniri. uolentibus autem inter te et ipsum pacem reformari, benigno fauore acquiescas, quos uero huius dissensionis noueris hactenus fuisse incentores, de cetero non exaudias, nichilominus et filium tuum super articulo iuramenti, quod pretermisit de seruando iure et libertate Cantuariensis Ecclesie, secundum quod reges et principes Anglie fecisse noscuntur, eidem archiepiscopo et ecclesie sue condigne satisfacere  moneas et horteris, et quod pretermissum est, facias adimplere. Ordinationes quoque ecclesiarum, et alia que ad uiros ecclesiasticos pertinent, predicto archiepiscopo et aliis uiris ecclesiasticis, tam tu, quam filius tuus, libere et pacifice relinquatis, ut sic agendo hostiam laudis Domino digne immolare possitis, et uobis regnum comparare eternum.



DCCLXXIX. Ad clerum et populum regis Anglie.---Ne concordiam pacemque inter Henricum regem et Thomam confectam perturbent.
[Ibid., p. 74.]

ALEXANDER papa clero et populo regis Anglie citra mare et ultra mare.

Quam gratum Deo et acceptum existat inter discordantes  pacem et concordiam reformare, et quam graue et detestabile sit bonum pacis turbare, et iurgia et lites inter aliquos suscitare, uniuersitatis uestre prudentia non ignorat. Sane quia de concordia et pace, que inter regem Anglorum et uenerabilem fratrem nostrum Thomam Cantuariensem archiepiscopum diuina cooperante gratia est reformata, non solum Ecclesia, sed etiam regnum ipsum magnum bonum et incrementum, Deo propitiante, recipiet, uniuersitati uestre monendo mandamus, et uobis sub interminatione excommunicationis precipimus, ut prescriptam pacem nullus uestrum impedire aut perturbare attentet, sed potius ad incrementum et obseruationem ipsius pacis modis omnibus intendatis.



DCCLXXX. Stephano episcopo Meldensi concedit ut, si capitulum inter se discordet, ipse possit cognosrere de causa. 


Pontificalis exigit cura regiminis ut fratres dissidentes, quantum potes, cum iustitia satagas ad concordiam reuocare. Inde est, quod presentibus tibi litteris indulgemus, ut, si de rebus que ad capitulum tuum pertinent inter canonicos tuos discordia, quod absit! emerserit, et infra terminum competentem, quam illis prefixeris nequiuerint conuenire, liberum tibi sit de causa cognoscere, uel committere alii negotium terminandum . . . . .



ANNO 1171.



DCCLXXXI. [Lando] electo, archipresbytero et canonicis Ecclesie Lucensis precipit ne fratres S. Frigdiani iniuriis afficiant. 
[BALUZ., Miscell., Iu, 596.]


Dilecti filii nostri prior et canonici S. Frigdiani ad nos grauem contra uos querimoniam transmisere, asserentes quod uos ipsos eis inhumanos et duros nimium atque intractabiles exhibetis, et, quod grauius est et nostrum uehementi amaritudine animum pungit, corpus beati Frigdiani in ecclesia uestra quiescere publice predicastis, et ciuibus uestris non estis ueriti sub interminatione anathematis  prohibere ne ecclesiam illorum auderent in precipuis solemnitatibus de cetero, sicut soliti fuerant, frequentare; hac occasione suscepta, sicut ab eis accepimus, quia festum beati Abrahe in die dedicationis ecclesie uestre presenti anno celebrarunt. uerum licet predicti canonici in hac parte minus fraterne et amicabiliter erga uos uideantur egisse, uos tamen in tantum sancte et uenerande memorie Patri et predecessori nostro Eugenio PP., qui presentibus uobis et bone memorie G. quondam episcopo uestro et uniuersa pene ciuitate corpus beati Frigdiani propriis manibus contrectauit, et in altari quod ipsemet dedicauit fecit recondi, detraxisse dicimini, quod nisi consueta apostolice sedis clementia motum animi temperaret, in uos  ita dure uindicassemus quod, pena docente, sciretis, quoad periculosum sit auctoritati Romane Ecclesie et uobis ipsis, qui huic rei tunc consensistis, detrahere, uel eius facta quomodolibet deprauare. Quia uero nulla ratione pati uolumus et debemus ut ecclesia Beati Frigdiani, quam, sicut predecessores nostri fecere, specialiter, et tanto arctius diligere cupimus et fouere, quanto pro Ecclesia Dei et deuotione nostra persecutiones sustinuit et pericula grauiora, sua dignitate uel consueta ueneratione populi Lucani uerbo uel facto uestro aliquatenus defraudetur; quam etiam debetis gratia religionis et honestatis qua preeminet, non opprimere, sed potius multipliciter confouere; uniuersitati uestre per apostolica scripta precipiendo  mandamus, et mandando precipimus, quatenus corpus beati Frigdiani non ex leuitate aliqua uel ratione qualibet in ecclesia uestra iacere de cetero proponatis, nec eius festum solemnius more solito celebretis, neque clericis uel laicis ne illorum ecclesiam in precipuis solemnitatibus more solito uisitent, audeatis aliquatenus prohibere; sed interdictum nostrum penitus relaxantes in his et aliis ita eis iura et honores suos seruetis, quod aduersum uos iustam non habeant ulterius materiam querelandi. Quod nisi precepto nostro parueritis, et talia de cetero attentaueritis, ea in irritum reuocabimus, et inobedientiam et transgressionem uestram, auctore Domino, castigare curabimus, et  districta animaduersione punire. Nos enim eisdem priori et canonicis dedimus in mandatis ut in die dedicationis ecclesie uestre festum beati Abrahe nullatenus celebrent, sed alio die magis congruo constituant celebrandum.

Data Tusculani, uI Idus Ianuarii.



DCCLXXXII. Priuilegium pro Ecclesia S. Marie Secouiensi. 
[PUSCH et FReHLICH, Diplomat. Styr., I, 157.]

ALEXANDER episcopus, seruus seruorum Dei, dilectis filiis WERNHERO preposito Ecclesie S. Marie Secouiensis, eiusque fratribus, tam presentibus quam futuris, regularem uitam professis, in perpetuum.

 Quoties illud a nobis petitur quod rationi consentaneum est, etc. Eapropter, dilecti in Domino filii, uestris iustis postulationibus annuimus et prefatam ecclesiam Secouiensem, in qua, Deo adiuuante, preesse dignosceris, ad exemplar sancte recordationis patris et predecessoris nostri Innocentii pape, sub beati Petri et nostra protectione suscipimus, et presentis scripti priuilegio communimus, inprimis siquidem statuentes ut ordo canonicus secundum B. Augustini Regulam perpetuis ibi temporibus inuiolabiliter conseruetur. Preterea quascunque possessiones, quecunque bona inpresentiarum iuste possidetis, etc., in quibus hec propriis duximus exprimenda uocabulis:

Locum ipsum in quo memorata ecclesia Sancte  Marie Secouiensis sita est cum omnibus pertinentiis suis, quemadmodum locus ipse a bone memorie Chunrado Salisburgensi archiepiscopo uobis concessus est, pro mutatione loci, qui dicitur Feustrize. Ex dono nobilis uiri Alrami, et uxoris eius Richinze, Feustrice Altedorff, u . . . . . Plesche, cum omni familia. In Bauaria, Waltenstein cum prediis suis et familia, uidelicet Shelz, Willendorff, Geroldstorff cum uineis et omnibus aliis pertinentiis suis; curtim que dicitur Chambe et Erla. In Marchia Chunberg, Arberdorff, Hainrichsdorff, et Leuer Pozendorff cum omnibus ad eam pertinentibus. Ex dono Udalrici cognati memorati Alrami ipsius loci fundatoris, Henneberch cum omnibus prediis ad eam pertinentibus et alpibus Lichtst  [f. Liechtsteig] Predegai. In Carinthia predium apud S. Stephanum, curiam et duodecim mansos; predium apud Iuon [f. Iaun] et montem ubi foditur argentum et plumbum cum omni iure. Apud Glan sex mansos: Ex dono prelibati archiepiscopi parochiam Cumbenz cum omni iure suo, decimationem apud Henrichsdorff, Erbendorff, Chunberg, Ieringen. Ex dono nobilis uiri Otokari marchionis siluas et alpes ipsi cenobio adiacentes. Undrim, Setall, Gotestall, Forwiz, Teufental. Ex dono nobilis mulieris Gisile, alpem que dicitur Zecue , electionem et presentationem clericorum in ecclesia de Schonberch. Ex dono Burchardi de Murce et Iudith uxoris eius curtem et duos mansos apud  Talheim. .

Datum Tusculani per manum Gratiani, S. Romane Ecclesie subdiaconi et notarii, quarto Idus Februarii, indict. quarta, anno Incarnationis Dominice millesimo centesimo septuagesimo, pontificatus uero D. Alexandri pape III anno duodecimo.



DCCLXXXIII. Uniuersa monasterii Admontensis predia et priuilegia, que singillatim recenset, salua esse iubet. 
[PEZ. Thes. Anecdot., III, III, 666.]

ALEXANDER episcopus, seruus seruorum Dei,  dilectis filiis Liutoldo abbati monasterii S. Blasii quod Admontis dicitur, eiusque fratribus, tam presentibus quam futuris, regularem uitam professis, in perpetuum.

Officii nostri nos admonet et inuitat auctoritas, pro Ecclesiarum statu satagere, et earum quieti ac tranquillitati salubriter, auxiliante Domino, prouidere. Dignum namque et honestati conueniens esse dignoscitur ut qui ad earum regimen, Domino disponente, assumpti sumus, eas et a prauorum hominum nequitiis tueamur, et beati Petri atque apostolice sedis patrocinio muniamus. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, predecessorum  nostrorum bone memorie Paschalis, Innocentii, Lucii, Romanorum pontificum, uestigiis inherentes sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum, concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uetrisque successoribus illibata permaneant, in quibus hec propriis duximus exprimenda uocabulis:

Ex dono bone memorie Gebehardi Salisburgensis archiepiscopi fundatoris eiusdem cenobii, in  ualle Admontensi fundum Ecclesie S. Blasii, et quecunque Hemma comitissa ibi habuit. Patellam salis in uicina monasterii apud Halle, et maximam partem adiacentis nemoris. Ex dono Tiemonis archiepiscopi successoris eius curtem ex altera parte aluei, qui dicitur Admont, et ecclesiam S. Amandi episcopi, et reliquum nemoris. Parochiam et preconium ultra flumen Anesis cum ecclesia S. Amandi. Patellam apud Halle cum augia, que adiacet predicto flumini. Ex dono Chunradi senioris archiepiscopi Salzburgensis patellas et salinas apud Halle et forestum omne ad Wenge pertinens cum noualibus et decimis. Curtes Rudindorf, Arnieck, Rute, Chrumpowe, et que dederunt predicti episcopi in  uariis usibus alpium et montium, ubi sal coquitur et ferrum foditur, cum agris, pratis, siluis, aquis, aquarumque decursibus a riuulo Zedelze usque Frodnize et a Luzahe usque Staiphe. Ex dono Eberhardi archiepiscopi Salzburgensis Ecclesiam S. Galli in silua noua cum decimis et noualibus et omni iure suo et salinis ibidem. Ex dono Chunradi primi ecclesiam S. Marie Magdalene et domum hospitalem Friesach cum decimis, prediis, et omnibus iustitiis suis. Ex dono quorumdam nobilium, Rainerii uidelicet et Petrisse et aliorum consanguineorum Liutoldi abbatis Admontensis, allodia Touernick et Chirchaim cum omnibus pertinentiis suis. Medietatem ecclesie S. Iacobi cum predio Cholmenzi. Ex dono Gebhardi archiepiscopi decimas  apud Tiuene, Flatsach, Chrapfeld, Michtendorf cum omnibus pertinentiis eorum. Ex dono Chunradi secundi archiepiscopi curtem decimalem ad Wertse cum predio Rapotendorf, Guttenprunnen, et aliis possessionibus Mathildis matrone. Ecclesiam S. Michelis cum predio Zezen. Ecclesiam S. Ioannis cum predio Zozzen cum decimis et omni iure suo.

Ex dono marchionis Otaker alpem Scoberen ad idem predium pertinentem. Quidquid apud Grazlup et Pals habetis. Ex dono Gebhardi archiepiscopi decimas Chatse, Welze, Lungowe cum appendiciis suis. Ex dono eiusdem archiepiscopi ecclesiam de Tiufenbach et Aichdorf, Preitenfurt cum omnibus pertinentiis eorum. Apud Wenge ecclesiam S. Agathe  cum omnibus pertinentiis suis. Ecclesiam Sancti Andree et curtem Trieben cum omnibus pertinentiis suis. Ecclesiam Dietmarsdorf, et curtem cum adiacentibus prediis, uidelicet Griez duas, Perndorf, Strechowe, Puhel cum omnibus pertinentiis suis. Ex dono Alberti archiepiscopi Salzburgensis parochiam Palte cum omni iure suo. Ex dono Chunradi primi archiepiscopi ecclesiam S. Marie cum predio, quod uocatur Ieringen inferius. Ex dono Gebhardi archiepiscopi Ieringen superius cum omnibus appendiciis eorum. Predium Nazowe cum multis aliis adiacentibus prediis. Ex dono Chunradi et Eberhardi archiepiscoporum Ecclesiam S. Nicolai et predium Gotfridi Mokkernowe cum noualibus et decimis. Ecclesiam S. Martini cum  predio Strazganch, quod fuit Guntheri marchionis et Chunradi comitis de Pilstain cum omnibus pertinentiis suis. Predium Radlach, quod fuit comitis Pernhardi. Quidquid habetis Lusniz, Chamere, Mutarn.

Ex dono nobilium Treboche, Tunewiz quinque curtes ad pontem S. Stephani: in eadem parochia ex dono Eberhardi archiepiscopi decimas. Quidquid apud S. Benedictum et Puchowe, Lobenich et Chrowat prediorum et decimarum habetis. Ex dono Chunradi primi decimas ad Murz. Ex dono nobilium predia Muterndorf. Ex dono Eberhardi archiepiscopi duos mansos in uilla Teschanschirchen cum decimatione tota inter Pincha et Lauenze.  Ex dono nobilium quecunque apud Wuruelach, Potsach, Gomuarn, Phaphenstain et Aichowe possidetis. Ex dono Gebehardi archiepiscopi Ruste, Arnsdorf, Welmnich cum appendiciis eorum. Apud Wachowe quidquid comes de Wolfrathusen; apud Brunnen quidquid Fridericus aduocatus uobis dederunt. Quecunque dono nobilium apud Chremse, Ense et Ulsburch possidetis. Apud Treswiz et Liuzen predia cum decimationibus suis. Ecclesiam S. Ioannis et predium Hagenberg, et Winzenbach et Gundachringen.

Ex dono archiepiscoporum apud Sundrmeringen, Prukkarn, Aiche, Eberhartingen quecunque habetis. Allodium magnum apud Houeheim, quod a nobilibus de Abensberg emistis. Ex dono nobilium  predium apud Hus superius et inferius cum Ecclesia S. Paterniani cum omnibus pertinentiis suis. In Enswalde, Schratengastei et Tricenwald. Ecclesiam S. Martini cum noualibus decimis usque Horgenbrucken. Ex dono Gebhardi archiepiscopi predium Mittrehouen, Wenge, Elinowe. Ex dono Chunradi primi archiepiscopi predium apud Chuchil, curtem apud Salzburch, Hirsehalm cum appendiciis eorum. In uilla Beirhalle quecunque a comite Pertholdo et Ottone palatino dono uel concambio acquisistis. Ex dono nobilium quidquid apud Pergen, in Brichaim, Haselbach habetis. Ecclesiam S. Martini cum predio magno Elsindorf: quod fuit Udalrici, et alteram Ecclesiam cum predio Pernhardi, et omnia, que ibidem emistis.

 Nec episcopo, nec abbati ipsi, nec persone alicui facultas sit bona eiusdem cenobii in feudum siue beneficium sine consensu meliorum et discretorum fratrum aliquibus dare nec modis aliis alienare. Sane sepulturam ipsius loci liberam esse censemus, ut, qui se illic sepeliri deliberauerint, nisi excommunicati sint uel interdicti, extreme uoluntati eorum nullus obsistat salua iustitia matricis ecclesie. Laicos siue clericos liberos et absolutos ad conuersionem suscipere nullius episcopi uel prepositi uos inhibeat contradictio. Prohibemus quoque ut nulli fratrum post factam professionem absque abbatis totiusque congregationis permissione liceat ex eodem claustro discedere, discedentem  uero absque communium litterarum cautione nullus audeat retinere. Sane noualium uestrorum, que propriis manibus aut sumptibus colitis, siue de nutrimentis uestrorum animalium nullus a uobis decimas presumat exigere. Obeunte uero te, nunc eiusdem loci abbate uel tuorum quolibet successorum nullus ibi qualibet subreptionis astutia seu uiolentia preponatur, nisi quem fratres communi consensu, uel pars consilii sanioris secundum timorem Dei, et beati Benedicti regulam preuiderint eligendum.

Decernimus ergo ut nulli omnino hominum liceat prefatum monasterium temere perturbare, etc., salua sedis apostolice auctoritate et Salzburgensis archiepiscopi canonica reuerentia, cui tamen omnino  non liceat ei uexationem aliquam, uel consuetudinem que regularium quieti noceat, irrogare. Si qua igitur in futurum, etc.

    Ego Alexander Catholice Ecclesie episcopus.
    Ego Bernhardus Portuens. S. Ruffine episcopus.
    Ego Chunradus Maguntinensis sedis archiepiscopus, et Sabinensis cardinalis.
    Ego Oddo Tusculanus episcopus.
    Ego Iacyntus diacon. cardinalis S. Marie.
    Ego Cinthius diacon. cardinalis. S. Adriani.
    Ego Manfredus diacon. card. S. Georgii ad uelum Aureum.
    Ego Hugo diacon. cardinalis S. Eustachii iuxta templum Agrippe.
     Ego Ioannes presbyter cardinalis SS. Ioannis et Pauli tit. Pammachii.
    Ego Hildebrandus basilice XII Apostolorum presbyter cardinalis.
    Ego Albertus presbyter cardinalis tit. S. Laurentii in Lucina.
    Ego Gwillihelmus presbyter card. tit. S. Petri ad uincula.
    Ego Boso presbyter cardinalis Sancte Pudentiane tit. Pastoris.
    Ego Petrus presbyter cardinalis tit. S. Laurentii in Damaso.


Datum Tusculani per manum Gratiani, S. R. Ecclesie subdiaconi et notarii, Iu Idib. Febr., Indict. Iu, Incarn. Dominice anno 1170, pontificatus  uero domini Alexandri PP. III anno XII.



DCCLXXXIu. Priuilegium pro ecclesia S. Petri Taruisina. 
[UGHELLI, Italia sacra, u, 525.]

ALEXANDER episcopus, seruus seruorum Dei, dilectis filiis DRUDO preposito ecclesie S. Petri Taruisii, eiusque fratribus, tam presentibus quam futuris, canonice substituendis.

Effectum iusta postulantibus indulgere et uigor equitatis, et ordo exigit rationis, presertim quando presentium uoluntatem et pietas adiuuat, et pietas non relinquit. Quapropter, dilecti in Domino filii,  uestris iustis postulationibus clementer annuentes, ad exemplar pape ac predecessoris nostri S. recordationis Eugenii PP. prefatam ecclesiam S. Petri, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. Communem uero uitam, quam in eadem ecclesia obseruare promisistis, sedis apostolice auctoritate confirmamus, et ne cuiquam uestrum post factam promissionem nisi obtentu religionis retro abire prohibemus, et si quis hoc attentare presumpserit, eiusdem ecclesie beneficio priuetur, nec aliquis, nisi qui hanc communem uitam se obseruaturum promiserit, in eadem ecclesia de cetero canonicus instituatur. Preterea quascunque possessiones, quecunque  bona eadem Ecclesia inpresentiarum iuste ac canocice possidet, aut in futurum concessione pontificum, largitione regum uel principum, oblatione fidelium, uel aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis.




Datum Tusculani, per manum Gratiani S. R. E. subdiaconi card. notarii, tertio Idus Febr., Incarnat. Dom. anno 1170, pontif. uero D. Alexandri PP. III anno XII.



DCCXXXu. Exstat pro Blasiliensibus monialibus , bulla Alexandri pape III, in qua meminit priuilegiorum ipsis concessorum a summis pontificibus Sergio et Calixto; enumeratque precipuas monasterii possessiones, uillam ubi situm est monasterium, cum omnibus pertinentiis suis, ecclesias S. Saturnini et S. Stephani cum omnibus ad eas pertinentibus, insuper decimam suorum noualium. Datum apud Tusculum per manus Gratiani S. R. E. subdiaconi et notarii Xu Kal. Martii, an. Incarn. Dom. 1170, pontific. dom. Alexandri pape III, ann. XI.
[Gall. christ. Nou. II, Instr., 158.]





DCCLXXXuI. Ad Petrum abbatem S. Remigii, et Fulconem decanum Remensem.---Ut causam abbatum duorum decidat. 
[MANSI, Concil., XXI, 923.]


Causam que inter abbatem S. Urbani  et abbatem Deruensem, super ecclesia Sancti Desiderii, et quibusdam aliis noscitur agitari, uobis, de quorum prudentia et honestate confidimus, committimus audiendam, et fine debito terminandam. Ideoque experientie uestre per apostolica scripta mandamus, quatenus, cum exinde requisiti fueritis, in unum pariter conuenientes, utramque partem ante uestram presentiam conuocetis: et rationibus hinc inde diligenter auditis et cognitis, eamdem causam,  sublato appellationis remedio, mediante iustitia decidatis.

Datum Tusculani, u Kal. Martii.



DCCLXXXuII. Cephaledensem Ecclesiam in sedem episcopalem erigit, et eius bona ac iura confirmat. 
[PIRRI, Sicilia sacra, II, p. 801.]

ALEXANDER episcopus, seruus seruorum Dei, uenerabili fratri BOSONI Cephaludensi episcopo, eiusque successoribus canonice substituendis, in perpetuum.

 Quoniam sicut rerum gestarum memoria, et reuerenda SS. Patrum institutio euidenter declarant, semper sedi apostolice licuit non solum sedes episcopales de nouo in locis idoneis instituere, uerum etiam coniunctas disiungere, et disiunctas unire. nos, qui ex iniuncto nobis a Deo summi pontificatus officio pro uniuersarum statu Ecclesiarum debemus, quantum Deus dederit sollicite cogitare, Cephaludensem Ecclesiam, ad cuius regimen, disponente Domino, nuper uocatus fuisti,  et in episcopum consecratus, pontificalem sedem duximus statuendam. Ita quidem quod cathedralis ibidem sedes perpetuis temporibus inuiolabiliter obseruetur. Statuimus etiam ut quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis:

Ciuitatem ipsam Cephaludensem, sicut a regibus Sicilie cum omnibus pertinentiis suis predicte ecclesie Cephaludensi concessa est, et sui priuilegii  nomine roborata; casale de Arsa cum omnibus pertinentiis suis, casale de Polla cum omnibus pertinentiis suis, ecclesiam Sancte Lucie de Syracusa cum casalibus et omnibus pertinentiis suis, ecclesiam Sancte Marie de Camerata cum omnibus possessionibus et pertinentiis suis. Nihilominus etiam diecesim cum decimis et omni iure episcopali, quemadmodum a Messanensi Ecclesia commisse tibi Ecclesie concessa est, eidemque Ecclesie auctoritate apostolica confirmamus, prenominatam uidelicet Cephaludensem ciuitatem cum omnibus pertinentiis suis, Mistrectum cum suis, Thusum cum suis, Pollinam cum suis, Gratteram cum suis, Roccam Asini cum suis, Collisanum cum  suis, Politium cum suis, Colatabuturum cum suis, Sclefanam cum suis, Ascusam cum suis, et ut flumen Torte incipit et ad mare descendit, et a mari usque ad Cephaludum. Statuimus preterea, et per huius scripti paginam stabilimus, ut ecclesie, que in tua sunt diecesi constitute occasione temporalis obsequii, in quo aliis respondere noscuntur, tibi in spiritualibus obedientiam non audeant denegare. Preterea iustas donationes ab illustris recordationis Rogerio et Willelmo quondam Sicilie regibus prescripte ecclesie factas, ratas et firmas habemus, et eas auctoritate apostolica roboramus. Ad hec, immunitates et libertates rationabiles a prenominatis illustribus Sicilie regibus, et successoribus tuis concessas, nostro priuilegio confirmamus. Statuimus  insuper ut nulli archiepiscopo, episcopo, te et domum tibi commissam indebitis et inconsuetis exactionibus, seu grauaminibus liceat fatigare. Adiicimus etiam, et auctoritate apostolica interdicimus, ne cui ecclesie tue canonicos siue conuersos liceat absque consensu tuo, uel successorum tuorum ad conuersionem suscipere, nisi forte ad arctiorem uoluerint religionem transire.

Decernimus ergo, etc., salua sedis apostolice auctoritate et Messanensis archiepiscopi canonica iustitia et reuerentia. Si qua igitur, etc.

     Ego Alexander catholice Ecclesie episcopus.
    Ego Bernardus Portuensis et S. Rufine episcopus.
    Ego Odo Tusculanensis episcopus.
    Ego Io. presbyt. card. SS. Ioannis et Pauli tit. Pammachii.
    Ego Ildebrandus basilice XII apostolorum presb.
    Ego Io. presb. card. tit. S. Anastasie.
    Ego Albertus presb. card. tit. S. Laurentii in Lucina.
    Ego Guillelmus presb. card. tit. S. Petri ad uincula.
    Ego Boso presb. card. tit. S. Pudentiane tit. Pastoris.
    Ego Petrus presb. card. tit. S. Laurentii in Damaso.
     Ego Iacintus diaconus cardinalis S. Marie in Cosmedin.
    Ego Ardicio diacon. card. S. Georgii ad uelum Aureum.
    Ego Hugo diacon. cardinalis S. Eustachii iuxta templum Agrippe.


Datum Tusculani per manum Gratiani, sancte Romane Ecclesie subdiaconi et notarii, u Idus Aprilis, indict. Iu, Incarnationis Dominice anno 1171, pontificatus uero domni Alexandri III pape anno XII.



DCCLXXXuIII. Ad Stephanum Bituricensem archiepiscopum et Bernardum Niuernensem episcopum.---Ut ipsi Londoniensem et Saresberiensem episcopos a Thoma excommunicatos absoluant. 
[Epistole Gilberti Foliot, II, 59.]


ALEXANDER episcopus, seruus seruorum Dei, uenerabilibus fratribus Bituricensi archiepiscopo et Niuernensi episcopo salutem et apostolicam benedictionem.

Fraternitati uestre non credimus esse incognitum, qualiter sancte recordationis Thomas, quondam Cantuariensis archiepiscopus, de mandato nostro in Londoniensem et Salesberiensem episcopum excommunicationis sententiam promulgauit,  quam utique nos ratam habentes et firmam, eam auctoritate apostolica curauimus confirmare. Quia uero predicti episcopi, senio et debilitate corporis confecti, et alter morbo laborans, ad presentiam nostram uenire non possunt, uobis, de quorum prudentia et honestate confidimus, absolutionem eorum, pro qua nuntii regis Henrici Anglie et eorumdem episcoporum apud nos uehementius institerunt, duximus committendam. Ideoque fraternitati uestre per apostolica scripta mandamus, quatenus infra mensem post quam iidem nuntii ad propria redierint, si de aduentu legatorum nostrorum, quos ad partes illas pro cognoscenda atrocitate  illius facinoris et sceleris, quod perpetratum est, et reconciliatione regis disposuimus transmittere quod transalpinauerint uobis non innotuerint, eos publice, recepto iuramento secundum morem Ecclesie quod nostro debeant astare mandato, ab excommunicationis uinculo absoluatis, sententia suspensionis ob eam causam, qua fuerant ultimo in excommunicationem deducti, in suo robore permanente. Si autem uobis constiterit quod Salesberiensis episcopus morbo laborans ad uos uenire non possit, illuc in propria persona, quod nobis placeret, accedatis, aut si accedere non poteritis, personas idoneas, de quibus nos et uos confidere ualeamus, transmittatis, que illum recepto iuramento publice in conspectu Ecclesie quod nostro debeat parere  mandato, absoluant. Si autem huic rei, frater archiepiscope, interesse non poteris, tu, frater episcope, ipse cum Pontiniacensi abbate, que dicta sunt, diligentius exsequaris.

Date Tusculani, uIII Kal. Maii.



DCCLXXXIX. Ad Iocelinum Saresberiensem episcopum.---Concedit ad se ueniendi labore supersedeat. 
[Epistole S. Thome, ed. GILES, II, 104.]

ALEXANDER episcopus, seruus seruorum Dei, uenerabili fratri IOCELINO Saresberiensi episcopo salutem et benedictionem apostolicam.

 Licet in proposito nostro et consilio fratrum nostrorum fuerit ut te non deberemus absoluere, nisi apostolico te conspectui presentares, quia dilectus filius uester Rob. Ebroicensis ecclesie decanus senium et infirmitatem tuam nobis sepe et sepius retulit, etiam pridem dilectus filius noster Reginaldus archidiaconus tuus hoc idem sollicite ac diligenter uobis exposuit; nos uero ad instantiam eiusdem decani et ad preces karissimi in Christo filii uestri Willelmi illustris Sicilie regis et Mathilde regine matris sue, qui pro te nos instanter rogauerunt, et consideratione quoque et amore karissimi in Christo filii nostri Anglorum regis Henrici, impossibilitati tue benignius condescendimus et tanti laborem itineris et periculum tibi  duximus misericorditer remittendum. Inde est quod tibi presentium auctoritate iniungimus ut quinque personas uel quatuor ad minus religiosas et honestas ac fide dignas de episcopatu tuo ad presentiam nostram dirigas, que te iuxta tenorem mandati uestri super his que tibi obiecta sunt de sancte recordationis Thoma quondam Cantuariensi archiepiscopo, et unde suspensus et excommunicatus fuisti, excusare debeant et purgare.

Datum Beneuenti, III Kal. Aprilis  .



DCCXC. Ad Ioscium archiepiscopum Turonensem et eius suffraganeos.---Confirmat sententiam interdicti latam in cismarinam terram regis Anglie propter uim illatam S. Thome Cantuariensi archiepiscopo. 
[MARTEN., Thesaur. Anecdot., I, 569.]


ALEXANDER episcopus, seruus seruorum Dei, uenerabilibus fratribus Io. Turonensi archiepiscopo et uniuersis suffraganeis eius et ecclesiasticis personis in sua prouincia constitutis, salutem et apostolicam benedictionem.

In apostolice sedis specula licet immeriti constituti, uniuersorum excessus per nos aut per eos qui sunt in partem sollicitudinis nobis commisse assumpti, prouida debemus circumspectione corrigere,  et singulorum erratibus pontificali moderantia obuiare: ne, nobis dissimulantibus, uitia uideantur uirtutibus preualere. A memoria siquidem nostra non excidit, qualiter pro pace sancte recordationis Thome Cantuarie archiepiscopi, cuius anima Deo, sicut credimus, pretioso martyrio dedicata in celis cum sanctis habitat, iuxta officii nostri debitum solliciti et uigiles existentes, uenerabilibus fratribus nostris Willelmo Senonensi apostolice sedis legato et Ro[trodo] Rothomagensi archiepiscopis mandauerimus ut, si rex Anglorum ei ecclesiam suam in omni pace et libertate non dimitteret, et ablata non restitueret, nec pacem quam secum fecerat firmiter conseruaret, terram eius Cismarinam interdicto  subiicerent: et si uterque aliquo casu interesse non posset, uel nollet, alter nichilominus mandatum nostrum studiosius adimpleret. Quia uero prenominato Ro. Rothomagensi nolente mandatum nostrum exsequi, id per iam dictum Senonensem est adimpletum, nos de communi fratrum nostrorum consilio, sententiam quam idem archiepiscopus de mandato et auctoritate nostra in totam terram Cismarinam predicti regis Anglie protulisse dignoscitur, ratam et firmam habentes, et eam auctoritate apostolica confirmantes, uniuersitati uestre per apostolica scripta precipiendo mandamus, et in uirtute obedientie sub periculo ordinis et officii uestri precipimus, quatenus eamdem sententiam in terra que est in ditione memorati regis,  usque ad dignam satisfactionem firmiter et inuiolabiliter obseruetis, et ab aliis faciatis inuiolabiliter obseruari: nec aliquis uestrum eam relaxare, uel contra ipsam sine mandato Romani pontificis uel legati ab eo destinati diuina officia celebrare presumat.

Data Tuscul., II Idus Maii.



DCCXCI. Bulla pro Mainardo abbate Aquistrensi . 
[Gall. Chr. Nou., II, Instr., 310.]

ALEXANDER episcopus, seruus seruorum Dei, dilectis filiis MAINARDO abbati monasterii S. Marie  de Aquistris, eiusque fratribus, tam presentibus quam futuris, regularem uitam professis, in perpetuum.

Religiosis desideriis dignum est nos facilem prebere consensum, ut fidelis deuotio celerem sortiatur effectum. Quocirca, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, sub B. Petri et nostra protectione suscipimus, et presentis scripti priuilegio communimus. Inprimis siquidem statuentes ut ordo monasticus qui secundum Domini et B. Benedicti regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice  possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

In pago Burdegalensi ecclesiam S. Petri de la Landa, S. Genesii de Lugon, ecclesias de Fronsiaco, S. Petri et S. Martini, ecclesiam Sancti Petri de Gorcia, ecclesiam S. Ioannis de Coutras, ecclesiam S. Petri de Porchiers, ecclesiam S. Stephani de Camedel, capellam S. Marie de Insula, cap. S. Marie de Fronsiaco, cap. S. Iacobi de Malmico, cap. S. Marie Aegyptiace de Bayas, cap. S. Iacobi  de Rotellans, cap. S. uincentii de Picturis, cap. S. Nicolai de Fecie, cap. S. Marie Magdalene de las Artigas. In pago Xantonensi ecclesiam S. Marie de Barda, ecclesiam S. Martini de Cruc, ecclesiam S. Martini de Aria, ecclesiam S. uiuiani de Cleirac, ecclesias sanctorum Saturnini et Nazarii de Sercou, capellam S. Iacobi de Triac, cap. S. Aegidii de Casis solis, cap. S. Leodegarii de la Clota, cap. S. Pauli de Monte Ebrioso, cap. S. Marie de Bedenac, cap. S. ualerie de Frainel. Sane noualium uestrorum que propriis manibus, aut alienis colitis, sine detrimentis uestrarum animarum, nullus a uobis decimas presumat exigere. Cum autem commune interdictum in  fuerit, liceat uobis, clausis ianuis, exclusis  excommunicatis et interdictis, non pulsatis campanis, suppressa uoce officia celebrare. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. In parochialibus uestris ecclesiis quas tenetis, liceat uobis sacerdotes eligere, et electos episcopo representare, quibus, si idonei fuerint, episcopus animarum curam committat, ut de plebis quidem cura illi, uobis autem de temporalibus debeant respondere. Preterea processionem quam habet ecclesia uestra in ultimo die mensis Augusti,  ab archiepiscopis et episcopis Burdegalensis prouincie ab antiquis temporibus rationabiliter concessam, nichilominus confirmamus; prohibentes ne his qui ad eamdem processionem ex deuotione accesserint, eundo uel redeundo aliquis molestiam uel iniuriam inferre presumat.

Decernimus ergo ut nulli hominum liceat, etc. Amen.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Hildebrandus presbyter cardinalis basilice XII Apostolorum.
    Ioannes card. S. Anastasie.
    Guillelmus cardin. S. Petri ad uincula.
    Boso cardin. S. Potentiane.
     Hyacinthus cardin. S. Marie in Cosmedin.
    Manfredus cardinalis S. Georgi ad uelum Aureum.


Datum Tusculani, per manum Granerii, sancte Romane Ecclesie subdiaconi et notarii, Idib. Maii, indict. Iu, Incarnat. Dominice anno 1171, pontificatus Alexandri pape III.



DCCXCII. Ad Henricum Remensem archiep.---Ut sibi significet quod fuerit actum in colloquio habito inter Fredericum imperatorem et Ludouicum fratrem suum. 
[MARTEN., Ampl. Collect., II, 936.]

Cum recolimus et in mente nostra studiosa meditatione pensamus, quantum in principio schismatis  et nostre promotionis exordio feruens fuerit tue caritatis deuotio, quando nobis debito officio uel honore non tantum tenebaris astrictus, ex magna parte, ut non egre feras, a tua uideris deuotione feruentissima tepuisse. Licet autem de carissimo in Christo filio nostro Ludouico illustri Francorum rege fratre tuo in nullo unquam dubitare possimus, sicut qui deuotionem eius circa nos et Ecclesiam inter ceteros reges et principes orbis unicam et specialem esse cognouimus, et ad commodum uniuersalis Ecclesie sollicitam omnimodis et feruentem, tue tamen fraternitati plurimum expedisset, ut de colloquio quod nuper cum F. dicto imperatore habuisse dignoscitur, per te aliquid certitudinis  significatum fuisset. uerum quia non dubitamus tue discretionis prudentiam ad pacem Ecclesie uniuersalis feruenter intendere, et indubitata ueritate tenemus quod prefatus rex nichil tibi occultare debeat, quod sit alicui committendum, fraternitatem tuam rogamus, monemus atque mandamus, quatenus secundum ea que uenerabilis frater noster Trecensis episcopus et dilectus filius noster Pontiniacensis abbas  , aut alter eorum ex parte nostra tibi significauerint, ad honorem et prouectum Ecclesie promouendum, sicut de tua deuotione confidimus, apud eumdem regem diligens studium et operam adhibeas efficacem, et quidquid exinde inueneris, per fidelem et discretam personam quanto  citius poteris, sollicitudini nostre studeas intimare, quoniam non sunt omnia litteris committenda.

Data Tusculi, Kal. Iunii.



DCCXCIII. Ad suffraganeos Ecclesie Tarraconensis.---Dolet de cede Hugonis archiepiscopi Tarraconensis, illosque monet et hortatur ut quamprimum alium eligant. 
[MANSI, Concil., XXI, 1068.]

ALEXANDER episcopus, seruus seruorum Dei, uenerabilibus fratribus episcopis suffraganeis Tarraconensis Ecclesie, salutem et apostolicam benedictionem.

Audita morte bone memorie Hugonis quondam  archiepiscopi uestri, uehementi sumus commotione turbati, et exinde tam uobis quam Ecclesie Tarraconensi paterna mentis affectione compatimur, sicut qui prouidentiam et regimen eius Ecclesie Dei fructuosam nouimus et utilem exstitisse. Quod autem carissimus in Christo filius noster illustris Aragonensis rex iniquos et sceleratos illos qui prefatum archiepiscopum neci dederunt de regno suo eiecerit, gratum nobis est et acceptum, et exinde regiam prouidentiam, prout commendanda est, in Domino commendamus. Unde quia mater illorum sceleratorum filiis suis fauorem dicitur et consilium in tanto facinore prestitisse et fuisse tam atrox et immane flagitium machinata, si res ita se habet, eam ad districtam religionem transire cogatis;  aut si uobis in hoc forte acquiescere noluerit, apud eumdem regem certetis, quatenus et cum uiro, filiis et nepotibus, si quos habet, de regni sui finibus expellatur. Ceterum quia de pastoris absentia et amarum, pericula et damna rerum temporalium non est dubium Ecclesiis prouenire, fraternitati uestre per apostolica scripta mandamus, quatenus de constitutione archiepiscopi uestri diligenter et studiose cum capitulo supradicte Ecclesie tractetis, et ad eamdem ecclesiam conuenientes una cum eodem capitulo in personam idoneam honestam et litteratam et tanto officio congruam unanimiter et concorditer conuenire, curetis, et eam uobis in magistrum eligere, et ipsam  in competenti termino apostolico conspectui presentetis, ut de electione ipsa plenius certiorari possimus. Sceleratos autem illos publice accensis candelis excommunicatos denuntietis, et in locis prouincie uestre ad que deuenerint, quandiu ibi presentes fuerint, diuina prohibeatis officia celebrari.

Datum Tusculani, XIII Kal. Iulii.



DCCXCIu. Ad Herbertum [de Boseham] post domini sui sancti Thome martyrium exsulantem.---Consolatoria. 
[Opp. Herberti de Boseham, ed. GILES, II, 303.]

ALEXANDER episcopus, seruus seruorum Dei, dilecto  filio magistro HERBERTO, salutem et apostolicam benedictionem.

Deuotionis tue litteras paterna benignitate recepimus, et intellectis anxietatibus, et angustiis molestiis, et pressuris, quas equo animo toleras, tibi tanquam deuoto et speciali Ecclesie filio sincera mentis affectione compatimur et libenter in quibus possumus grate consolationis solatium impertimur. Sane quod sancte recordationis Thome quondam Cantuariensi archiepiscopo ita constanti animo adhesisti, ut eum in exsilio sue persecutionis nolueris dimittere, et nunc tenaciter uerbo et opere memoriam eius obserues, gratum gerimus et acceptum, et deuotionis tue constantiam in hac parte prout conuenit dignis in Domino laudibus commendamus,  firmum gerentes propositum et uoluntatem te sicut honestum et litteratum uirum arctiori caritate diligere; et de incremento et utilitate tua uigili studio et sollicitudine cogitare. Unde pro statu tuo uigiles admodum et solliciti existentes, dilectis filiis nostris Alberto titulo Sancti Laurentii in Lucina et Theodwino titulo Sancti uitalis, presbyteris cardinalibus apostolice sedis legatis, firmiter dedimus in mandatis, ut tibi et aliis clericis ac laicis prefati archiepiscopi gratiam et pacem regis Anglorum acquirant, et uos in terra faciant reduci et ibidem secure manere. Si autem forte secundum desiderium nostrum non potuerint apud prefatum proficere regem et tibi eius pacem et gratiam inuenire, tua intererit nobis significare  qualiter tue possimus prouisioni commodius intendere et in quo tibi honeste ualeamus et utiliter prouidere. Nos enim necessitatibus tuis libenti animo intendere cupimus, et tibi tanquam speciali et deuoto Ecclesie filio efficaciter in eo quod nos decuerit et expedire uiderimus, auctore Domino, curabimus prouidere. Tu ergo confortare in Domino et in eo spem tuam et fiduciam ponas, qui non derelinquit sperantes in se, sed et post nubilum faciat tranquillum et cum tentatione prouentum.

Datum Tusculani, uIII Kal. Iulii.



DCCXCu. Ad archidiaconum, decanum et ceteros clericos de Notymghamsyre.---Ut ecclesie S. Marie Southellensis iura conseruent. 
[Monastic. Anglic., III, append., p. 10.]


Cum suscepti regiminis et caritatis officio commouemur pro ecclesiarum statu satagere et singulis Dei ecclesiis dignitates et iura sua attenta sollicitudine conseruare; inde est quod nos ecclesie de Southwelle in iure et dignitate sua prouidere uolentes, uniuersitati uestre per apostolica scripta precipiendo mandamus, quatenus eidem ecclesie debitum et consuetum honorem et reuerentiam impendatis quam antecessores nostri et nos ipsi ei hactenus exhibuisse noscimini et eiusdem ecclesie iura et antiquas libertates, consuetudines in chrismate  ab Eboracensi ecclesia ante Pascha, ad predictam ecclesiam per uos, filii, decano deferendo, et inde per alias ecclesias ad monasteria illius archidiaconatus more solito distribuendo, et ad annuam synodum statuto tempore, et ad processionem in Pentecosten solemniter de more conueniendo, et in aliis illesas et integras conseruetis. Tibi uero, archidiacone, auctoritate apostolica prohibemus ne tu uel officiales uel clerici tui ecclesias uel clericos eiusdem archidiaconatus sub pretextu uisitationis aut frequentie capitulorum conuentus indebite grauare tentatis, ne magna et sumptuosa conuiuia uobis faciatis de paupertate clericorum per tuas ecclesias preparari, nec ab eisdem clericis indebitum pro redimendis hominibus, contra sanctorum  Patrum statuta ac antecessorum nostrorum consuetudinem erigatis, sed secundum loci facultatem, ubi ratio postulauerit, ita receptionem uestram moderari curetis, quod uisitatio uestra magis eis grata esse debeat, quam damnosa. Clericis quoque predictis discretos et honestos decanos prouidere studeatis, qui eos uideantur conuersatione et moribus informare, et qui non tam commodum temporale, quam morum correctionem et profectum exigant animarum. Prouideatis autem attentius ut ita preceptum nostrum in hac parte exsequi uideamini, quod nulla exinde aduersum uos ad nos debeat perferri querela, quia si nobis in hoc inobedientes fueritis, inobedientiam uestram auctore diuino debito animaduersionis curabimus uerbere  castigare.

Datum Tusculani, Idus Iulii.



DCCXCuI. Ecclesie Suthwellensi diuersas immunitates ac priuilegia concedit, bona ac possessiones confirmat. 
[Monastic. Angl., III, 10.]

ALEXANDER episcopus, seruus seruorum Dei, dilectis filiis canonicis Ecclesie Sancte Marie de Southwell, tam presentibus quam futuris canonice substituendis, in perpetuam memoriam.

Ad hoc sumus ad uniuersarum Ecclesiarum regimen, licet insufficientibus meritis, superna prouidentia deputati, ut singularum commodis ac profectibus  propensiori studio debeamus intendere et pro ipsarum statu impigra sollicitudine uigilare, ne a superno Patre familias negligentie merito possimus redargui, si circa Ecclesiam regimen minus, quod absit! fuerimus diligentes. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Marie, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. Statuentes ut quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit  adipisci, firma uobis uestrisque successoribus et illibata permaneant. Preterea antiquas libertatum consuetudines, illas uidelicet quas Eboracensis Ecclesia ab antiquo habuisse et ad huc habere dignoscitur, sicut eas uobis et ecclesie uestre archiepiscopali, capitulum Eborum et illustres Anglorum reges pia et rationabili prouidentia indulserunt, et suis scriptis authenticis confirmarunt, auctoritate duximus apostolica confirmandas, sub interminatione anathematis . . . infringere, aut contra eas in aliquo, temeraria presumptione uenire.

Ad hec adiicientes statuimus ut, si aliquis parochianorum uestrorum, uobis in terris uel in domibus, aut rebus aliis ad uestram ecclesiam pertinentibus, uiolentiam seu iniuriam irrogare presumpserit,  liceat uobis in eum, absque alicuius contradictione, excommunicationis sententiam promulgare.

Ceterum, si quis parochianorum uestrorum, uel etiam parochianorum Eborum Ecclesie infra cemeterium ecclesie uestre in aliquem uiolentas manus iniecerit, aut ipsum inde, uel a domibus uestris uiolenter extraxerit, seu contra pacem Ecclesie, in eisdem indultum censure ecclesiastice cercere; prohibemus insuper ut qui a uobis, sicut dictum est, pro suis excessiuis et iniuriis, ecclesie uestre et uobis illatis, uinculo fuerint interdicti uel anathematis innodati, nulli facultas uel licentia pateat eis absolutionis beneficium exhibere, nisi prius super his, unde a uobis interdicti uel excommunicati  sunt, congrue uobis et ecclesie uestre fuerit satisfactum.

Nihilominus etiam presentis scripti decreto sancimus ut ecclesie prebendarum et communionis ab omni iure et consuetudine episcopali libere sint penitus et immunes, et in eisdem ecclesiis uobis liceat uicarios idoneos absque aliqua contradictione instituere, sicut Eboracenses archiepiscopi et capitulum id uobis et predecessoribus uestris permisisse noscuntur, et inpresentiarum in Ecclesia Eboracensi et uestra pacifice obseruantur. Preterea quemadmodum ab eisdem archiepiscopis uobis concessum est et longa consuetudine obseruatum, statuimus ut tam clerici quam laici comitatus de Notinghamshire in Pentecosten ad ecclesiam uestram  cum solemni processione accedant et annis singulis ibidem, iuxta antiquam et rationabilem ipsius ecclesie consuetudinem synodus celebretur, ut illuc chrisma per decanos illius comitatus ab Eboracensi ecclesia deferatur, per alias inde ecclesias distribuendum.

Illud etiam, sicut antiqua et rationabili consuetudine noscitur obseruatum et inconcussum de cetero manere censemus, quod uidelicet cum aliquis canonicorum uestrorum decesserit, uel habitum et uitam mutauerit, redditus qui ad ipsum eodem anno spectarent pro anima eius, aut etiam solutione debitorum suorum, cum consilio capituli distribuatur.

Decernimus ergo, etc.

 Data Tusculani per manum Gratiani, sancte Romane Ecclesie subdiaconi et notarii, quinto Kal. Augusti, indictione quarta, Incarnationis Dominice anno 1171, pontificatus uero domni Alexandri pape III anno XII.



DCCXCuII. Priuilegium pro monasterio S. Marie Morimundensi. 
[UGHELLI, Italia sacra, Iu, 146.]

ALEXANDER episcopus, seruus seruorum Dei, dilectis filiis IACOBO abbati monasterii ecclesie S. Marie Morimundi, quod iuxta Ticinum situm est, eiusque fratribus, tam presentibus quam futuris, regularem uitam profitentibus, in perpetuum.

 Religiosam uitam eligentibus apostolicum conuenit adesse presidium, etc. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio sub Beati Petri. et nostra protectione suscipimus, et presentis scripti priuilegio communimus. In primis siquidem statuentes, ut ordo monasticus, qui secundum Deum et B. Benedicti Regulam atque instituta Cisterciensium fratrum in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona, etc., in quibus hec propriis duximus exprimenda uocabulis: eumdem locum, qui Morimundus dicitur,  olim dictus Campus Fulcherii, cum aquis, et aqueductibus, et omnibus pertinentiis suis: grangiam ubi prius abbatia fuit nomine Morimundum. Grangiam de Fara Basiliana: Grangiam de Fara uetula: grangiam de Castelletto cum uniuersis ratis, aquis, et aquarum decursibus, pascuis, siluis, et uniuersis immunitatibus, et pertinentiis suis citra Ticinum, et ultra in piscationem in Ticino: commutationem quoque canonice factam super territorio predicte grangie de Fara Basiliana inter uos, et plebem S. Stephani de Roxiace, sicut in authentico scripto facto exinde continetur, et conuentionem, que inter uos, et prepositum plebis de Casolata super decimis, et territorio Fare uetule iuxta facta est, et scripto authentico roborata uobis auctoritate  apostolica confirmamus; sane laborum uestrorum, quos propriis manibus, aut sumptibus colitis, siue de nutrimentis uestrorum animalium nullus a uobis decimas presumat exigere. Paci quoque, et tranquillitati uestre paterna prouisione prouidere uolentes, auctoritate apostolica prohibemus, ut infra clausuram locorum, seu grangiarum uestrarum nullus uiolentiam facere, uel rapinam, seu furtum committere, aut ignem apponere uel homines capere, seu interficere audeat: liceat etiam uobis clericos uel laicos e seculo fugientes liberos, et absolutos in monasterio uestro recipere, et eos sine contradictione aliqua retinere. Prohibemus insuper ut nulli fratrum uestrorum post factam in eodem loco professionem aliqua leuitate  sine prioris, uel abbatis permissu fas sit de claustro discedere. Discedentem uero absque communium litterarum cautione, nullus audeat retinere.

Decernimus ergo, etc.

    Ego Alexander catholice Ecclesie episcopus.
    Ego Bernardus Portuensis S. Ruffine episcopus.
    Ego Ioannes presb. card. SS. Ioannis, et Pauli, et Pammachii.
    Ego Guillelmus presb. card. tit. S. Petri ad uincula.
    Ego Boso presb. card. S. Pudentiane tit. Pastoris.
    Ego Petrus presb. card. tit. S. Laurentii in Damaso.
    Ego Ioannes, presb. tit. Sancti Marci.
     Ego Ardico tit. S. Theodori diaconis card.
    Ego Hugo diac. card. S. Eustachii iuxta templum Agrippe.
    Ego Petrus diac. card. S. Marie Magrugio.


Datum Tusculani, per manum Gratiani S. R. E. subdiaconi et notarii, u Kal. Augusti, indictione, Iu Incarnationis Dominice an. 1171, pontificatus uero domini Alexandri PP. III an. XII.



DCCXCuII bis. Priuilegium Roberto Ecclesie Catanensis episcopo concessum, Tusculani, XIII Kal. Septembris , indict. Iu, anno Incarnationis Dominice 1171, pontificatus anno XII. 




DCCXCuIII. Ad [Rothrodum] archiepiscopum Rothomagensem et [Theobaldum] episcopum Ambianensem.---Ut Rogerum Eboracensem, si se ab imputatis iuramento purgauerit, in integrum restituant. 
[Epistole S. Thome, ed. GILES, II, 65.]


ALEXANDER papa uenerabili fratri Rothomagensi archiepiscopo et Ambianensi episcopo.

Et ipsa loci uicinitas et fama uulgata per orbem uos ignorare non patitur, quomodo frater noster Rogerius Eboracensis archiepiscopus, apostolice sedis legatus, ab officio fuerit, quibusdam causis interuenientibus, pontificali suspensus. Ex qua re, sicut a pluribus dictum est et predicatum, contigit quod illud immanissimum scelus et nefandum  flagitium sancte recordationis Thoma quondam Cantuariensi archiepiscopo fuerit perpetratum. Nam cum illustri Anglorum regi nuntiatum fuisset, quod prefatus Cantuariensis ei, et regno suo, et episcopis tantam iniuriam irrogasset, rex in tantum turbatus est et indignatus, quod quidam de circumstantibus eius commotionem percipientes, ei uolentes placere, instinctu diabolico prefatum Cantuariensem armata manu aggressi sunt, et ipsum, prout nostis, atrociter in propria ecclesia occiderunt, in qua profecto deberent esse securi homicide. Quod utique tanto maiori animos audientium horribilitate perfundit, et eis, qui tante atrocitatis occasio fuisse dicuntur, maiorem generat infamiam, quanto scelus crudelius et facinus grauius reputatur.  uerum cum predicti regis nuntii nulla ratione sua a nobis possent instantia obtinere, ut eiusdem archiepiscopi, uel aliorum episcoporum, qui pro causa simili fuerant excommunicati uel interdicti purgationem in partibus illis committeremus, per nuntios proprios regis, et per suas et aliorum magnorum uirorum litteras ad nos missas idem archiepiscopus nobis significauit, quod ob feruorem deuotionis et fidei, quam ab huius turbationis initio circa nos et ecclesiam gessit, Fredericus dictus imperator et persecutor Ecclesie, sibi noluit, quod ad nos posset uenire, securitatem prestare, licet uoluntarius esset, et paratus uenire, et se coram nobis purgare, nisi uiarum obstacula eum retardassent. Unde quoniam ipsius archiepiscopi  fidem et deuotionem circa nos, et Ecclesiam, puram et sinceram, et immutabilem comperimus, nos sue deuotionis intuitu prouocati, et consideratione prefati regis Anglorum, cui, quantum cum Deo et iustitia possumus, uolumus placido uultu deferre, nichilominus inclinati, eidem iter ueniendi ad nos clementer et benigne, de communi fratrum nostrorum consilio, remisimus, et uobis de quorum prudentia et honestate confidimus, negotium eius duximus committendum. Ideoque fraternitati uestre per apostolica scripta mandamus, quatenus in confinio terre regis Francorum et regis Anglie, in Marchia uidelicet, in unum pariter quam citius poteritis conuenientes, prefatum archiepiscopum conuocetis et accitis uobiscum uiris religiosis et  discretis, si idem archiepiscopus cum duabus maioribus et melioribus personis ecclesie sue, que sint bone fame et integre opinionis, uel si fieri non poterit cum duabus aliis de canonicis suis, qui uita, et conuersatione, et fide non habeantur inferiores personis, magistro scilicet uacario, et magistro Angero, aut duobus aliis, qui eis meritis equiparentur, aut si eos presentes habere non potuerit, cum duobus prioribus uel abbatibus probate uite ac conuersationis, de quibus uerisimile sit, quod non debeant peierare, coram positis sacrosanctis Euangeliis, iuret quod prauas illas consuetudines, nec iuramento prestito, nec fide data, seu scripto firmauerit, neque se promiserit  seruaturum; neque scripto, uerbo uel facto, scienter regem prouocauerit, propter quod prenominatus archiepiscopus occisus uel fuerit uel in corpore penam pertulerit; neque litteras uestras, quibus ne filio regis coronam imponeret, precipiebatur, receperit; neque eas sibi cognouerit presentari, aut scienter fecerit quominus presentate fuissent, ipsi uestra freti auctoritate officii sui plenitudinem incunctanter restituatis. Sane, si his exsequendis aliquo euidenti et necessario impedimento interesse ambo non potestis, alter uestrum cum religiosis, et discretis, et magne auctoritatis uiris prouincie illius, qui absens fuerit, ea secundum quod dictum est, maturius exsequatur.

Datum Tusculani, X Kalendas Nouembris.



DCCXCIX. Ad eosdem.---Nolle se, ut alias Eboracensis archiepiscopus, licet aliter a se debere fieri postulauerit, innocentiam demonstret, quam ut ei, si hoc fecerit, in cismarinis partibus liceat officium suum exercere. 
[Ibid., p. 67.]


ALEXANDER episcopus, seruus seruorum Dei, uenerabilibus fratribus suis, ROTRODO Rothomagensi archiepiscopo et episcopo Ambianensi, salutem et apostolicam benedictionem.

Quia nonnunquam euenit facilitatem uenie, sicut scriptum est, delinquendi incentiuum prebere, ne uel perniciosum exemplo sit, uel nobis ad iniustitiam debeat imputari, nolumus, ut alias uenerabilis  frater noster Eboracensis archiepiscopus, licet multa instantia aliter a nobis debere fieri postulauerit, innocentiam demonstret, quam ut ei, si hoc fecerit in cismarinis partibus liceat officium suum exercere. Alioquin ueremur, ne iam natum ulcus in saniem computrescat. uobis igitur per apostolica scripta mandamus ut, presentis purgationis ueritate studiosius inquisita, sic coram uobis manifestum fiat examen, ut mandato nostro fraternitati uestre super hoc nuper directo nichil penitus derogetur. Quoties enim talium tantarumque rerum ueritas est asserenda, si non diligentior cautela uel inquisitio cause succurrat, periclitantur premia cognoscentis et opinionis facile poterit incurrere detrimenta.



DCCC. Ad Henricum Anglorum regem.---Commendat D. magistrum, ortu Anglum. 
[Bologn., I, II, 268.]


Inter ceteros magnificentie tue nuntios qui ad nostram presentiam accesserunt, dilectus filius noster magister D., scholasticis disciplinis et studiis quibus Bononie uacabat relictis, nostro se conspectui presentauit et ad promouenda negotia tua sicut uir litteratus prouidus et discretus studium et operam quantam potuit adhibere curauit, et se excellentie tue fidelem in omnibus et deuotum existere certis iudiciis comprobauit. Nos autem  qui uiris ecclesiasticis et illis maxime qui inter ceteros litteratura, honestate et discretione prefulgent et nostri officii debito subuenire debemus, et eorum commodis cura propensiori intendere, iam dicti D. scientiam, egestatem et prudentiam ad animum sollicite reuocantes, ipsum munificentie tue duximus studiosius commendandum. Licet enim nos pro eo tua clementia sollicitare deberet, quia tamen personam, eius statum quoque et facultatem ipsius plenius nouimus tuam pro eo sublimitatem nostris precibus preuenimus. Unde quoniam in regno tuo de quo exstitit oriundus natalis soli dulcedine captus potius quam in extera regione desiderat permanere, nos illi in eodem regno curauimus prouidere. Credentes  siquidem et sperantes quod munificentie tue non debeat displicere, si eius necessitati pro communi nobis ministerii auctoritate prospeximus, eidem primam prebendam quam in ecclesia Lincolniensi uacare contigerit, pia discretione concessimus, presertim cum eum non solum canonicatu, sed et episcopatu dignum esse credamus et ad hec, quantum nos comprehendere potuimus, idoneum iudicemus. Cum enim ecclesia iam dicta proprio sit hoc tempore destituta pastore iuxta nostri officii auctoritatem, uices episcopi in ea de regia deuotione ac sinceritate confisi suppleuimus, et memoratum D. de prima prebenda que ibidem uacabit canonicum instituimus, ne forte aliquo casu interueniente nostre prouisionis impediretur  effectus et idem desiderato gratie tue munere frustraretur. Ad regie siquidem magnificentie cumulum non est dubium pertinere uiros litteratura et honestate conspicuos, et eos maxime qui de regno tuo oriundi existunt in beneficiis et aliis gratie muneribus retinere, ne paupertatis occasione se ad exterorum regna cogantur transferre. Inde siquidem est quod serenitatem tuam per apostolica scripta rogamus, monemus et exhortamur in Domino ut quod a nobis super hoc factum est, quantum ad tuam celsitudinem spectat, ratum uelis et firmum haberi, et ita exsecutioni mandari ut idem ab aliquo malitiose turbari nequaquam sustineas, nec occasione donationis uel promissionis in alium a quolibet facte id aliquatenus  impediri permittas. Sed ita nostras in hac parte preces exaudias sicut tuas a nobis, cum oportunitas se obtulerit, et quantum cum Deo poterimus, uolueris exaudiri. In hoc enim, sicut credimus, dignam a Deo mercedem recipies et coram hominibus laudem multiplicem non immerito reportabis.



DCCCI. Ad eumdem.---R. archidiaconum Saresberiensem et Ricardum Bar et magistrum D. commendat, qui non modo ante alterius legationis aduentum, uerum etiam cum noui legati nuntium, superiore letiorem, attulissent, summo studio regis commodo seruierint. 




DCCCII. Donationes iniussu monachorum S. Augustini Cantuariensium sigillo monasterii obsignatas rescindit, ac decernit »ut sigillum eorum conseruetur, ita quod nulla persona nisi de communi consensu et uoluntate fratrum, uel sanioris partis conuentus, chartam aliquam continentem contractus donationis uel obligationis possessionum monasterii predicto sigillo consignare audeat.« 





DCCCIII. Ad A. prepositum Reicherspergensem.---Gratulatur ei quod inter hereticorum persecutiones ipsi constanter adheserit. 

Dilecto filio A. Reicherspergensi preposito, salutem et apostolicam benedictionem.

 Dilectionis tue litteris alacri animo et leta mente receptis, quod spei tue anchoram ita in B. Petri et nostra reuerentia solidasti, quod in medio nationis praue positus, fidem rectam atque catholicam in te sustinere non fuisti passus iacturam, et quod fidei tue murus, crebris ictibus multisque tunsionibus et crepitante tuba minarum concussus, non potuit frangi, neque uentum ualidum uenientem neque procellas seuientis pelagi timuisti, ei qui tibi, que grauia sunt, animum tolerandi concessit, et tanquam pectori tuo gratiam sua dignatione infudit, ut inter huius seculi turbines intrepidus stares, deuotas gratias agimus, et admirande uirtutis tue constantiam digna gratiarum prosequimur actione. Unde et tanto maiorem  uoluntatem et desiderium gerimus, te et Ecclesiam tuam sincera caritate diligere et uestris commodis et profectibus aspirare, quanto pro fide Catholica constantius et firmius nosceris laborasse. Tu uero in deuotione B. Petri et nostra ita de die in diem magis ac magis proficias et conualescas, quod Deo in sacrificio tuo caudam cum capite uidearis offerre. Ad hec a communione illorum schismaticorum, qui nominatim sunt excommunicati, uel a capite schismatis ordines susceperunt, in salutatione, oratione, potu et cibo abstineas. Principibus uero, quoniam nullum ex nomine de his, qui supersunt, preter F, caput huius malitie et O., excommunicauimus, indubitanter poteris  communicare. Sane incendiariis , si quando necessitate cogente communicaueris, apud Deum non poteris exinde damnationis iudicium formidare.



ANNO 1170-1172.



DCCCIu. Ad Henricum Remensem archiep.---Ut Walterio sacerdoti et eius fratri, qui propter schismaticos e Tullensi diecesi ad Remensem se transtulerant, prouideatur de aliquo beneficio. 
[MARTEN., Ampl. Collect., II, 851.]


Non excidit a memoria nostra, nec te credimus esse oblitum, qualiter olim pro Waltero sacerdote et fratre suo, qui, relicto propter perfidiam schismaticorum episcopatu Tullensi, unde fuerant oriundi, sicut accepimus, ad Remenses partes se contulerunt, fraternitatem tuam sollicite rogauerimus, et ipsos tibi duxerimus sollicite commendandos. Nunc uero quia pro eodem sacerdote uenerabilem fratrem nostrum Suessionensem episcopum, per scripta nostra rogauimus, ut ei ecclesiam, quam canonici S. Geruasii Suessionensis ad preces  karissimi in Christo filii nostri Ludouici illustris Francorum regis liberaliter promisisse dicuntur, uel aliam equiualentem concedat liberaliter, et assignet, fraternitati tue per apostolica scripta mandamus, quatenus eumdem episcopum instanter moneas et inducas, ut preces nostras in hac parte celeriter studeat et utiliter effectui mancipare. Tu quoque prefatum sacerdotem et fratrem suum interuentu nostro habeas de cetero commendatos, quod eorum necessitatibus paterna affectione compati uidearis, et nos exinde caritati tue multiplices debeamus gratiarum actiones referre. Fratrem etiam predicti sacerdotis, si ipsum idoneum esse cognoscis, iuxta tenorem aliarum litterarum nostrarum non differas ordinare.

 Data Tusculi, XIII Kal. Nouembris.



DCCCu. Ad eumdem.---Aduersus Ioannem presbyterum, qui uexabat fratres de Mari. 
[Ibid., col. 852.]

Querelam abbatis et fratrum de Mari  nos noueris recepisse, quod cum ab Hugone quondam archidiacono Remensi altare quoddam de uoluntate et assensu bone memorie S.  predecessoris tui eis fuisset concessum, Ioannes presbyter ipsius ecclesie, in qua idem altare consistit, eos exinde molestare presumit, nec ipsos prescriptum altare permittit pacifice possidere, sicut idem archidiaconus  ipsum noscitur possedisse. Adiecerunt insuper idem abbas et fratres, quod predictus presbyter duas partes oblationum, que ad eosdem fratres pertinere dicuntur, eis soluere omnino recusat. Inde est quod fraternitati tue per apostolica scripta mandamus, quatenus prefatum sacerdotem ab indebito grauamine et molestatione predictorum fratrum, tam super eodem altari, quam super aliis collata tibi auctoritate compescas. Si uero idem presbyter contra petitionem eorumdem fratrum se credit fore munitum, et causam cum eis intrare decreuerit, tu rationibus utriusque partis diligenter auditis et cognitis, causam ipsam per te ipsum, non per alios, debito fine decidas. Ceterum quia supradicti fratres de terra que ad se pertinet,  carrucam eorum per eumdem presbyterum fuisse conqueruntur eiectam, et per ipsum eamdem terram uiolenter asserunt occupatam, nichilominus eamdem causam per te cognosci uolumus, et fine debito terminari.

Data Tusculi, XIII Kal. Nouembris.



DCCCuI. Ad eumdem.---Ut fratribus de Mari uineam quam dam reddi iubeat. 
[Ibid.]

Ex parte dilectorum filiorum nostrorum abbatis  et fratrum de Mari nostris est auribus intimatum, quod quidam Remensis ciuis, qui in monasterio suo habitum religionis assumpserat, uineam quamdam eis dimisit, quam ab ipso quidam conciuis suus H. nomine a XX annis retro pignori tenuerat obligatam. Mortuo uero prefato H., filius eius prescriptam uineam, licet pater eius inde sortem suam et amplius preter expensas, sicut dicitur, recepisset, insuper nichilominus contra Deum et salutem suam detinuit, et sepius requisitus uineam ipsam pretaxato monasterio dimittere omnino contempsit. Ipso autem de presenti luce morte repentina subtracto, Oddo sororius eius eamdem uineam quasi propriam, sicut dicitur, occupauit, et eam uiolenter occupare presumit. Quia igitur indignum est omnimodis  et iniquum, ut idem monasterium suo debeat fraudari, maxime cum idem abbas et fratres, sicut asserunt, pro predicta uinea recolligenda sortem supradicto H. reddiderint, fraternitati tue per apostolica scripta mandamus, quatenus prefatam uineam cum fructibus inde perceptis eidem monasterio infra XL dies post harum susceptionem restitui facias, et in pace dimitti, aut exinde sibi coram te, contradictione et appellatione cessante, plenam et sufficientem iustitiam exhiberi. Testimonium autem fratrum ipsorum, per quos iam dictus abbas probare intendit, se predicto H. sortem suam de predicta uinea reddidisse, recipere non recuses.

 Data Tusculi, XIII Kal. Nouembris.



DCCCuII Ad episcopos per regnum Francorum constitutos.---Pro scholis regendis. 
[Ibid.]

Quanto Gallicana Ecclesia maiorum personarum scientia et honestate prefulget, et cautius nititur euitare que confundere uideantur ecclesiasticam honestatem; tanto uehementiori dignum admiratione uidetur, quod illi, qui nomen magisterii scholarum, et dignitatem in ecclesiis uestris assumunt, sine certo pretio ecclesiasticis uiris docendi alios licentiam non impendunt. Cum autem huiusmodi praua et enormis consuetudo de cupiditatis radice  processerit, et decorem admodum ecclesiastice honestatis confundat, prouidendum uobis est et summopere satagendum, ut consuetudo ipsa de uestris ecclesiis penitus exstirpetur, cum uobis precipue et specialiter ascribatur, si quid in eisdem Ecclesiis laude dignum inueniatur, uel reprehensione laudandum: nos quoque, qui licet immeriti, dispensante clementia Conditoris, suprema fungimur potestate, tante cupiditatis et rapacitatis uitium nolentes inemendatum relinqui, fraternitati uestre per apostolica scripta mandamus, quatenus sub anathematis interminatione prohibere curetis, ne qui dignitate illa, si dignitas dici potest, fungentes, pro prestanda licentia docendi alios ab aliquo quidquam amodo exigere audeant uel extorquere;  sed eis districte precipiatis, ut quicunque uiri idonei et litterati uoluerint studia regere litterarum, eos sine molestia et exactione qualibet scholas regere patiantur, ne scientia de cetero pretio uideatur exponi, que singulis debet gratis impendi. Si uero uestre prohibitionis uel precepti exstiterint transgressores, eos auctoritate nostra et uestra prescriptis officiis et dignitatibus spolietis. Porro si hoc iuxta mandatum nostrum corrigere neglexeritis, negligentiam uestram grauem habebimus et molestam, et ad ea corrigenda manum extendere compellemur: ita quod si uoluerint in huius rapacitatis proposito persistere, non ualebunt.

Data Tusculi, XIII Kal. Nouembris



DCCCuIII. Ad Petrum abbatem S. Remigii, et B. archidiaconum Remensem.---Litem iudicandam committit. 
[MANSI, Concil., XXI, 947.]


Causam que inter Warinum de Wimericurt et sororem uxoris sue super quodam redditu cuius partem prefata mulier ad se iure hereditario asserit pertinere, presentia uenerabilis fratris nostri Remensis archiepiscopi diutius est agitata, et ad nos per appellationem delata, experientie uestre committimus audiendam, et appellatione remota fine congruo terminandam. Ideoque discretioni uestre per apostolica scripta mandamus, quatenus, cum exinde requisiti fueritis, utramque partem ante uestram presentiam conuocetis, et rationibus hinc  inde diligenter auditis et cognitis, eamdem causam, sublato appellationis remedio, concordia, uel mediante iustitia decidatis.

Datum Tuscul., X Kal. Nouemb.



DCCCIX. Ad Henricum Remensem archiep. et Theobaldum episcopum Ambianensem.---Commendat eis R. mulierem que uaria a multis grauamina patiebatur. 
[MARTEN., Ampl. Collect., II, 854.]

Ex conquestione R. mulieris accepimus, quod Gerardus diues canonicus de S. Furseio, ei domum suam apud Peronam, et quedam alia abstulit, et damna plurima irrogauit. Drogo uero de Chameis et Petrus de Glosa bocca illi de eadem domo non  modica detrimenta intulerunt, et adhuc inferre presumunt. Quoniam igitur ex iniuncto nobis apostolatus officio omnibus in iustitia sua debitores existimus, fraternitati uestre per apostolica scripta mandamus, quatenus prefatum G. ut prescriptam domum cum omnibus ablatis et integritate damnorum eidem mulieri restituat, Drogonem uero et P. ut damna illata resarciant, et de cetero ab eius molestia et inquietatione desistant, uel in presentia uestra exinde sibi iustitiam, appellatione remota, exhibeant, commonere diligentius et districte compellere studeatis. Si autem monitis uestris obtemperare contempserint, in eos canonicam iustitiam exerceatis.

Data Tuscul., uI Kal. Nouembris.



DCCCX. Ad eosdem.---Pro eadem, que a ministerialibus Philippi comitis Flandrie bonorum iacturam patiebatur. 
[Ibid., col. 855.]


Quia nobis R. latrix presentium conquesta est de ministerialibus dilecti filii nobilis uiri Ph. comitis Flandrensis, quod ei bona sua per uiolentiam abstulissent, eumdem comitem rogauimus atque monuimus, ut predicte mulieri ablata omnia faciat reddi, uel plenam exinde iustitiam exhiberi. Si autem predictus comes de ministerialibus suis eidem mulieri iustitiam non fecerit, eosdem ministeriales moneatis et districte compellatis, ut memorate  mulieri ablata uniuersa restituant, uel in presentia uestra plenam inde iustitiam, appellatione remota, non differant exhibere. Si autem neutrum horum adimplere uoluerint, eos excommunicationis uinculo perstringatis.

Data Tuscul., uI Kal. Nouembris



DCCCXI. Ad Henricum Remensem archiep.---Pro excessibus corrigendis in Tornacensi episcopatu. 
[Ibid.]

Cum in Ecclesia Dei audimus aliquid pullulare quod de cupiditatis radice prodeat, et in Simoniacam prauitatem prorumpat, ad id celeriter succidendum  sollicite nos decet intendere, ne in Ecclesia quidquam ualeat inueniri, quod oculos diuine Maiestatis offendat, uel ecclesiastice obuiet honestati. Audiuimus enim fama referente, et audientes non potuimus non moueri, quod in episcopatu Tornacensi usque adeo regnat effrena cupiditas, ut abbates et monachi, canonici et alie persone ecclesiastice, ad quarum presentationem ipsius episcopatus ecclesie spectant, in presbyteros, qui sunt in ipsis ecclesiis ordinati, indebitas exactiones contra rigorem canonum et instituta sanctorum Patrum exercere presumunt, et nisi ecclesias ipsas ad firmam uel ad censum recipiant, et predictis personis pro sua seruiant uoluntate, ipsis a prescriptis  ecclesiis uiolenter expulsis, alios qui maiora offerant, ibi instituant sacerdotes, et in eisdem ecclesiis ordinandis personarum honestate neglecta, pecunie, quod inuiti dicimus, exigunt quantitatem. Quoniam igitur ad officium nostrum spectat tante abominationis uitium radicitus exstirpare, uenerabili fratri nostro T. Ambianensi episcopo dedimus in mandatis, ut super his rei ueritatem diligenter inquirat; et si ecclesiam Tornacensem in capite uel in membris tante prauitatis uitio inuenerit inuolutam, tibi ex parte nostra significet, ut huiusmodi excessus pastorali sollicitudine corrigas et emendes. Inde est quod fraternitati tue per apostolica scripta mandamus, quatenus cum super his corrigendis eiusdem episcopi scripta receperis, tante iniquitatis  radicem et rapacitatis uitium ita ad uiuum reseces et euellas, quod nec etiam uestigium tanti mali ualeat inueniri, nec usquam rumor tam Simoniace prauitatis debeat ultra de iam dictis personis perferri. Si uero in his corrigendis esses negligens uel remissus, nos ad ea corrigenda manum nostram extendere cogeremur.

Data Tuscul., Iu Kal. Nouembris.



DCCCXII. Ad eumdem.---Ut episcopum Ambianensem obedientiam ab abbate S. Ricarii exigentem compescat. 
[Ibid., col. 856.]

 Quia te nouimus sollicitum et feruentem pro iure et honore Romane Ecclesie conseruando, fraternitatem tuam confidenter super his sollicitamus, que ad incrementum et profectum eiusdem Ecclesie cognoscimus pertinere. De cetero cum ecclesia B. Richerii ad ius et proprietatem B. Petri et dispositionem pariter et tutelam nostram specialiter spectare dicatur, et nos ei, si bene recolis, cum pastore uacaret, per tuam sollicitudinem abbatem prouiderimus, nunc eo defuncto, uenerabilis frater noster Ambianensis episcopus auctoritate sua ibidem abbatem instituit, et eum sibi obedientiam prestare cegit. Quia uero nulla ratione pati possumus uel debemus, ut iura Romane Ecclesie  quomodo libet diminuantur, et in eodem episcopo, si scienter hoc fecit, tante presumptionis excessus grauis foret animaduersione plectendus, fraternitati tue per apostolica scripta mandamus, quatenus huius rei ueritate plene comperta, si ita inueneris, episcopum moneas studiosius et inducas, ut ab obedientia sua abbatem absoluere non postponat; quod nisi fecerit, eum ab obedientia eius auctoritate nostra absoluas, et cognito per monachos, si quis exinde census B. Petro debetur, eum nobis cum integritate precipias reddi. Quidquid autem exinde feceris, nobis studeas tuis litteris quantocius intimare, et ita circa hoc efficiendum sollicitus et uigil existas, quod nos curam et diligentiam tuam in hac parte non immerito collaudare possimus.

 Data Tuscul., II Kal. Nouembris.



DCCCXIII. Ad eumdem.---Pro causa inter Rogerum et Guiardum socerum suum. 
[Ibid., col. 857]

Accepimus ex transmissa conquestione Rogeri hominis fratrum Hierosolymitani Hospitalis quod cum super causa que inter ipsum et Guiardum socerum suum uertebatur, ad nostram iam dudum fuisset audientiam appellatum, idem G. diem appellationis preueniens, causam ipsam dilectis filiis nostris R. archidiacono Catalaunensi et abbati  Omnium Sanctorum de  Insula impetrauit committi. Cum autem utraque pars in eorum esset presentia constituta, prefatus R. ab eis, quoniam super capitulis que non continebantur in litteris commissionis nostre respondere compellebatur, ad nostram audientiam appellauit se, sed illi appellatione contempta, contra eum testes recipere, et ipsum excommunicationi subiicere presumpserunt. Quoniam igitur non licuit prefatis iudicibus metam et formam nostrarum litterarum excedere, fraternitati tue per apostolica scripta mandamus, quatenus rei ueritate studiosius inquisita, si ita esse inueneris, sententiam ipsam, dilatione et appellatione remota, publice non tenere denunties, et deinde causam, que inter ipsos uertitur, studiosius  audias, et eam, sublato appellationis remedio, debito fine decidas. Si uero res aliter se habet, sententiam ipsam mandamus et uolumus obseruari, nisi manifestam nequitiam contineret. Et quia prefatus R. nobis conquestus est, quod idem G. socer suus ei uxorem per uiolentiam detinet, discretioni tue mandamus ut, si res ita se habet, eumdem G. ad restituendam prefato R. uxorem suam sub districtione anathematis compellas, nisi idem G. iustum timorem ponat, quem si posuerit, eidem mulieri sufficientem facias securitatem prestari.

Data Tuscul., II Nonas Nouembris.



DCCCXIu. Ad eumdem.---Ut P. presbyterum de Curtismunt in multis culpabilem amoueat ab Ecclesia sua. 
[Ibid., col. 858.]


Parochiani de uilla Curtismunt aduersus P. presbyterum suum grauem ad nos querimoniam transmiserunt, quod cum fuerit filius sacerdotis et in sacerdotio genitus, litteras a nobis per subreptionem obtinuit, et parochiam quam obtinuit pater, earum fuit occasione adeptus. Accedit ad hec quod, cum sedens in mensa multoties requisitus fuisset, ut ad quamdam parochianam suam que ad mortem laborabat pro penitentia danda accederet, ad eam ire noluit, et sic ob culpam et negligentiam suam iam dicta mulier absque confessione et Dominici corporis perceptione decessit. Opponitur etiam ei quod in Natiuitate Domini post factas omnes oblationes  ab unoquoque parochiano suo, duos panes contra antiquam et rationabilem consuetudinem ex districtione requirat, et publice concubinarius existat. Quia uero hec, si uera sunt, non debent clausis oculis pretermitti, fraternitati tue per apostolica scripta precipiendo mandamus, quatenus, rei ueritate subtiliter inquisita, si ob desidiam pigritiamque suam predicta mulier sine penitentia et perceptione Dominici corporis obiit, aut in sacerdotio genitus ecclesiam in qua pater ministrauit, possidet, et eam per litteras nostras, tacita ueritate,  obtinuit, uel publice concubinarius existit, eum a predicta ecclesia, occasione et appellatione remota, non differas amouere.

Data Tusculi, uII Idus Nouembris.



DCCCXu. Ad Petrum abbatem S. Remigii, et Fulconem decanum Remensem.---De scholaribus Remensibus, a presbytero iniuste excommunicatis, et alias iniurias passis. 
[MANSI, Concil., XXI, 956.]

Audiuimus ex transmissa conquestione quorumdam scholarium qui in burgo S. Remigii consistunt, quod cum I. presbyter de Burgo S. Remigii in die Dominico coram clericis et laicis, postposita modestia  clericali, choreas duceret, scholaribus ipsis eumdem presbyterum exinde increpantibus et deridentibus, idem presbyter quorumdam fauore cum furore et impetu ostium et fenestras scholarum ausu temerario fregit, et in quosdam ex ipsis scholaribus uiolentas manus iniecit; et his iniuriis non contentus, absque conscientia uenerabilis fratris nostri Henrici Remensis archiepiscopi et officialium suorum, in ipsos non citatos nec confessos, proxime sequenti die excommunicationis sententiam promulgauit, quam idem archiepiscopus fecit, prout debuit, relaxari. In quo utique iidem scholares libertatem suam plurimum fuisse lesam proponunt, cum eam se asserant libertatem habere, ut nullus in eos uiolentas manus iniicere, aut ecclesiasticam  sententiam audeat promulgare, donec coram magistro suo uelint iustitie stare. Hinc siquidem, et aliis iniuriis predicti scholares prouocati, eumdem presbyterum, sicut asserunt, ad nostram presentiam appellarunt: sed per se uel per alium nostro se conspectui minime presentauit. Quoniam igitur idem presbyter, in hoc, si uerum est, multipliciter excessisse uidetur, nos excessus eius nolentes, sicut non debemus, incorrectos relinqui, discretioni uestre per apostolica scripta precipiendo mandamus, quatenus, partibus ante uestram presentiam conuocatis, super his rei ueritatem studiosius inquiratis; et si inueneritis predictum presbyterum choreas in conspectu clericorum et laicorum duxisse, et pro tali  causa tantam prefatis scholaribus iniuriam intulisse, aut ipsos ita incaute anathemati subiecisse, ipsum, auctoritate nostra, sublato appellationis remedio, de tanta leuitate, presumptione, et audaciadure et aspere puniatis; et si uobis constiterit eum uel complices suos, in aliquos predictorum scholarium, qui essent clerici, uiolentas manus iniecisse, ipsos, auctoritate apostolica freti, omni contradictione et appellatione postposita, publice excommunicatos denuntietis, et faciatis sicut excommunicatos cautius euitari: donec passis iniuriam congrue satisfaciant; et cum uestrarum testimonio litterarum  apostolico se conspectui representent; et prohibeatis omnibus, ne prefatos scholares contra libertatem eorum in aliquo molestare audeant uel grauare, quandiu coram magistro suo parati sunt iustitie stare.

Datum Tuscul., uI Idus Nouemb.



DCCCXuI. Ad eosdem.---Ut damna Aquicinensi monasterio illata reparentur, et ut abbatissa S. Michelis excommunicatis sepulturam non prebeat; si prebuit, extumulet. 
[Ibid., col. 950.]

Dilectus filius noster A. Aquicinensis ecclesie abbas  , transmissis nobis litteris intimauit, quod  monachi de Gardo inter oppressiones et iniurias, quas illi et ecclesie sue irreuerenter dicuntur inferre, eis quamdam decimam terre uiconiensis ad ipsos rationabiliter pertinentis, iniuste auferre presumunt. Abbatissa uero et moniales S. Michelis uurlensis quamdam ecclesiam suam, S. Martini uidelicet, parochianis suis spoliant, et iura ipsius illicite sibi usurpantes, parochianos prefati abbatis pro suis excessibus excommunicatos et ab ecclesie liminibus sequestratos, ad diuina officia recipiunt, et defunctis exhibent sepulturam. Unde quoniam uiris religiosis perniciosum existit ea committere, que pericula pariunt animarum: discretioni uestre per apostolica scripta precipiendo mandamus, quatenus infra uiginti dies post harum susceptionem,  prenominatas personas moneatis, et districte compellatis, ut predicto abbati et ecclesie sue iura sua integra et illibata dimittant, et ablata sine molestia et difficultate restituant, uel in presentia uestra sue iustitie plenitudinem appellatione remota exhibeant. Ad hec quoniam ecclesiastica sacramenta eis penitus sunt deneganda, qui a communione fidelium suis peccatis sunt exigentibus sequestrati: nichilominus presentium auctoritate iniungimus, ut prefate abbatisse et monialibus S. Michelis, sub pena ordinis et officii sui prohibeatis, ne quoslibet excommunicatos ad diuina officia uel sepulturam recipere audeant, et si quos excommunicationis uinculo innodatos sepelierunt, eos, appellatione et  occasione remota, detumulare, et de cemeterio eiicere non postponant.

Datum Tuscul., u Idus Nouemb.



DCCCXuII. Ad eosdem.---Causam iudicandam iis committit. 
[Ibid., col. 955.]

Ex litteris quas nobis uenerabilis frater noster Henricus Remensis archiepiscopus destinauit, euidenter accepimus quod Balduinus de Aigne Hierosolymam  profecturus, cuidam sorori sue uidue, Agneti nomine, que in domo suo manebat, tres modios frumenti, et unum auene, de decima sua annuatim percipiendos concessit. Mortuo uero eodem B. in peregrinatione, Girardus de Landas, qui eius Balduini filiam duxerat in uxorem, prefate Agneti iam dictos modios frumenti et auene uiolenter auferre non dubitauit. Unde cum idem Gerardus ad curiam ipsius archiepiscopi appellatus, et mulier pariter, in eiusdem archiepiscopi essent presentia constituti: mulier testes legitimos et idoneos produxit, et adiudicatis sibi prelibatis quatuor modiis, de quibus controuersia uertebatur, ab eodem archiepiscopo in eorumdem fuit possessionem inducta. Preterea sicut ex eisdem litteris intelleximus, prenominata  Agnes aliam aduersus eumdem Girardum questionem proposuit: uidelicet, quod pretaxatus Balduinus quemdam habebat filium de non legitimo matrimonio susceptum: cui cum hereditatem suam non posset conferre, quamdam terram de pecunia sua comparauit, quam eidem filio suo donauit. Qui cum patre suo iter arripiens, eam sepedicte Agneti, si forte non rediret, habendam, et perpetuo possidendam concessit: quam postmodum memoratus Girardus illi impudenter auferre presumpsit. Conquesta est insuper eadem mulier, quod super terra nepotis sui sibi dimissa, indebita sibi uiolentia fuit illata. Super quibus cum idem Girardus summonitus, et mulier, ad diem prefixam in presentia archiepiscopi conuenissent, et eadem mulier suos uellet  testes producere: Girardus ad nostram audientiam appellauit. Quia uero muliere ad nostram presentiam ueniente, altera pars nec uenit, nec pro se responsalem transmisit: uobis de quorum prudentia et honestate confidimus, causam ipsam committimus audiendam, et fine debito terminandam. Inde est quod discretioni uestre per apostolica scripta mandamus, quatenus utramque partem ante uestram presentiam conuocetis, et rationibus hinc inde plenius auditis et cognitis, super capitulis, de quibus uobis constiterit ad nos appellatum fuisse, controuersias et questiones, sublato appellationis remedio, ita studeatis mediante iustitia terminare, quod neutra partium pro iuris sui defectu debeat merito querelari, nec prelibata cogatur ulterius ad nos  exinde laborare.

Datum Tusculani, XuI Kal. Decembris.



DCCCXuIII. Ad abbatem S. Remigii Remensis et priorem S. Martini de Campis.---Causam abbatum duorum iudicandam committit. 
[Ibid., col. 950.]

Ex transmissa conquestione G. abbatis de Gardo  ad aures nostras peruenit quod abbas et canonici  ecclesie S. Petri de Serenicurt monasterium suum quadam terra iniuste propter mutationem ministrantium spoliarunt, et ipsam illicite detinent occupatam. Quia uero inter uiros religiosos non debet dissensionis scrupulus remanere, aut materia iurgiorum, quos quieti conuenit superne contemplationis uacare, uobis de quorum prudentia et honestate confidimus, causam ipsam committimus audiendam et fine debito terminandam. Ideoque discretioni uestre per apostolica scripta mandamus, quatenus, cum exinde requisiti fueritis, in unum pariter couenientes, utramque partem ante uestram presentiam conuocetis, et rationibus hinc inde plenius auditis et cognitis, eam causam infra duos menses, sublato appellationis remedio, concordia, uel mediante iustitia decidatis.  Ita quidem, quod si uobis constiterit predictum abbatem a prescripte terre fuisse possessione contra rationem eiectum, ei prius possessionem ipsam appellatione remota faciatis restitui. Si uero huic rei uos ambo interesse non poteritis, alter non minus in eadem causa procedat.

Datum Tusculani, IX Kal. Decembris.



DCCCXIX. Ad Henricum Remensem archiep.---Ut Reinerium et Galterium fratres excommunicatione ob illatas sacerdoti manus uiolentas absoluat. 
[MARTEN., Ampl. Collect., II, 858.]

 Ex transmissa relatione Reinerii et Galterii fratris eius, ad aures nostras peruenit quod inter quemdam fratrem suum et sacerdotem contentione suborta, in eumdem presbyterum calore iracundie succensi uiolentas manus iniecerunt, et eo non leso, capitulo Cameracensi et predicto sacerdoti satisfecerunt. Unde quoniam propter discrimen et periculum uie, ad nostram uenire presentiam dubitant, absolutionis beneficium promerituri, nos eis uolentes morem gerere, et tue deferre fraternitati, eorum absolutionem experientie tue duximus committendam: ideoque discretioni tue mandamus, quatenus ab eis secundum morem Ecclesie iuramento recepto, ipsos auctoritate nostra absoluas, et illis postmodum in uirtute iuramenti precipias, quod de cetero  in clericum uel monachum seu conuersum, Templarios uel Hospitalarios, nisi se defendendo, aut de mandato episcopi, uel alterius prelati sui, aut nisi cum uxore, uel sorore, siue cum filia inuenirentur, uiolentas manus nullatenus iniiciant. Nihilominus etiam eos sacerdoti de illata iniuria, si nondum satisfecerunt, condigne satisfacere compellas, et ea que in uia expenderent ad nos ueniendo, leprosis Cameracensibus facias exhiberi.

Data Tusculani, uIII Kal. Decembris.



DCCCXX. Ad eumdem.---Ut G. pauperem clericum a uexationibus Richardi canonici protegat. 
[Ibid., col. 859.]


Conquerente nobis G. paupere clerico, accepimus quod, cum cuidam canonico Ric. nomine diu seruierit, et ei plusquam decem libras ualencenenses tam de suo proprio quam de alieno crediderit, expleto tempore seruitii sui, non solum ipsi ea que sibi crediderat reddere denegauit, uerum etiam quinque modios frumenti et eo amplius, quos de proprio suo emerat, indebite et fraudulenter calumniari presumpsit. Postmodum uero cum predictum canonicum super his in causam traxisset, iustitia  coactus, prefatum debitum recognouit, et cum apud eum de soluendo debito instaret, ipse appellatione ad nostram audientiam facta, nec uenit, nec aliquem pro se responsalem transmisit. Quia igitur cuilibet et presertim uiris ecclesiasticis in sua iustitia debitores existimus, nec decet ut prenominatus G. pro seruitio suo, unde emolumentum percipere deberet, tantam de rebus propriis debeat sustinere iacturam, fraternitati tue per apostolica scripta mandamus, quatenus prescriptum canonicum moneas et districte compellas, ut eidem G. debitum suum cum integritate restituat, damna data resarciat, uel in presentia tua plenam exinde iustitiam appellatione remota exhibeat. Si autem quantitatem debiti uel computi tam de frumento quam de pecunia inter eos, sicut  dicitur, facti denegare presumpserit, eum, quoniam de pecunia agitur, calumnie iuramentum prestare compellas.

Data Tuscul., uIII Kal. Decembris.



DCCCXXI. Ad fratres Nonantulanos.---Louoleti locum ab episcopo Mutinensis occupatum illis adiudicat. 
[TIRABOSCHI, Storia di Nonantola, II, 276.]

ALEXANDER episcopus, seruus seruorum Dei, dilectis filiis abbati et fratribus Nonantulanis, salutem et apostolicam benedictionem.

Ea que auctoritate Romane Ecclesie concordia uel iudicio terminantur in sua debent firmitate consistere,  et ne aliquorum presumptione temeraria ualeant immutari apostolice confirmationis patrocinio munienda sunt. Cum autem inter uos et uenerabilem fratrem nostrum Mutinensem episcopum super possessione Loueleti coram dilecto filio nostro Ildebrando, basilice XII Apostolorum presbytero cardinali apostolice sedis legato, iam pridem controuersia uerteretur, idem episcopus ad nostram audientiam appellauit. Nos uero causam ipsam dilecto filio nostro O.  Sancti Nicolai in Carcere Tulliano diacono cardinali apostolice sedis legato terminandam commisimus, qui, auditis rationibus et allegationibus utriusque partis, et testibus etiam  receptis, utrique parti terminum prefixit, quo se deberent cum ipsis attestationibus et allegationibus apostolico conspectui presentare. Ceterum cum nuntio uestro ueniente prefatus episcopus per se uel per alios ad presentiam non uenisset, nos allegationes ipsas et depositiones testium dilecto filio nostro Manfredro  , Sancti Georgii ad uelum Aureum diacono cardinali apostolice sedis legato, sub bulla nostra transmisimus, eique dedimus in mandatis, ut causam ipsam appellatione postposita terminaret. Licet autem idem episcopus, sicut ex litteris eiusdem Manfredi cardinalis accepimus, peremptorie citatus per se uel per sufficientem responsalem suum ipsius noluisset adire presentiam, quia tamen ei legitima probatione multorum testium  innotuerat ecclesiam uestram quadraginta annis et ultra possessionem predicti loci pacifice tenuisse, et eumdem episcopum eam a sex annis proxime preteritis auctoritate propria occupasse, idem Manfredus cardinalis, habito consilio prudentum uirorum, restitutionem possessionis Loueleti liberam uobis adiudicauit, ita quidem ut uos de cetero commodo possessoris fungamini, et episcopus, si de proprietate litigare uoluerit, onere petitoris. Quam utique sententiam sicut ab eodem M. cardinali lata est, et scripto authentico roborata, ratam et firmam habemus, et eam auctoritate apostolica confirmantes presentis scripti patrocinio communimus. Statuentes ut nulli omnino hominum liceat  hanc paginam nostre confirmationis infringere, aut ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, uI Kal. Decembris.



DCCCXXII. Ad Henricum Remensem archiep.---Pro G. diacono super ecclesia de Undescota. 
[MARTEN., Ampl. Collect., II, 860.]

Significauit nobis uenerabilis frater noster Morinensis episcopus, quod cum olim preces sibi sollicitas porrexissemus, ut G. diacono latori presentium in ecclesia de Undescota prouideret, ipse B. presbytero  eiusdem ecclesie conuocato, de ordinatione sua cepit diligenter inquirere, et tandem ex ipsius confessione didicit in iudicio, quod ab illo schismatico et superimposito Albestactensi, Gerone uidelicet, fuisset in presbyterum ordinatus, sed ut ipse dicebat antequam in schisma laberetur, et ecclesiam illam se asseruit canonice adeptum fuisse. Cum autem predictus diaconus apud predictum episcopum feruenter instaret ut ei iuxta tenorem litterarum nostrarum in prescripta ecclesia prouideret, ipse B. eumdem diaconum ad nostram audientiam appellauit, et proximum festum Purificationis B.  Marie terminum sue appellationi prefixit, ut sic eamdem posset ecclesiam detinere, et uitare periculum quod sibi sciebat proxime imminere. Quoniam igitur non est dubium quin prefatus Gero superimpositus Albestactensis fuisset ac schismaticus et excommunicatus, fraternitati tue per apostolica scripta mandamus, quatenus, super his prefatum episcopum, et alios qui ueritatem nouerunt, causam studeas diligenter inquirere, et si tibi constiterit prefatum B. in iudicio coram eodem episcopo recognouisse, quod a predicto G. fuerat in presbyterum ordinatus, eum ab ordine, quem ab ipso recepit, perpetuo auctoritate nostra, appellatione remota, deponas, ipsumque ab ecclesia iam dicta remoueas, prefatum episcopum monens et inducens,  ut memorato diacono in eadem ecclesia iuxta tenorem precum nostrarum non differat prouidere.

Data Tuscul., u Kal. Decembris.



DCCCXXIII. Ad eumdem.---Pro fratribus Maurimontensis Ecclesie. 
[Ibid., 86.]

Ex parte dilectorum filiorum nostrorum abbatis et fratrum Maurimontensis  Ecclesie nobis grauiter conquerentium audiuimus, quod sacerdos S. Manehildis domum ipsorum manu armata uiolenter inuadens, familiam uerberibus affecit, et P. monachum latorem presentium diabolico ausu uulnerauit,  et ipsius sanguinem atrociter effudit. Quia uero hec, si uera sunt, non sunt opera Christiani, et tanto seuerius punienda sunt, quanto huiusmodi a sacerdote minus attentari deberent, fraternitati tue per apostolica scripta mandamus, quatenus si ita est, predictum sacerdotem, et coadiutores, et fautores ipsius, quorum consilio et auxilio id tibi factum esse constiterit, appellatione remota, uinculo non differas excommunicationis innodare, et tandiu facias sicut excommunicatos uitari, donec iniuriam passis congrue satisfaciant, ablata restituant, damna data resarciant, et tam presbyter ab officio et beneficio suspensus, quam ceteri qui uiolentas manus in monachum iniecisse noscuntur, cum tuarum testimonio litterarum apostolico se  conspectui representent.

Data Tuscul., u Kal. Decembris.



DCCCXXIu. Ad eumdem.---Ut compescat quosdam qui decimas noualium exigebant ab infirmis Cameracensibus. 
[Ibid.]

Iteratam querelam infirmorum Cameracensium fratrum nobis transmissam accepimus, quod S. Andree de Castello et S. Sepulcri abbates et canonici S. Gaugerici, et Phil. miles de Ruminiaco  ab eis de noualibus suis et nutrimentis animalium suorum contra scriptum quod eis indulsimus, decimas exigere et per uiolentiam extorquere presumunt: ita quidem quod ab exactione decimarum ipsarum, mandatis uel preceptis nostris super hoc toties iteratis non possunt aliquatenus cerceri. Cum autem causam ipsam iam pridem experientie tue commissam prosequi uelles, quedam littere, que a nobis uidebantur manasse, coram te, sicut accepimus lecte fuerunt. Que littere pro fratribus ipsis transmissis uidebantur manifestius contraire. Inde est quod fraternitati tue per apostolica scripta mandamus, quatenus prefatum militem ab exactione decimarum illarum, omni dilatione, contradictione et appellatione postposita, nostra et tua  auctoritate compescas, et si quas forte per uiolentiam occupauit, ipsum infra XI, dies post harum susceptionem ad earum restitutionem ecclesiastica censura compellas. Nihilominus etiam uolumus et mandamus, ut tam predictos abbates quam canonicos sollicite monere studeas, et collata tibi auctoritate compellere, ut, si quas decimas memoratis fratribus de nutrimentis animalium suorum uel de noualibus que propriis manibus aut sumptibus excolunt, temere abstulisse noscuntur, ipsis infra prescriptum terminum, appellatione cessante, integrum restituere non postponant, et de his desinant ulterius exigere ab ipsis decimas uel auferre. uerum si qua ipsi habent noualia, que ab aliis reducta fuissent ad cultum, exinde prefatis abbatibus  et canonicis decime solebant exsolui, nolumus eosdem abbates uel canonicos decimis eorum priuari, quominus ex his decimas ipsi percipiant, quemadmodum ab aliis qui ante illos eadem noualia tenuerant percipere consueuerunt.

Data Tusculi, III. Kal. Decembris.



DCCCXXu. Ad [Henricum] Siluanectensem episcopum, et [Petrum] abbatem Sancti Remigii.---Ut fratres Corbeienses restituant decimam ablatam fratribus S. Marie de Brana; item ut restituatur eidem monasterio decima uendita quondam ab abbate. 
[MANSI, Conc., XXI, 944.]

 Dilecti filii nostri abbas et fratres ecclesie S. Marie de Brana, transmissa nobis relatione monstrarunt, quod eis dilecti filii nostri abbas et fratres Corbeienses  quamdam non dubitarunt decimam contra ius equitatis auferre. Unde quoniam, sicut nobis ex uoluntate diuine Prouidentie Ecclesiarum omnium sollicitudo incumbit, sic quoque unicuique in suo iure prouidere tenemur, et que inordinate aut enormiter fiunt consideratione iniuncti nobis officii, compellimur ad statum rectitudinis reuocare, discretioni uestre per apostolica scripta  mandamus, quatenus Corbeiensem abbatem et fratres eius moneatis, et districte compellatis, ut eidem abbati et fratribus prescriptam decimam postposita occasione restituant, et in pace dimittant, uel sub uestre discretionis examine plenam exinde sibi iustitiam exhibeant. Si autem causam potius intrare decreuerint, quam decimam restituere: uos in unum conuenientes, utramque partem ante uestram presentiam conuocetis, et rationibus hinc inde plenius auditis et cognitis, eamdem causam, sublato appellationis remedio, concordia uel mediante iustitia decidatis.

Preterea, sicut ex transmissa insinuatione eiusdem abbatis et fratrum, auribus nostris innotuit, Rodulfus quondam abbas predicte ecclesie, monachis  S. Leodegarii  quamdam decimam uendidit, propter quod eadem ecclesia graue et enorme patitur detrimentum. Quia uero contractus ille paruus et Simoniacus fuit, et principales persone, uendentis scilicet et ementis, si superstarent, perpetua deberent depositione damnari: nichilominus uobis iniungimus, ut eosdem monachos monere, et districte compellere studeatis, quod recepto pretio illis decimam ipsam appellatione remota restituant, et in pace dimittant: quia non est conueniens, aut consentaneum rationi, ut una ecclesia locupletari debeat de aliena iactura. His uero qui tam perniciosum et detestabilem contractum fecerunt, talem, si supersunt, penam infligatis, quod alii qui hoc audierint, metum habeant similia presumendi.

 Datum Tuscul., II Kal. Dec.



DCCCXXuI. Ad eosdem.---Ne monachi Sancti Remigii de Brana fratribus Sancte Marie de Brana  sint molesti. 
[Ibid.]

Ad audientiam apostolice sedis noueritis fuisse perlatum monachos Sancti Remigii de Brana religiosis uiris abbati et fratribus Sancte Marie de Brana districtius inhibere, ne familiam comitis et comitisse de Brana ad aliqua audeant recipere sacramenta. Unde quoniam indecens est eis et inhonestum aliquos indebitis fatigare molestiis, qui in religionis habitu elegerunt Domino deseruire, discretioni uestre per apostolica scripta mandamus, quatenus predictos  monachos moneatis, et auctoritate nostra compellatis, ut nulla ratione contra antiquam comitis uel comitisse familiam, uel milites castri, aut superuenientes, siue uxores eorum, aut liberos, uel familias suas, ad ecclesiam illorum accedere, et ibidem ecclesiastica suscipere sacramenta prohibeant, aut in presentia uestra quod iustitia dictauerit exsequi non postponant. Nos enim eis dedimus in mandatis, ut coram uobis alterum predictorum exsequantur.

Datum Tuscul., II Kal. Dec.



DCCCXXuII. Ad abbatem et fratres Corbeienses.---Ut monasterio de Brana decimam ablatam restituant. 
[Ibid., col. 946.]


Dilecti filii nostri abbas et fratres ecclesie Sancte Marie de Brana, transmissa nobis relatione monstrarunt, quod uos eis quamdam non dubitatis contra iuris equitatem auferre decimam. Unde quoniam sicut nobis ex uoluntate diuine Prouidentie Ecclesiarum omnium sollicitudo incumbit, sic quoque unicuique in iure suo prouidere tenemur, et que inordinate aut enormiter fiunt, consideratione iniuncti nobis officii compellimur ad statum rectitudinis reuocare: nos uenerabili fratri nostro Siluanectensi  episcopo, et dilecto filio abbati S. Remigii Remensis huius rei causam committimus audiendam, et appellatione remota, mediante iustitia terminandam. Ideoque per apostolica uobis scripta mandamus, quatenus iam dictis abbati et fratribus prescriptam decimam restituatis, et in pace dimittatis: uel in presentia predictorum iudicum plenam exinde iustitiam, sublato appellationis remedio, exhibeatis, eorum super hoc iudicium suscepturi et inuiolabiliter obseruaturi.

Datum Tuscul., II Kal. Decemb.



DCCCXXuIII Ad Ambianen. et Tornacen. episcopos, et abbatem S. Remigii.---Ut iudicent de controuersiis abbatis de Brana, et militis cuiusdam. 
[Ibid., col. 945.]


Ex transmissa conquestione dilectorum filiorum nostrorum abbatis et fratrum ecclesie de Brana, auribus nostris innotuit quod Ioannes miles de Hostel eis quatuor modios frumenti, et nouem auene, et quinque sextarios ad mensuram Suessionis, uiolenter abstulit, et in curia eorum duodecim modios uini, et in uinea sua duos, accipere ausu temeritatis presumpsit. Preterea quia illos uineam suam tempore suo uindemiare prohibuit, ipsis damnum intulit sex modiorum uini, et eos sextarium frumenti et dimidium quem monachi S. Nicolai de Nemore singulis annis eis soluebant, tribus annis amittere fecit,  et in nemore suo damnum ad estimationem LX librarum illis inferens, terram in qua duos modios uno sextario minus seminare solebant, et terram etiam Roberti filii Widele, et uII sextarios uinagiorum, que idem Robertus assensu Berneri domini terre eis sub annuo censu unius modii frumenti dederat, illicite auferre non dubitauit. Insuper quoque terram quamdam, quam longo tempore possederant, et sumptibus quadraginta librarum exstirpauerant, per uiolentiam occupauit: et illis multas alias molestias, iniurias, grauamina, et persecutiones, et damna irrogare non formidauit.

Unde quoniam ex parte predicti Ioannis nobis fuit iam pridem relatum, quod, cum ipse et prefatus abbas super quibusdam possessionibus, pratis uidelicet,  terris et uineis, in certas pariter compromisissent personas, et persone ille arbitrate inter illos fuissent; abbas in parte earum recepit arbitrium, et in parte refutauit: nos utrique uolentes in suo iure adesse, tibi, frater Tornacensis, mandauimus, ut predictum abbatem moneres ad arbitrium illud inconcusse tenendum. Quia uero nobis est nunc intimatum, quod non abbas, sed miles ab arbitrio resiliuit, discretioni uestre per apostolica scripta precipiendo mandamus, quatenus in unum pariter conuenientes, utramque partem ante uestram presentiam conuocetis, ipsos monentes propensius, et mandantes, ut arbitrium super possessionibus illis super quibus in arbitros spontanee compromiserunt, firmiter et inconcusse obseruent. Si autem arbitrio stare noluerint,  et fideiussores eos non potuerint de iure compellere ad ipsum seruandum, uos tam super iis, de quibus arbitratum est inter eos, quam super aliis, de quibus inter ipsos hinc inde questio uertitur, causam studiosius audire, et eam amicabili compositione, uel mediante iustitia, sine personarum acceptione terminare curetis. Ita quidem quod quecunque memoratus Ioannes eidem abbati et fratribus per uiolentiam abstulit, super quibus non fuit arbitratum, ipsum ea reddere appellatione postposita compellatis. Si autem prefatus Ioannes a uobis citatus, ad presentiam uestram accedere, uel iudicio uestro parere contempserit: eum appellatione et occasione remota excommunicationis uinculo innodetis, et in terra in qua habitat, omnia diuina,  preter baptisma paruulorum, et penitentias morientium, prohibeatis officia celebrari. Si qua tamen partium duxerit appellandum, uos rationes, et allegationes, que hinc inde producentur in medium, diligenter et sollicite audientes, testes quos utraque pars produxerit, appellatione remota, recipiatis, et eorumdem iuratorum depositiones fideliter conscribere, et nobis sub sigillo uestro clausas mittere studeatis: terminum utrique parti congruum prefigentes quo debeant se cum ipsis attestationibus apostolico conspectui presentare. Ceterum si uos tres huic negotio non potueritis simul interesse, tu frater Tornacensis, cum altero uestrum, hec que dicta sunt maturius exsequamini.

 Datum Tuscul., II Kal. Decemb.



DCCCXXIX. Ad Henricum Remensem archiep.---Pro monasterio S. Medardi super causa usurarum. 
[MARTEN., Ampl. Collect., II, 862.]

Significantibus nobis dilectis filiis nostris abbate et fratribus S. Medardi, ad nostram noueris audientiam peruenisse, quod cum Godoinus quidam eis quamdam summam pecunie credidisset, et ab eis ducentas marcas argenti ultra sortem usurarum nomine recepisset, tandem peccatis exigentibus intestatus decessit. Quoniam igitur indignum est penitus, et iniquum, ut ultra, si res ita se habet, monasterium ipsum super usuris uel sorte grauetur;  fraternitati tue per apostolica scripta mandamus, quatenus, rei ueritate studiosius inquisita, si ita tibi constiterit, predictum monasterium super exactione sortis uel usurarum non sustineas amodo molestari, cum potius heredes predicti G. quod est a predictis fratribus ultra sortem extortum, eis cum integritate debeant restituere. Si uero heredes ipsius G. prescriptum monasterium super pecunia pretaxata molestare presumpserint, eos a presumptione sua, sublato appellationis remedio, ecclesiastica districtione compescas.

Data Tuscul., Iu Nonas Decembris.



DCCCXXX. Ad eumdem.---Pro monasterio Maurimontis super annona. 
[Ibid., col. 863.]


Ex parte abbatis et fratrum Maurimontensis monasterii ad nostram est audientiam querela perlata, quod Milo cognomine Arriuatus, eidem monasterio XL sextarios annone irrationabiliter auferre non ueretur. Super quo ad rationem positus, cum fidem dedisset, quod prefato monasterio predictam annonam restitueret, ipse nichilominus postposita fidei religione, eamdem annonam impudenter non cessat detinere. Unde nos uolentes predictis fratribus debitam iustitiam exhiberi, fraternitati tue per apostolica scripta mandamus, quatenus, si ita est, prelibatum M. moneas, et appellatione remota districte compellas, ut prescriptos XL sextarios annone  memoratis fratribus infra XX dies post harum susceptionem, sine diminutione restituat et in pace dimittat, eius in hac parte excessum ita corrigens, quod se plurimum deliquisse cognoscat, et alii exemplo illius a tam periculoso excessu sibi debeant cautius precauere.

Data Tuscul., Iu Nonas Decembris.



DCCCXXXI. Ad uniuersos fideles per regnum Francie constitutos.---Ut Ecclesie Nazarene subueniant. 
[Ibid.]

Ciuitatum, castellorum et aliorum locorum terre Orientalis desolationes, tribulationes et angustias, pariter et dolores licet ex relatione commeantium  uestra potuerit uniuersitas didicisse, uobis tamen non sine merore necessarium duximus significare, et ad compassionem tantorum malorum uestram sollicitare studiosius caritatem. Diuino siquidem et occulto iudicio faciente, ex terre motu plures ciuitates et oppida, quedam ex toto, quedam ex parte diruta et funditus euulsa, in ruina quorum ingens hominum multitudo est suffocata. Unde quidam inimici contrarii Christi audaciam assumentes, nonnulla loca Christianorum inuasione tyrannica occuparunt. Inter que magnum et populosum casale Ecclesie Nazarene peccatis exigentibus capientes, clericos et ceteros habitatores in captiuitatem duxerunt. Inde est quod canonici prescripte Ecclesie  tum ex hoc, tum ex aliis malis et angustiis superuenientibus ad tantam deuenere inopiam et paupertatem, quod nisi a Dei fidelibus adiuuentur, in Ecclesia sua non poterunt diutius ad summi Conditoris obsequium permanere. Ceterum quoniam euangelica Scriptura testatur: Alter alterius onera portate, et sic adimplebitis legem Christi , et quicunque ad iubar incircumscripti luminis et ad illam eternitatis gloriam peruenire desiderant, quam nec oculus uidit, nec auris audiuit, nec in cor hominis ascendit , et ubi fures non fodiunt nec furantur , necesse est ut illam sementem boni operis studeant seminare in terra, quam cum multiplicato fructu recolligere possint in celis, uniuersitatem uestram rogamus, monemus  et exhortamur in Domino, et in remissionem peccatorum uobis iniungimus, quatenus fratres et nuntios predictorum canonicorum qui ad uos mittuntur onera et necessitates suas exposituri, tam deuote quam humiliter recipiatis, et eis caritatis solatia et subuentionis auxilium porrigatis, ut ab omnipotente Domino, qui nullum bonum pretermittit inremuneratum eterne retributionis premia recipiatis, et ad superne beatitudinis gaudia mereamini Deo propitio peruenire.

Datum Tusculi, uI Idus Decembris.



DCCCXXXII. Ad Henricum Remensem archiep.---Causam et committit examinandam et terminandam. 
[Ibid., 865.]


Insinuante nobis Theobaldo, latore presentium, accepimus quod fideiussores sui de Appia, postquam pro eo fideiusserunt in Xu libris, illi dixerunt quod, si uellet et concederet, illum cui libras illas debebat, exinde acquietarent; quod quia facere renuerunt, et eum super LX et XI solidis et uI denariis impetierunt, ad nostram audientiam appellauit. uerum quia huius rei ueritas nobis constat, fraternitati tue per apostolica scripta mandamus, quatenus si prenominatus T. legitimis testibus probare poterit quod predicti fideiussores tantum de rebus suis habuerunt quantum est illud in quo pro eo fideiusserunt, eos moneas et compellas ut uel exinde  ipsum absoluant, aut in tua presentia ei plenam iustitiam exhibeant; quod si facere noluerint, ipsos ecclesiastica censura, appellatione remota, percellas. Super LX uero et XI solidis et uI denariis, quos ab eo petierunt, causam audias, et eam, sublato appellationis remedio, mediante iustitia, decidas.

Data Tusculi u Idus Decembris



DCCCXXXIII. Ad eumdem.---Ut Corbeiense monasterium sub sua suscipiat protectione. 
[Ibid., col. 869.]

Comperto nobis ex transmissa relatione dilectorum filiorum nostrorum abbatis et fratrum Corbeiensis  Ecclesie  , quod eos gratia et affectione preueneris, et ipsis benefacere studueris, plurimum sumus inde letificati et ad amorem et dilectionem tuam magis accensi, tanto id gratius et acceptius reputantes, quanto monasterium ipsum specialius diligimus et sollicitiori prouisione sicut rem  propriam et specialem protegere, fouere et conseruare tenemur. Inde est quod nos sinceritati tue de preteritis gratias uberes exsoluentes, pro eodem monasterio fraternitatem tuam rogamus, solliciteque monemus, quatenus ipsum diuini amoris intuitu et pro reuerentia B. Petri ac nostra diligas, manuteneas, et in iustitiis suis protegas atque conserues, nec iura et libertates eius aliquo modo imminuas, aut a quoquam, quantum in te est, imminui  patiaris, sed de parochianis tuis cum exinde querelam receperis, ita plenam iustitiam facias exhiberi, quod in hac parte studium tue sollicitudinis multipliciter commendare possimus, et exinde tibi uberes gratiarum actiones referre.

Data Tusculi, u Idus Decembris.



DCCCXXXIu. Ad eumdem.---Ut Guidonem archiepiscopum Catalaunensem a uexatione M. uidue compescat. 
[Ibid.]

Nullus esset litium finis si ea que iudicio uel compositione sunt terminata, in recidiue contemplationis [f. contentionis] scrupulum deuenirent.  Relatum est siquidem auribus nostris quod, cum causa que inter M. uiduam et fratrem nostrum G. Catalaunensem episcopum uertebatur, fine fuisset congruo terminata, nunc eam per quemdam burgensem suum predictus facit episcopus suscitari, et sic prefatam mulierem sumptuosis litigiis fatigari Unde quoniam iniquum est et rationi contrarium, que legitime decisa noscuntur, occasione qualibet reuocare, fraternitati tue per apostolica scripta mandamus, quatenus prefatum episcopum ex parte tua et nostra commoneas, et districte compellas, ut predictam mulierem super causa sua, si compositione uel iudicio terminata est per se seu per submissam personam, indebite molestare nulla ratione presumat, et si temere tentauerit, eius  temeritatem animaduersione condigna compescas.

Datum Tusculi, Iu Idus Decembris.



DCCCXXXu. Ad Petrum abbatem Sancti Remigii.---Ne homines monasterii sui prohibeat uxores ducere de alterius dominio. 
[MANSI, Concil., XXI, 926.]

Perlatum est ad audientiam nostram quod Robertum et Martinum homines monasterii tui trahis in causam, quia de alterius dominio uxores duxerunt. Quia uero huiusmodi occasio friuola et uana uidetur,  nec decet te indebitum alicui grauamen imponere: discretioni tue per apostolica scripta mandamus, quatenus prefatos homines pro causa quam diximus nullis agites molestiis, uel indebite grauare presumas. uerumtamen si super hoc agere secum uolueris, in curia tua ordine iudiciario experiaris.

Datum Tuscul., III Idus Decembris.



DCCCXXXuI. Ad Henricum Remensem archiepiscopum.---Committit ei terminandam causam inter Lambertum et Bartholomeum presbyteros. 
[MARTEN., Ampl. Coll., I, 870.]

Cum Lambertus et Bartholomeus pro causa que  inter eos super ecclesia de Octaua uertitur, apostolico se conspectui presentassent; Lambertus coram nobis asseruit prescriptam ecclesiam sibi canonice fuisse concessam, et Willelmum archipresbyterum eam Bartholomeo, cum idem L. iret Parisius gratia studendi, usque ad suum reditum commisisse. E contra uero Bartholomeus proposuit se iam dictam ecclesiam inuenisse uacantem, et eam canonice fuisse adeptum, et duobus annis et amplius pacifice possedisse. Et quoniam neutra pars super his que allegabant nobis fidem facere poterat, nos de tua honestate et discretione plurimum confidentes, causam ipsam experientie tue committimus audiendam, et fine debito terminandam. Ideoque fraternitati tue per apostolica scripta mandamus,  quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, eamdem causam remoto appellationis obstaculo, iustitia mediante, decidas, illam prouidentiam et diligentiam adhibiturus, quod neutra partium merito conqueri ualeat pro iuris defectu.

Data Tuscul., III Idus Decembris.



DCCCXXXuII. Ad decanum et capitulum Ecclesie Parisiensis.---De residentia canonicorum forinsecorum. 
[MANSI, Concil., XXI, 1067.]

Ea que ad incrementum Ecclesiarum et uenustatis  spectant decorem, iuxta officii nostri debitum studiosius prosequi uolumus, et iis promptam curam et diligentiam adhibere optamus, que ad uestrum et Ecclesie uestre cognoscimus pertinere profectum. Ex litteris autem quas nobis deuotio uestra transmisit, euidenter accepimus quod, quia quidam uestrum alienis insistentes negotiis, raro Ecclesie uestre sui presentiam exhibeant, et ceteri eamdem licentiam absentandi se uelint habere, communi consilio illos canonicorum uestrorum forinsecos ordinastis qui per medietatem anni in Ecclesie uestre seruitio assidui non fuerint, ita tamen  quod circa quatuor marcas argenti de prebenda sua annuatim recipiant, eis exceptis qui in seruitio nostro uel regis Francorum permanserint, et hoc sub anathematis interpositione firmastis. Unde nos paci, quieti et utilitati uestre, sicut diximus, paterna mediatione prouidere uolentes, prescriptam institutionem, sicut a maiori et saniori parte capituli facta est, ratam et firmam habemus, et ne quorumlibet ualeat presumptione mutari, eam auctoritate apostolica confirmamus et presentis scripti patronicio communimus, statuentes ut nulli omnino hominum liceat hanc paginam nostre confirmationis infringere uel ei aliquatenus contraire. Si quis autem hoc attentare presumpserit, indignitatem omnipotentis Dei et beatorum Petri et  Pauli apostolorum eius se nouerit incursurum.

Datum Tusculani, II Idus Decemb.



DCCCXXXuIII. Ad Petrum abbatem S. Remigii et Fulconem decanum Remensem.---Ut abbas qui alterius abbatis hominem cum rebus suis susceperat, restituere compellatur. 
[Ibid., col. 927.]

Dilectus filius noster Humulariensis  abbas transmissis nobis litteris intimauit, quod abbas Hamensis quemdam hominem suum cum rebus suis ad habitum regularem suscepit, in quo predictus abbas Humulariensis iustitie sue queritur  non modicum derogatum. Quia igitur ex commisso nobis officio unicuique in iure suo adesse debemus, discretioni uestre per apostolica scripta precipiendo mandamus, quatenus predictum abbatem auctoritate nostra moneatis, et districte compellatis, ut predicto abbati prenominatum hominem cum rebus suis restituat, uel secum amicabiliter pacificeque componat; aut in presentia uestra sufficientem exinde iustitiam, appellatione remota, exhibeat.

Datum Tuscul., Xu Kal. Ianuarii.



DCCCXXXIX. Ad Henricum Remensem archiep.---Ut usuras quas Bernardus leprosus a Gerardo de Ioëcort exigebat impediat. 
[Ibid., col. 871.]


Ad apostolice sedis clementiam ueniens Albertus, lator presentium, supplici nobis conquestione monstrauit quod, uacante Suessionensi Ecclesia, dilectus filius noster N., archidiaconus eiusdem Ecclesie, ipsi ecclesiam de Angeio et Cersolio secundum antiquam et rationabilem consuetudinem ecclesie sue concessit, quam ipse longo tempore quiete pacificeque possedit. Tandem autem cum ad curiam nostram uenisset, et super eadem ecclesia confirmationis nostre litteras impetrasset, uenerabilis frater noster Hu. Suessionensis episcopus,  eo absente, cuidam familiari suo Ric. nomine ecclesiam ipsam concessit, quam idem R. comitissa Branensi et parochianis interdicentibus intrare minime potuit. Longo uero tempore post cum predictus R. eum super hoc in causam ante prefatum episcopum traxisset, et cum iste ad tuam audientiam appellasset, tu, uisa confirmatione nostra, et legitimis testibus, quos ipse produxerat, et certitudine habita pro N. archidiacono quod ecclesiam illam canonice adeptus fuisset, eum in pace dimisisti; sane cum Ric. ad nostram audientiam appellasset, et eo ueniente, iste nec uenisset, nec aliquem pro se responsalem misisset, tibi in hunc modum scripsimus, quod si constaret istum de manu episcopi ecclesiam  non suscepisse, illum ea priuares. Sicque factum est quod ei prescriptam ecclesiam abiudicasti, et ipsum nisi eam dimitteret, tam in episcopatu quam in eadem ecclesia excommunicatum denuntiasti. uerum quoniam non scripsimus homini illitterato, sed perito atque discreto, et archidiaconi, sicut diximus, uacante maiori Ecclesia, archidiaconatuum suorum libere possunt ecclesias ordinare, et satis uidetur de manu episcopi beneficium recipere, quod de manu illius recipit qui uicem eius gerit, fraternitati tue per apostolica scripta precipiendo mandamus, quatenus, si res ita se habet, ipsum a nobis denunties absolutum, et ei ecclesiam suam  facias in pace dimitti. uerum si res aliter se habet, quod inde uenerabiles fratres nostri Beluacensis et Ambianensis episcopus statuerint, appellatione remota, suscipi facias et firmiter obseruari. Nos enim cum tibi sicut fratri carissimo libenter deferre uelimus, ad examen tuum causam ipsam remittere non potuimus, pro eo quod a te fuit ad nostram audientiam appellatum.

Datum Tusculi, Xu Kal. Ianuarii.



DCCCXLI. Ad eumdem.---Aduersus Petrum electum Cameracensem et Drogonem cancellarium Nouiomensem. 
[Ibid., col. 872.]

 Cum grauia sint et multa animaduersione plectenda ea que de P.  Cameracensi dicto electo et Drogone nobis significasti, etsi propter Maricolensem Ecclesiam  doleamus, letamur tamen quod Deus in hac parte in presenti tuos punit excessus, et te male egisse ex operibus illorum manifeste cognoscis. Quanta uero in episcopalibus sedibus ordinandis grauitas, circumspectio et puritas sit exhibenda, quomodo etiam aliquando in his excesseris, qualiter etiam pro Drogone, ut cancellariam Nouiomensis ecclesie ei confirmaremus, nobis institeris, diligenter debes ad memoriam reducere, et quomodo quod tibi de predicto Cameracensi contigit, qui propter etatem non erat ad  episcopalem dignitatem uocandus, cum etiam secundum leges seculi, si persona esset secularis, in propria causa procuratorem haberet patris, sollicita te conuenit meditatione pensare, et de satisfactione Creatori tuo propter hoc exhibenda studiosum existere, et huius delicti ueniam corde et animo postulare, et ita prudenter et caute prouidere, quod Ecclesia grauiora non possit incurrere detrimenta. Ideoque fraternitati tue per apostolica scripta mandamus atque precipimus, quatenus predictum D. ad Ecclesiam suam redire, et ibi peccata et facinora sua digna penitentia deplorare, ut non ad obedientiam exire uel transire debeat, districte compellas: et si infra mensem post commonitionem tuam ad  claustrum unde  exiuit reuerti et ibi assidue manere noluerit, ipsum publice accensis candelis excommunices, et a suo abbate facias excommunicari. Prefatum uero Cameracensem dictum electum a molestatione Maricolensis Ecclesie et rerum suarum desistere, et ei ablata restituere, et que inique contra ipsam agit emendare, omni cum districtione cerceas, et si nec resipuerit, debitam pro qualitate temporis persone animaduersionem adhibeas.

Datum Tusculi, Xu Kal. Ianuarii.



DCCCXLII. Ad Philippum Flandrie comitem.---Ut hortetur electum Cameracensem fratrem suum ad obediendum archiepiscopo suo, nec Maricolensem uexet ecclesiam. 
[Ibid., col. 873.]


ALEXANDER episcopus, seruus seruorum Dei, nobili uiro PHILIPPO comiti Flandrorum, salutem et apostolicam benedictionem.

Relatum est nobis, et certa assertione monstratum, quod Cameracensis dictus electus, de tua potentia et nobilitate confidens, archiepiscopo suo iam incepit contumax et rebellis existere, monita et mandata eius despicere, et in sacras Dei Ecclesias et ecclesiasticas personas non dubitat debaccari.  Quia uero nemo, quantumcunque sit potens et fortis, de uiribus et fortitudine sua debet presumere, aut contra Deum sue potentie manum extendere, magnitudinem tuam rogamus attentius atque mandamus quatenus predictum fratrem tuum super excessibus suis dure redarguens, corrigens et castigans, in his que contra Deum sunt, ei nullam audaciam uel fauorem tribuas, sed potius omnem spem et auxilium tuum subtrahas, ipsum quoque moneas, horteris propensius et inducas, ut ea que contra Maricolensem Ecclesiam nequiter egisse asseritur, ad mandatum archiepiscopi sui studeat emendare, et ita se illi humilem deuotum et obedientem exhibeat, et ecclesiasticis documentis informet, ut in eo sanguinis nobilitatem morum nobilitas  ualeat decorare. Quod si secus fecerit, pro certo cognoscas quod nec fortitudo, nec nobilitas eius poterit audaciam uel presumptionem tueri, manus enim Domini ualida est et nullum consilium, sapientia uel fortitudo contra Deum.



DCCCXLIII. Ad abbatem Hamensem.---Ut Drogonem canonicum suum gyrouagum in monasterium suum reuocet. 
[Ibid., col. 874.]

Cum scriptum sit: Melius est nomen bonum quam diuitie multe , summopere debemus eniti et studere modis omnibus quomodo fama opinionis uestre et honestatis conseruetur illesa,  et de iure non ualeat inhonestatis uitio denigrari, aut sinistra interpretatione corrodi. Quia uero actus et opera que Drogo canonicus uester exercet, illum et ordinem uestrum deturpant, et famam et honestatem uestram, quam super omnia conseruare debetis, denigrant, discretioni uestre per apostolica scripta precipiendo mandamus, quatenus prefatum D., occasione et dilatione cessante, reuocetis ad claustrum, et eum non permittatis ad obedientias transire aut ibi moram facere. Si autem  commonitioni uestre parere contempserit, ipsum publice accensis candelis excommunicetis, et faciatis ab omnibus tanquam excommunicatum uitari. Turpe est enim lucrum quod acquiritur cum honestatis iactura, et diuitias ueras accumulat qui bonum sibi nomen et famam conseruat. Quod si eum ad mandatum nostrum citius non reuocaueritis, et eius presumptionem et insolentiam non compescueritis, pro certo sciatis quod eum a uenerabili fratre nostro II. Remensi archiepiscopo excommunicari precepimus, et in nos et in Ecclesiam uestram grauius forte quam creditis et durius auctore Deo uindicare cogemur.

Data Tusculi, Xu Kal. Ianuarii.



DCCCXLIu. Ad Henricum Remensem archiep.---Ut Odonem macellariam debitas Richerio XuII libras soluere compellat. 
[Ibid.]


Ex transmissa relatione Richerii ad aures nostras peruenit, quod Oddo macellarius ei decem et septem libras soluere debet, quas sibi reddere contradicit. Unde quoniam omnibus ex iniuncto nobis officio debitores existimus, fraternitati tue per apostolica scripta mandamus, quatenus eumdem O. moneas et districte compellas, ut ei pretaxatam pecuniam reddat, uel pignus pro eodem assignet, aut in presentia tua plenam exinde iustitiam, appellatione remota, exhibeat.

 Datum Tusculi, XII Kal. Ianuarii.



DCCCXLu. Ad Petrum abbatem S. Remigii et Fulconem Remensis Ecclesie canonicum.---Ut de usurarii causa cognoscant. 

Ad audientiam nostram peruenit quod Io. Suessionensis terram pupillorum, quorum Th. ciuis Remensis gerit tutelam, pignori detinet obligatam: unde sortem suam et tantumdem dicitur percepisse. Quoniam igitur usurarum crimen, et quodlibet superabundantie genus, uniuersis Christiane professionis uiris est omnimodis abhorrendum, discretioni uestre per apostolica scripta mandamus, quatenus  si prefatum Io. sortem suam de prescripta terra, et tantumdem ultra preter expensas recepisse constiterit, ipsum eamdem terram memoratis pupillis et tutori eorum, omni occasione et appellatione cessante, restituere et in pace dimittere, auctoritate nostra districte cogatis. Quod si ipsum sortem suam aut amplius exinde non suscepisse noueritis, eumdem, sorte sua recepta pupillis terram, dilatione et appellatione postposita, reddere constringatis: et hoc infra XL dies post harum susceptionem diligentius exsequamini.



DCCCXLuI Ad Petrum abbatem S. Remigii.---Ut de pupillorum quorumdam causa cognoscat. 


Recepta conquestione T. ciuis Remensis, quod God. quondam Suessionensis, pupillis, quos idem T. habet in custodia, domum, que ipsis hereditario dicitur iure competere, detineret: discretioni tue nos mandasse recolimus, ut eumdem G. ad restituendam predictis pupillis domum detentam, uel coram uenerabile fratre nostro Nouiomensis episcopo iustitiam exhibendam, moneres, et districtius cerceres. Sed eodem G. prout dicitur, antequam ad te littere nostre peruenissent, sublato de medio, cum uxorem eius commonuisses, ut alterum horum exsequeretur:  respondit non ad se causam filiorum pertinere, et quod filii propter minorem agere non possent etatem. Unde quoniam ex dilatione et exspectatione ista, multa possunt predictis pupillis iuris sui detrimenta et incommoda prouenire, et nostra interest utriusque pupillis secundum commissum nobis officium prouidere: discretioni tue per apostolica scripta precipiendo mandamus, quatenus predictam mulierem infra XL dies post harum susceptionem moneas, et districte compellas, ut tutori predictorum pupillorum pro pueris suis, quorum habet tutelam, in presentia tua super iam dicta domo respondeat, uel procuratorem, qui pro eis debeat respondere, constituat: aut ipsis eamdem domum libere et quiete dimittat. Tu uero, si experiri  uoluerit, utraque parte ante te conuocata causam audias, et eam iustitia mediante, appellatione remota, decidas.



ANNO 1171-1172.



DCCCXLuII. Ad Henricum Remensem archiep.---Ut Willardum presbyterum de multis diffamatum, si res constet, ab officio sacerdotali suspendat. 
[MARTEN., Ampl. Collect., II, 878.]

Significauit nobis uenerabilis frater noster T., Ambianensis episcopus, quod cum quidam suus  presbyter, Willardus nomine, de quadam muliere coniugata, cum qua compaternitatem habere dicitur, a parochianis diffamatus, et publica esset nota respersus, quod uidelicet de ipsa duas filias genuisset, et postquam eam abiurauit, iterum de ea filiam recepisset; idem episcopus presbyterum supradictum pro tanta infamia traxit in causam, et ei de tanto excessu purgationem indixit, quam presbyter ipse se obtulit prestiturum. Cum autem semel et secundo eidem presbytero ad petitionem suam canonice inducie date fuissent, et die tandem purgationis predictus presbyter coram episcopo et multis aliis publica confessione dixisset, se de tanta infamia non posse purgare, idem episcopus, habito consilio  plurium discretorum uirorum, prefatum presbyterum ab officio et beneficio pro causa ipsa suspendit. Sed multis diebus post presbyter ipse ad nostram audientiam appellauit. Tandem uero ad presentiam nostram accedens, suggerendo nobis quod post appellationem suspensus fuisset, ad te nostras litteras impetrauit, ut ei, si res ita se haberet, officium et beneficium suum restitueres, antequam cogeretur purgationem suam prestare. Licet autem antequam litteras nostras audires, predictus episcopus eumdem presbyterum de falsa suggestione ad nostram, sicut asserit, presentiam appellasset; nichilominus tamen eidem presbytero suum officium et beneficium reddidisti. Super quo utique, si assertio eque ueritati innititur, non possumus non  mirari, cum in litteris nostris soleat, si ita est, semper apponi: et si in litteris illis fuit forte, quod non credimus, eadem conditio pretermissa, nichilominus ea subintelligi debet et semper inquiri si relatio ueritati subsistat. Inde est quod fraternitati tue per apostolica scripta mandamus, quatenus utraque parte coram te conuocata, ueritatem exinde diligenter inquiras, et si tibi constiterit quod memoratus episcopus in his uera nobis suggesserit, supradictum presbyterum, dilatione et appellatione cessante, in eamdem sententiam suspensionis reducas, aut si coram episcopo et multis aliis confessus fuit se super infamia illa non posse purgare, nec rationabilem causam posuit, quare non posset purgationem  prestare, nisi quod sibi huius iniquitatis conscius erat, eum perpetuo ab officio sacerdotali dispenses.

Data Tuscul., XIII Kal. Februarii



DCCCXLuIII. Ad eumdem---Quamdam ei causam terminandam committit. 
[Ibid., col. 879.]

Significante nobis dilecto filio nostro R. Catalaunensi archidiacono, accepimus quod cum causa que inter u. latorem presentium et I. presbyterum super ecclesia S. Marie uertitur, in  tua presentia tractaretur, et iam dictus u. testes suos, Herm. scilicet et Henricum presbyteros, produceret, qui super causa ipsa ueritatem quam inde nouerunt profiterentur, aduersa pars eos minus idoneos esse proponens, ipsos tanquam reos criminis ad nostram audientiam appellauit. Ceterum cum utraque pars coram predicto archidiacono conuenisset, et predictus I. recognosceret, quod eisdem testibus ob solam iracundiam crimina obiecisset, tandem eis propter breuitatem termini appellationem prosequi non ualentibus, inter ipsos fide hinc inde interposita, de utriusque uoluntate idem archidiaconus tali modo composuit, quod si prefatus I. in tua presentia recognosceret, quod coram eodem  archidiacono confessus fuerat, appellationi supersederent. Die uero statuta memoratus I. suam tibi presentiam exhibere contempsit, et ideo predictus u. cum testibus suis nostro se conspectui presentauit, sed ille tunc non uenit, nec pro se responsalem transmisit. Cumque super principali negotio appellatum fuisset, examini tuo eamdem causam duximus remittendam, mandantes ut, utraque parte coram te constituta, si tibi constaret prefatum I. fidem, quam dederat uiolasse, ei de uiolatione fidei condignam penitentiam imponens, et predictis testibus, appellatione remota, receptis, infra Xu dies post litterarum nostrarum susceptionem, sublato appellationis remedio, eamdem causam terminares.  Sane cum idem u. a nostra presentia recessisset, et secundum prescriptam formam litteras nostras ad te reportasset, aduersarius ad presentiam nostram accessit, et cum, prout credimus, non essemus memores, quod idem u. scripta nostra detulisset, litteras super eadem causa a prioribus diuersas obtinuit. Quo reuerso, utraque pars coram te conuenit, sed tu secundum priores litteras in causa noluisti procedere, asserens semper extreme uoluntati esse cedendum, et litteras posteriores prioribus debere preiudicare. Quia uero idem u. per mensem in curia nostra aduersarium exspectauit, et plurimum uidetur uexatus, et iuramenta priora posterioribus preiudicant, et in contractibus  uenditionum et emptionum idipsum contingit, fraternitati tue per presentia scripta precipiendo mandamus, quatenus litteris posterioribus, presertim cum tacita ueritate fuerint impetrate, nullas uires habentibus, secundum tenorem priorum litterarum, ita uidelicet quod testes examinatos, et qui idonei fuerint recipias, omni occasione et appellatione remota, infra Xu dies post harum susceptionem, in causa ipsa procedas, prouisurus attentius, ne Ioanni, in quo fame et honestati tue plurimum detrahitur, eamdem causam committas, sed tu ipse eam maturitate et diligentia adhibita terminare debeas.

 Data Tusculi, XII Kal. Februarii.



DCCCXLIX. Henrico Remensi archiepiscopo, [Guidoni] Catalaunensi episcopo, et [Arnulfo] uirdunensi electo mandat compescant castellanum uitriaci a uexatione Caladie. 
[Ibid., col. 881.]

ALEXANDER episcopus, seruus seruorum Dei, uenerabilibus fratribus HENRICO Remensi archiepiscopo, Catalaunensi episcopo, et dilecto filio uirdunensi electo, S. et A. B.

Religiosos uiros a prauarum incursibus nos conuenit attentiori cura defendere, et in suis iustitiis prompta sollicitudine confouere, ut liberius  possint diuinis obsequiis uacare, cum eorum paci fuerit sollicita consideratione prouisum. Dilecti autem filii nostri abbas et fratres de Caladia  , transmissa nobis conquestione monstrarunt, quod castellanus uitriaci eis carrucas suas per uiolentiam abstulit, et tam ipse, quam quidam alii parochiani uestri eorum bona diripere et predas ipsis auferre nulla ratione formidant. Quia igitur uestro officio congruit, insolentiam laicorum a grauaminibus uirorum religiosorum compescere, discretioni uestre per apostolica scripta mandamus, quatenus memoratum castellanum monere curetis et districte compellere, ut iam dictis fratribus de illatis damnis et iniuriis irrogatis congrue  satisfaciat, et tam ipsi quam ceteris parochianis uestris sub anathematis interminatione districtius prohibere curetis, ne bona ipsorum fratrum uiolenter diripiant, aut eis predam auferre presumant, nec predas de bonis eorum factas scienter recipiant, aut comparare attentent. Si uero de aliquibus eorum ex parte predictorum fratrum querimoniam receperitis, ita de ipsis districtam iustitiam faciatis, quod iidem fratres suffragio uestre protectionis adiuti, sua se gaudeant pacifice possidere, et nos studium et diligentiam uestram debeamus in hac parte non immerito commendare.

Data Tuscul., X Kal. Februarii.



DCCCL. Ad Henricum Remensem archiep.---Pro monachis de Noueio aduersus canonicos Braquenses. 
[Ibid., col. 882.]


Cum dilecti filii nostri prior et fratres de Noueio monachi Silue-maioris  nobis conquestionem fecissent, quod clerici Braguensis ecclesie, quam bone memorie Samson predecessor tuus cum assensu comitis Regitestensis predictis monachis contulit, ita uidelicet, ut decedentibus clericis secularibus, monachi loco eorum substituerentur, eos prepositura et quibusdam prebendis, domibus et aliis bonis contra  iustitiam spoliassent: nos causam ipsam uenerabili fratri nostro Suessionensi episcopo et dilecto filio abbati S. Remigii Remensis sub certa forma commisimus terminandam, mandantes ut si clerici eorum iudicio nollent parere, ipsos, nullius obstante appellatione, excommunicationis uinculo innodarent. Sed, sicut ex litteris ipsorum iudicum accepimus, ipsi causam diffinientes, clericos, quia noluerunt iudicio suo parere, uinculo anathematis perstrinxerunt. Unde cum postea quidam eorum uenisset ad presentiam nostram,  ipsos fecimus absolui, mandantes ut sententia predictorum iudicum rata et inconcussa maneret. Ceterum quoniam relatum est nobis quod occasione litterarum, quas eis pro absolutione sua concessimus, prefatos monachos infestare presumunt, et contra sententiam punienda temeritate uenire attentant, fraternitati tue per apostolica scripta precipiendo mandamus, quatenus prescriptam sententiam firmiter faciatis et inuiolabiliter, remoto appellationis obstaculo, obseruari, et si clerici eosdem monachos contra prescripte sententie tenorem infestare presumpserint, eorum presumptionem debita animaduersione percellas. Si qua uero scripta iidem clerici a nobis, quod non credimus, contraria reportarunt,  ea litteris istis nulla ratione preiudicent nec monachis sit licitum clericos illos qui, antequam ecclesia prescripta illis fuisset concessa, ibi habuere prebendas, eisdem aliquatenus spoliare.

Data Tusculi, uI Kal. Februarii.



DCCCLI. C[onradum], archiepiscopum Moguntinum, apostolice sedis legatum, monet, ne inter monasterium S. Zenonis ueronense et ciues Ferrarienses de castro Ostiliensi diiudicatam ab Oberto ab Orto controuersiam redintegret. Opus enim sibi esse, »inter ciuitates Lombardie et eorum ciues, hoc tempore precipue, pacem et concordiam ponere et ad eorum unitatem intendere.« 
[UGHELLI, Italia sacra, u, 794.]

 ALEXANDER episcopus, seruus seruorum Dei, uenerabili fratri C. Magunt. archiep., apostolice sedis legato, salutem et apostolicam benedictionem.

Dilecti filii nostri G . . . . . Potestas ueronen. et eiusdem ciuitatis communitas transmissis nobis litteris intimarunt quod, cum super controuersia que inter monasterium Sancti Zenonis et ciues Ferrarienses de Hostilia diutius est agitata per arbitrum quemdam Ubertum de Orto, quem utraque pars elegit in arbitrum, et eius super hoc stare mandato iurauit, definitiua sententia lata fuisset, et predicto monasterio prescripta Hostilia adiudicata, controuersiam ipsam niteris suscitare, et abbati prescripti monasterii item Ferrarienses super hoc respondere  mandasti. Quia uero non decet questionem sopitam, et eam maxime ex qua tot homicidia, et mala perpetrata noscuntur retractare, et sententiam rescindere; de qua obseruanda dicitur fuisse ab utraque parte iuratum, presertim cum nullus esset litium finis, si cause, que decise sunt, in recidiue contentionis scrupulum deuenirent, et oportet nos inter ciuitates Lombardie, et eorum ciues hoc tempore precipue pacem et concordiam ponere, et ad eorum unitatem uigili studio et meditatione intendere: fraternitatem tuam monemus, atque mandamus,  quatenus diligenter considerans et attendens quanta tempora nunc grauia et periculosa existant . . . . prefato abbati super predicta Hostilia nullam moueat questionem, nec enim exinde aliquatenus instinctu quolibet contendas molestiis uel grauaminibus fatigare. Si enim controuersia illa suscitaretur, multa mala pericula et homicidia plurima prouenirent, et statum pacis et unitatis Lombardie non modicum perturbarent, ad quem conseruandum te uolumus toto studio et labore eniti.

Datum Tusculani, u Kal. Februar.



DCCCLII. Ad Henricum Remensem archiep.---Pro Templariis Hierosolymitanis. 
[MARTEN., Ampl. Collect., II, 883.]


Insinuatum est nobis quod G. et R. Gozo fratribus militie Templi terras, uineas, et non modica de rebus suis mobilibus per uiolentiam presumpserunt auferre. uerum quoniam officio nostro conuenit predictos fratres ab iniuriis malignantium defendere, et apostolico patrocinio confouere, fraternitati tue per apostolica scripta mandamus, quatenus predictos uiros monere studeas, et districte compellere, ut eisdem fratribus terras, et uineas, et alia ablata non morentur cum integritate restituere, uel sub tue discretionis examine plenam exinde iustitiam exhibere. Quod si facere forte contempserint, per te anathematis uinculo innodentur.

Data Tuscul., II Kal. Februarii.



DCCCLIII. Ad Guillelmum Senonensem archiepisc. A. S. L., et S. S[tephanum] Meldensem episc., et abbatem uallis-Secrete.---Ut in S. uictoris cenobio collapsam disciplinam restituant. 
[MANSI, Concil., XXI, 993.]


ALEXANDER episcopus, seruus seruorum Dei, uenerabilibus fratribus W. Senonensi archiepiscopo, apostolice sedis legato, et S. Meldensi episcopo, et dilecto filio abbati uallis-Secrete, salutem et apostolicam benedictionem.

Crebra iamdudum suggestio super statu Ecclesie S. uictoris nostrum pulsauit auditum, et timemus  nos in extremo examine seuerius iudicandos si ad inquirenda et corrigenda que suggeruntur tardi fuerimus, aut remissi, dicente Scriptura: Maledictus qui prohibet gladium suum ab omni sanguine . Olim sane ad doctrinam salutis, que de loco illo fluebat, et bone conuersationis odorem, quo eadem fragrabat Ecclesia, in multis Ecclesiis, et praua in directa, et aspera conuertebantur in uias planas, et erat uere puteus aquarum uiuentium, de quo arentia corda multorum, ad exstinguendum mundanorum desideriorum estum, potum uite haurirent. Nunc autem, ut dicitur, dormitante paulatim custodia prouisoris, et refrigescente in capite religionis amore, ad partem quoque membrorum quidam se lethalis torpor effudit, et factum est  ibi quod de quodam dicitur per prophetam: Comederunt alieni robur eius, et ipse nesciuit. Sed et cani effusi sunt in eo, et ipse ignorauit . Nec hoc tamen dicimus, quod non credamus ibi et sapientes et gloriosos uiros plurimum inueniri, qui multis esse possunt odor uite in uitam. Sed non est facile cum multa quoque ui remigum dirigi nauem ad portum, si rector qui clauum tenet, imperitus fuerit aut remissus. Idcirco, ne forte contingat illi quod de se ipso lamentabatur Propheta, dicens: Amici mei et proximi mei aduersum me appropinquauerunt, et qui iuxta me erant a longe steterunt , quia in propria persona eamdem ecclesiam uisitare non possumus, ei uisitationis officium decreuimus dependendum, per apostolica  uobis scripta mandantes, quatenus illuc accedentes, de statu eius et de actibus abbatis et fratrum maturitate ac diligentia qua conuenit inquiratis, et quidquid ibi cognoueritis corrigendum, uice nostra taliter corrigatis, ut et religio ibi per studium uestrum ex gratia diuina refloreat, et nos de dissolutione tante domus non teneamur in die iudicii reddere rationem. Si uideritis autem quod nisi per amotionem unius aut plurium personarum status ecclesie reformari non possit, nec in hoc parcat gladius uester, sed plenam a nobis auctoritatem accipite, appellatione remota, que euellenda fuerint euellendi, et que plantanda fuerint, Domino auctore, plantandi. Nos enim ita per uos apud Deum uolumus excusabiles inueniri, ut non sit quod a  nobis de spirituali eiusdem Ecclesia detrimento in extremo examine requiratur. Si autem hic exsequendis uos tres non poteritis interesse, duo uestrum non minus hec que dicta sunt maturius exsequantur.

Datum Tuscul., Kal. Febr.



DCCCLIu. Abbatem et canonicos S. uictoris Parisiensis de superioribus litteris certiores facit. 
[Ibid., 994.]

ALEXANDER episcopus, seruus seruorum Dei, dilectis filiis abbati et canonicis Sancti uictoris Paris., salutem et apostolicam benedictionem.

 Iamdudum ad nos de statu uestro peruenit quod requiri districtius et corrigi oportebat. Nos autem, quia Ecclesia uestra longo tempore per Dei gratiam religione floruit et scientia, ita ut in odore unguentorum uestrorum multi concurrerint, et in lumine uestro uiderint lumen, exspectauimus hactenus, si tandem per uosmetipsos rediretis ad uos, et de medio uestri dissentionis et scandali materiam tolleretis. Ceterum quia in exspectatione nostra non tam correctionem aliquam subsequi quam infirmitatem uestram aggrauari conspicimus, dignum duximus ad ecclesiam uestram personas aliquas destinare, uenerabiles scilicet fratres nostros W. Senonensem archiepiscopum, apostolice sedis legatum, et S. Meldensem episcopum, et dilectum  filium N. abbatem uallis Secrete, qui quomodo se habeat status uester inquirant, et que corrigenda cognouerint, appellatione remota, corrigant et emendent. Quocirca per apostolica uobis scripta precipiendo mandamus, quatenus, expositis eis cum ad uos uenerint que necessitas et emendatio uestra poscit exponi, que inter uos ipsi, uel duo eorum, aut de reformanda ordinis disciplina, aut de personis, si res exegerit, amouendis, statuendum esse cognouerint, suscipiatis humiliter et firmiter obseruetis.

Datum Tuscul., Kal. Febr.



DCCCLu. Ludouico Francorum regi de corrigenda disciplina monasterii S. uictoris Parisiensis quid mandauerit nuntiat. 
[MARTEN., Ampl. Collect., uI, 249.]


ALEXANDER episcopus, seruus seruorum Dei, dilecto filio LUDOuICO Christianissimo Francorum regi, S. et A. B.

Considerantibus nobis eximia glorie tue preconia, nichil facile uidetur occurrere quod te tanta commendatione dignum, et tam securum de sempiterna retributione possit efficere, quam quod sincera deuotione religionem diligere comprobaris, et ad eam in regno tuo plantandam iuxta quod regie conuenit officio dignitatis, libenter intendis. Utinam qui sunt in ordine sacerdotum ad institutionem et conseruationem religionis eo animo et  cura procederent, quo fauor regius ad defensionis auxilium sequeretur! Credimus enim quod ita per regnum tuum totius. Ecclesie status se haberet, quod et nomen Domini honoraretur in omnibus, et turba fidelium populorum in uia uite duces plurimos inuenirent. Nunc autem dormitantibus sacerdotibus, quos aliorum custodie oportet intendere, tepescit in multis locis sacra religio, et, ut cuiusdam uerbis utamur, pro molli uiola et purpureo narcisso,

Infelix lolium et steriles dominantur auene. 
Hoc sane in Ecclesia S. uictoris non modicum dolemus accidere, que, cum olim in religione floreret,  ita nunc, quod tristes dicimus, in sue professionis asseritur obseruantia tepuisse, ut que multis manum in uia salutis currentibus porrigebat, nunc auxilio alieno indigeat, et non inueniat qui subleuet eam. Nec tamen ex eo perhibetur accidere, quod non sint ibi plures qui et notitiam religionis habeant et amorem; sed quibusdam cum suo capite membris languentibus, in eadem Ecclesia feruor religionis noscitur tepuisse. Nos autem cum iam dudum ad nos super eorum tepiditate relatio peruenerit plurimorum, distulimus hactenus aurem apponere, et necessariam adhibere tam graui ualetudini medicinam: exspectantes quod aliquando reducerent oculos ad seipsos, et de reformanda religione studiosius cogitarent. Capite uero que  ad emendationem suorum et subditorum pertinent negligentius exsequente, nos iam tandem exsecutioni eorum que dicta sunt oportet intendere; et si uerus sit rumor, qui toties aures nostras aspersit, quia in propria persona non possumus, per alios inuenire cogimur: ita quidem ut, si uera competerent que dicuntur, per eosdem, dilatione seposita, medicina, quam uiderint necessariam, apponatur. uenerabilibus ergo fratribus nostris Willelmo Senonensi archiepiscopo, Stephano Meldensi episcopo et N. abbati uallis-Secrete uices nostras in hoc negotio preuidimus committendas, qui quanto pleniorem et faciliorem huius rei poterunt habere notitiam, tanto cum minori grauamine salutis remedia prouidebunt. Quia uero magnificentie  tue ad cumulum mercedis accedit, si per illorum instantiam, fauore regio imminente, predicte status Ecclesie dirigatur, celsitudinem tuam monemus et exhortamur in Domino, quatenus ad exsecutionem huius negotii fauorem tuum impendas, et nulla patiaris contradictionem apponi, quominus ibi que predicti uiri statuenda uiderint, statuantur: ne si forte diutius medicina tardauerit, et dissimulantibus nobis languor ceperit aggrauari, sensus etiam doloris intereat, et cum multa difficultate post modum uix redeat ad salutem.

Datum Tusculi, Kalendis Februarii.



DCCCLuI. Ad Henricum Remensem archiep.---Commendat ei milites Templi. 
[MARTEN., Ampl. Collect., II, 883.]


Milites Templi quod Ierosolymis situm est, quam specialiter sint omnipotentis Dei seruitio mancipati, et celesti militie dediti, reuerendus eorum habitus indicat, et signum crucis Dominice quod in suo corpore assidue baiulant, euidenter declarat. Ipsi enim in hoc constituti sunt, ut pro fratribus animas ponere non formident. Unde quia dignum est ut tam preclaris athletis Christi modis omnibus, quibus secundum Deum poterimus, prouidere curemus, fraternitatem tuam rogamus, monemus atque mandamus, quatenus  diuini amoris intuitu, et pro reuerentia beati Petri et nostra, necnon et pro anime tue salute, ipsos diligas, manuteneas et honores, et eis iura sua integra et illibata conseruans, tue protectionis patrocinium et fauorem ministres, et de malefactoribus suis eis plenam iustitiam non differas exhibere. Specialiter autem tue fraternitati mandamus ut Guitterium parochianum tuum moneas instanter et districte compellas ut predictis fratribus predam, quam olim de uilla Onisuisner dicitur abstulisse, si ita est, sine dilatione restituat, et de uiolentia illata congrue satisfacere non postponat. Si autem commonitioni tue obtemperare contempserit, eum uinculo excommunicationis astringas.

Data Tuscul., Iu Nonas Februarii.



DCCCLuII. Ad Petrum abbatem S. Remigii, et B. archidiaconum Remensem.---Admoneant Suessionensem episcopum, ut subdiaconum sibi presentatum inuestire de ecclesia S. Medardi ne amplius recuset; alioquin ipsi inuestiant. 
[MANSI, Concil., XXI, 948.]


Constitutus in presentia nostra O. subdiaconus, presentium lator, supplici nobis relatione proposuit, quod, cum dilectus filius noster abbas S. Petri Catalaunensis eum ordinandum in ecclesia S. Medardi, que ad suam dicitur ecclesiam pertinere, de assensu capituli sui uenerabili fratri nostro Suessionensi episcopo presentasset, ut eum de predicta  ecclesia inuestiret, et animarum sibi curam committeret, memoratus episcopus ea facere recusauit; uerum, quia indecens est et penitus obuium rationi, ut prenominato subdiacono, nisi pro manifesta et rationabili causa, plebis cura denegetur: discretioni uestre per apostolica scripta precipiendo mandamus, quatenus infra XL dies post harum susceptionem, predictum episcopum monere, ac propensius inducere studeatis, ut predictum subdiaconum de prescripta ecclesia inuestiat, et animarum sibi curam committat; aut quare id facere non debeat, coram uobis rationabilem causam ostendat. Quod si monitis uestris obtemperare contempserit, uos nostra freti auctoritate sepe dictum subdiaconum, omni dilatione et appellatione cessante, de predicta  ecclesia inuestiatis, et animarum sibi curam committatis: ita quidem quod memorato episcopo de plebis cura, predicto uero abbati de temporalibus debeat respondere.

Datum Tusculani, III Non. Februarii.



DCCCLuIII. Ad presbyteros et clericos parochiarum ad monasterium S. Petri de Montibus pertinentium.---Ne parochianos suos in ecclesiis suis sepeliant, sed in monasterio S. Petri de Montibus sepeliantur. 
[Ibid., col. 957.]

ALEXANDER papa III presbyteris et aliis clericis  parochialium ecclesiarum ad monasterium S. Petri de Montibus pertinentium.

Peruenit ad nos quod cum habitatores parochiarum uestrarum ex antiqua consuetudine apud monasterium S. Petri de Montibus consueuerunt sepeliri, uos contra consuetudinem illam corpora defunctorum in uestris ecclesiis sepelitis. Quoniam igitur non decet uos prescripto monasterio quidquid iuris subtrahere, cui iura sua sicut deuoti filii integra conseruare debetis: per apostolica uobis scripta precipiendo mandamus, quatenus, si ita est, in ecclesiis uestris neminem de habitatoribus ipsis ad sepulturam recipere presumatis, nisi apud uos elegerint sepeliri: nec quemquam de cetero laicum infra muros ecclesiarum uestrarum sepelire tentetis, quia  id indignum esset, et ab institutione ecclesiastica penitus alienum.

Datum Tuscul., Non. Febr.



DCCCLIX. Ad Henricum Remensem archiep.---Ut Araldo presbytero suam faciat ecclesiam restitui. 
[MARTEN., Ampl. Collect., II, 884.]

Insinuauit nobis Araldus presbyter, lator presentium, quod cum prior et capitulum Sarmeliensis ecclesie Dominico diacono ecclesiam S. Remigii de Masdeio, que ad iurisdictionem eorum spectare dignoscitur, uiuente presbytero eiusdem ecclesie, concessissent, memoratus diaconus eam in manibus predicti prioris multis  presentibus refutauit. Transacto uero aliquanto tempore, presbyter ille, qui erat in eadem ecclesia, ipsam priori et capitulo resignauit: quam prefatus prior de assensu capituli predicto Araldo concessit, et eum uenerabili fratri nostro Catalaunensi episcopo presentauit, a quo curam animarum recipiens, prescriptam ecclesiam postea per septem annos pacifice possedit. Post hec autem, ut idem presbyter asseuerat, prenominatus diaconus ad nostram presentiam accedens, nostras ad te litteras impetrauit, in quibus continebatur quod, si legitimis testibus probare posset, sibi predictam ecclesiam prius canonice concessam fuisse, ipsam ei restituere non differres. Quam quidem ecclesiam presbytero reclamante,  et ad nostram presentiam diaconum appellante, illi restituisti: uerum quoniam ex nostri officii debito singulis et presertim uiris ecclesiasticis iustitiam suam integram conseruare tenemur, et que aliquo errore facta esse noscuntur, ad rectitudinis tramitem reuocare; fraternitati tue per apostolica scripta precipiendo mandamus, quatenus infra XL dies post harum susceptionem, utramque partem ante tuam presentiam conuoces, et rei ueritate diligenter inquisita et cognita, si constiterit tibi quod predictus diaconus prescriptam ecclesiam in manibus prefati prioris refutauerit, et eam postea predictus A. canonice fuerit adeptus, et libere possederit,  ipsam, amoto diacono, prenominato presbytero, omni dilatione et appellatione cessante, restituas, quam eum facias pacifice possidere.

Data Tuscul., uI Idus Februarii.



DCCCLX. Ad eumdem.---Commendat ei fratres uirtuensis monasterii. 
[Ibid., 885.]

Paci et quieti religiosorum uirorum pastorali sollicitudine nos oportet diligenter intendere, et ne indebitis molestiis agitentur, attentiori studio prouidere; intelleximus autem ex insinuatione dilectorum filiorum nostrorum abbatis et fratrum monasterii uirtuensis, quod Laudatus  Catalaunensis ciuis eos pro quadam pecunia, quam ab eis iniuste requirit, iugiter inquietat, licet predicti abbas et fratres firmiter asseuerent ei se nichil debere persoluere. Unde quoniam ex iniuncto nobis officio uiros ecclesiasticos ab uniuersorum iniuriis et molestiis defensare tenemur, fraternitati tue per apostolica scripta precipiendo mandamus, quatenus memoratum uirum moneas, et districte compellas, ut nichil indebite a predictis fratribus exigere, nec eos de cetero inquietare uel eorum bona iniuste molestare presumat. Si autem de ratione confidit, et aduersus eos super iam dicta pecunia agere uoluerit, coram te ordine iudiciario experiatur, et tu causam audias et eam debito  fine decidas.

Data Tuscul., u Idus Februarii.



DCCCLXI. Ad Petrum abbatem S. Remigii et Fulconem decanum Remensem.---Iudicandam causam committit. 
[MANSI, Concil., XXI, 926.]

Dilectus filius noster abbas S. Theodori transmissa nobis conquestione monstrauit quod Helisendis mulier, et uir suus, eum super quadam terra multipliciter inquietant, et indebitis molestiis agitare presumunt. Cumque super hoc causam intrassent, demum ad nostram audientiam appellarunt. Quia uero ex iniuncto nobis officio uniuersis Dei  fidelibus debitores existimus, et cuique in iure suo adesse debemus, discretioni uestre per apostolica scripta mandamus, quatenus predictam mulierem et uirum eius commoneatis, et districte compellatis, ut ab infestatione prefati abbatis super prescripta terra omnino desistant, et eam in pace sibi ac quiete dimittant; uel si de iure confidunt, in presentia uestra ordine iudiciario experiantur. Si autem causam intrare decreuerint, partibus ante uestram presentiam conuocatis, et rationibus hinc inde auditis et cognitis, eamdem causam, remoto appellationis obstaculo, mediante iustitia, decidatis.

Datum Tuscul., II Idus Febr.



DCCCLXII. Ad Henricum Remensem archiep.---Commendat ei F. Ostreuandensem archidiaconum. 
[MARTEN., Ampl. Collect., II, 885.]


Eos quos honestate credimus et scientia preeminere, tanto diligentius tue commendamus sollicitudini, quanto ad tuam fraternitatem specialius spectat uiros honestos et litteratos diligere, et eis honorem et gratiam exhibere, attendentes itaque prudentiam et honestatem dilecti filii nostri F. Ostreuandensis archidiaconi, ipsum tanquam uirum probum honestum et discretum sincero cordis affectu diligimus, et eum fraternitati tue sollicite duximus commendandum. Quapropter caritatem tuam rogamus atque monemus,  quatenus pro reuerentia B. Petri et nostra, et intuitu probitatis et honestatis sue ipsum diligas, manuteneas, et honores, et in petitionibus suis efficaciter et clementer exaudias et eum in honore et beneficiis suis nullatenus graues, nec a quoquam grauari permittas: ita quod se gaudeat dilectioni tue nostris precibus commendatum, et nos quoque sinceritati tue gratias teneamur copiosas referre.

Data Tuscul., Idus Februarii.



DCCCLXIII. Ad eumdem.---Pro Stephano clerico aduersus canonicos Catalaunenses. 
[Ibid., col. 886.]

 Cum olim conquestione Stephani pauperis clerici latoris presentium causam, que inter ipsum et canonicos Catalaunensis Ecclesie super terris ad dotem altaris de Cortoismunt pertinentibus, quas iidem canonici detinebant, uertebatur, dilectis filiis nostris archidiacono et decano Ecclesie tue commiserimus, appellatione postposita, terminandam, ipsi, sicut ex litteris eorum accepimus, terras ipsas ad dotem eiusdem altaris pertinere, et predicto clerico restituendas esse per sententiam iudicarunt; sed iam dicti canonici sententiam exsecutioni mandare, aut iam dicto clerico ad commonitionem eorum fructus inde perceptos restituere noluerunt. Nos itaque sententiam ipsam ratam et firmam habentes, fraternitati tue per apostolica  scripta mandamus, quatenus memoratos canonicos et nostra et tua auctoritate compellas, ut prescriptas terras supradicto clerico, quemadmodum sibi a predictis iudicibus adiudicate fuerunt, in pace et quiete, appellatione cessante dimittant, et fructus, si quos inde a tempore late sententie perceperunt, ei sine dilatione et diminutione qualibet restituere non postponant.

Data Tuscul., X Kal. Martii.



DCCCLXIu. Ad Guidonem abbatem Sancti Nicasii, et M. Radulfum canonicum Remensem.---Ut nonnullos qui damna monasterio S. Remigii intulerant, reparare cogat. 
[MANSI, Concil., XXI, 942.]


ALEXANDER papa III GUIDONI abbati S. Nicasii, et M. RADULFO canonico Remensi.

Suggestum est auribus nostris quod Galcherus de Castellione uillam de Belloi, que ad monasterium B. Remigii pertinet, diabolico furore accensus destruxit, et duas alias uillas eiusdem monasterii ita spoliauit, quod spolia inde abducta XL librarum pretio estimantur. Milo uero Malus-uicinus, cum eidem monasterio plura damna et iniurias intulisse dicatur, nec uult inibi satisfacere, neque quod ratio exigit exhibere. Simon autem de burgo predicto monasterio apud Wandrecicurt damna plurima et iniurias inferre non cessat. Preterea Burdinus  de Besanes terram, que prenominato monasterio fuit in eleemosynam data, duobus hominibus, quibus eam abbas eiusdem loci hereditario iure concesserat, auferre laborat. Sane presbyter de Alem. in uilla prescripti monasterii quamdam domum in damnum eiusdem ecclesie edificare presumit. Ad hec cum quidam homo Sancti Remigii se cum quadam parte hereditatis sue, diuini amoris et caritatis ardore succensus, hospitali S. Marie Remensis ad seruiendum hospitibus pro anime sue remedio reddidisset, parentes eius a longe uenientes, quamuis magnam partem bonorum suorum eis dederit, prelibatum monasterium et Ecclesiam Remensem super iam dicta eleemosyna inquietare nituntur. Unde quoniam nostra interest iura ecclesiarum  defendere, et eis contra malefactores suos apostolice protectionis patrocinium ministrare, discretioni uestre per apostolica scripta mandamus, quatenus ex parte nostra predictas personas commoneatis, et districtius compellatis, ut predicto monasterio de damnis et iniuriis allatis congrue satisfaciant, et ablata restituant, et de cetero ab eius et rerum suarum molestatione penitus conquiescant, uel sub uestre discretionis examine plenam exinde sibi iustitiam exhibeant.

Preterea abbas sepe dicti monasterii, de thesaurario Laudunensi, quod apud Creonam iustitiam suam imminuat, et penitus subtrahat; et de Willermo marescalco nobilis uiri comitis Henrici, quod  cuidam homini suo X libras abstulerit, et multa ei mala fecerit; et de abbate Tenaliis, qui cum dicatur multa illi damna inferre, ei exinde coram uenerabili fratre nostro Remensi archiepiscopo noluit, prout mandauimus, respondere, grauem ad nos querimoniam transmisit. Ideoque uobis presentium auctoritate iniungimus, ut predictos uiros ad resarcienda illata damna prefato abbati, et ad restituenda ablata, et ad satisfactionem de illatis iniuriis exhibendam, uel ad complementum iustitie faciendum, auctoritate nostra monere, et districte compellere studeatis: et in supradictis omnibus cum ea maturitate et prouidentia procedatis, quod exinde diligentia et sollicitudo uestra ualeat non immerito commendari, et nos discretioni uestre confidentius  negotia ecclesiastica committere ualeamus.

Datum Tusculani, IX Kal. Martii.



DCCCLXu. Ad eumdem.---Causam inter S. Urbani et Deruensem abbates terminandam committit. 
[Ibid.]

Causam que inter dilectos filios nostros abbatem S. Urbani  et abbatem Deruensem super quadam capella uertitur, dilectis filiis nostris P. abbati S. Remigii et F. decano Remensi commisimus audiendam, et fine debito terminandam. uerum  quoniam abbas Deruensis super falsa suggestione, licet eadem causa fuerit, appellatione remota, commissa, ad nostram, sicut accepimus, audientiam appellauit, et illi appellationi ad nos facte uoluerit deferre, tibi de cuius prudentia et honestate confidimus, causam ipsam committimus audiendam et fine congruo terminandam. Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam conuoces, et, rationibus hinc inde plenius auditis et cognitis, eamdem causam concordia uel iustitia mediante, remota appellatione, decidas.

Data Tuscul., IX Kal. Martii.



DCCCLXuI. Ad Petrum abbatem et fratres Sancti Remigii.---Frescengiarum remissionem, eorum monasterio factam ab archiepiscopo Remensi, ratam habet. 
[Ibid., col. 943.]


Rationabiles et honestas petitiones gratanti animo debemus admittere, et uota que a rationis tramite non discordant prosequente effectu complere. Relatum est siquidem auribus nostris quod, cum singulis annis duas procurationes, unam in depositione sancti Remigii, et alteram in translatione ipsius, Remensi archiepiscopo debeatis persoluere, et singulis quibusque certis numeris et mensuris distinctis, de frescengiarum pretio nulla estimatio facta fuisset: uenerabilis frater noster Henricus Remensis  archiepiscopus molestiam et inquietationem, quam inde habebatis, pia consideratione respiciens, uobis et monasterio uestro frescengias omnino remisit: ita sane quod in depositione beati Remigii quinquaginta solidos, Remensis monete, et totidem in translatione ipsius Remensibus archiepiscopis annuatim soluere teneamini. Quam utique remissionem, quemadmodum a predicto archiepiscopo facta est, et sigilli sui munimine roborata, ut firmam et ratam habeatis, eam auctoritate apostolica confirmamus, et presentis scripti patrocinio communimus: statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem  hoc attentare presumpserit, indignationem Omnipotentis et beatorum Petri et Pauli apostolorum eius se nouerit incursurum.

Datum Tuscul., uIII Kal. Martii.



DCCCLXuII. Ad eumdem.---Causam inter canonicos Catalaunenses S. Nicolai et abbatem Deruensem committit terminandam. 
[Ibid.]

Perlatum est ad audientiam nostram quod, cum causa que inter dilectos filios nostros canonicos  S. Nicolai Catalaunensis et abbatem Deruensem super ecclesia Campi-Auberti uertitur, in presentia fratris nostri Catalaunensis episcopi tractaretur, ad nostram fuit audientiam appellatum. Quia igitur neutra partium ad agendum uenit instructa, tibi, de cuius prudentia et honestate confidimus, eamdem causam committimus audiendam, et appellatione remota fine debito terminandam. Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam conuoces, et, rationibus hinc inde plenius auditis et cognitis, eamdem causam infra duos menses, remoto appellationis obstaculo, mediante iustitia decidas.

Data Tuscul., uIII Kal. Martii.



DCCCLXuIII. Bituricensi et Ambianensi presulibus causam matrimonii S. et R. de Guisia committit. 
[Ibid.]


ALEXANDER episcopus, seruus seruorum Dei, uenerabilibus fratribus Bituricensi et Ambianensi  episcopis, salutem et apostolicam benedictionem.

Quoniam certo experimento didicimus uos esse cultores et amatores iustitie, et ea modis omnibus abhorrere que de radice iniquitatis noscuntur procedere, uobis, quorum fidem et sinceritatem sumus experti, causam matrimonii que inter nobilem  mulierem S. et R. de Guisia uirum eius uertitur, iampridem commisimus audiendam et fine debito terminandam. Quia uero eadem causa, sicut ex litteris uestris accepimus, nondum est fine congruo terminata, fraternitati uestre per iterata scripta mandamus, quatenus in unum pariter conuenientes, utramque partem congruo loco et tempore ante uestram presentiam conuocetis, et, rationibus hinc inde plenius auditis et cognitis, eamdem causam pontificali maturitate ac grauitate adhibita, et cuiuslibet gratia et fauore postposito, ita pure et sincere secundum aliarum nostrarum litterarum tenorem, seruata canonum equitate, remoto appellationis obstaculo, decidatis, quod iudicium uestrum tam apud Deum quam apud homines debeat  non immerito comprobari. Si que uero littere a nobis ex parte uiri, istis aut prioribus litteris nostris contrarie fuerint impetrate, eis fidem nullatenus adhibeatis, sed eas tanquam subreptitias reputetis. Ceterum si predictus uir mulieri quod ipsam recipere debeat, et maritali affectione tractare, iuxta mandatum uestrum, plenam securitatem prestare noluerit, eum appellatione remota, excommunicationis sententia percellatis, et per totum episcopatum Landunensem auctoritate nostra freti, faciatis sicut excommunicatum uitari, et apud nobilem uirum Philippum comitem Flandrensem partes  uestras efficaciter interponatis, ut eidem mulieri terram quam ex parte sua uir eius accepit, sine molestia faciat reddi, et in pace dimitti, donec predictus uir suum plenius cognoscat excessum, et Ecclesie humiliter adimpleat et deuote mandatum. uolumus autem ut infra XI dies post harum susceptionem que supradicta sunt maturius exsequamini.

Data Tuscul., uIII Kal. Martii.



DCCCLXIX. Ad Galdinum arch. Medionalensem.---Pro Oberto subdiacono. 
[FRISI, Memorie storiche di Monza, t. II, p. 67.]

 ALEXANDER episcopus, seruus seruorum Dei, uenerabili fratri G. Mediolanensi archiepiscopo, apostolice sedis legato, salutem et apostolicam benedictionem.

Dilectus filius Obertus subdiaconus noster, Modetiensis Ecclesie archipresbyter, transmissa nobis relatione monstrauit quod proceres et uauassores de Sexto ecclesie sue decimas recusant exsoluere et diuine propter hoc Maiestatis oculos contra se non dubitant prouocare. Nam cum decime a Deo sint non ab homine institute, offensam Dei incurrunt qui eas subtrahere locis quibus sunt deputate presumunt. Ideoque fraternitati tue per apostolica scripta precipiendo mandamus, quatenus predictos proceres et uauassores moneas  instanter et districte compellas ut prefato presbytero et ecclesie sue debitas decimas de animalibus et aliis suis rebus de quibus consuetum est decimum dari, sine diminutione deinceps et difficultate persoluant, nec eas ulterius in anime sue perniciem detinere presumant. Si qui autem monitis tuis contumaciter parere contempserint, eos ecclesiastica censura percellas.

Datum Tusculani, Iu Kalend. Martii.



DCCCLXX. Ad Henricum Remensem archiep.---Nullas aduersus eum dedisse litteras abbati de Cheminone. 
[Ibid.]


Relatum est nobis quod abbas de Chimeignon  , se iactitat ac gloriatur a nobis litteras impetrasse, ut quoscunque de tuo uellet archiepiscopatu impetere, eos ante uenerabilem fratrem nostrum Willelmum Senonensem archiepiscopum, apostolice sedis legatum, posset, remoto appellationis obstaculo, conuenire. Quod utique falsum esse cognoscas, et qua fronte id iactitet uehementer miramur: cum nec ei nec aliis nos credamus similes litteras indulsisse, nisi per errorem forte hoc contigisset. Unde uolumus et mandamus ut, si tibi litteras tales  ostenderit, eas ab illo extorqueas, et ipsas nobis transmittas, ut, si per errorem facte sunt, corrigere possimus, aut penam infligere, si fuerit infligenda.

Data Tuscul, III Kal. Martii.



DCCCLXXI. Ad eumdem.---In gratiam Leonis abbatis S. Gisleni electi, quem schismatici eiecerant. 
[Ibid., col. 889.]

Perlatum est ad audientiam nostram quod, cum Leo canonice fuisset in abbatem Sancti Gisleni  electus, postea quia noluit illud nefandum et detestabile iuramentum prestare, a schismaticis fuit eiectus, et alius in loco suo per Cameracensem  dictum electum  intrusus. Unde quoniam ex eo quod fidei catholice et unitatis uirtutem seruauit, gloriam meruit et laudem acquirere, et digne retributionis premium exspectare, fraternitati tue per apostolica scripta mandamus, quatenus, rei ueritate comperta, si tibi constiterit, quod de persona predicti L. canonice fuisset facta electio, et pro alia causa non fuerit amotus, nisi quia schismatice prauitati noluit consentire, nec illo detestabili iuramento fedari, ipsius electionem, si alias idoneus est, nullius obstante appellatione, confirmes, et ipsum administrationem predicte Ecclesie, intruso amoto, libere facias sine molestatione, habere, et si quis eum super hoc ausu temerario infestare presumpserit, in eum ecclesiastice  animaduersionis non differas exercere censuram.

Data Tuscul., III Kal. Martii.



DCCCLXXII. Ad eumdem.---Ut matrimonium inter filiam regis Ludouici et filium Frederici imperatoris impediat. 
[Ibid.]

Suggestum est nobis quod carissimus in Christo filius noster Ludouicus illustris Francorum rex fuerit requisitus, ut filio F., persecutoris Ecclesie, suam desponsaret filiam in uxorem. Quia uero id regno periculosum et Ecclesie posset esse damnosum, fraternitatem tuam monemus atque mandamus,  quatenus ne matrimonium illud fiat, predicto regi modis omnibus studeas dissuadere, et rem penitus impedire. Si enim regi placuerit, eam filio imperatoris Constantinopolitani poterit tradere in uxorem, quia nos opportune, Deo adiuuante, laborabimus quod res celeri compleatur effectu. Sane apud imperatorem regnum et consanguinei puelle erarium indeficiens semper inuenient.

Data Tuscul., II Kal. Martii.



DCCCLXXIII. Episcopo  Tornacensi precipit ut Danieli presbytero ablata restituat, 
[Ibid., col. 890.]


Ex insinuatione Danielis presbyteri S. Ioannis in Gandauo accepimus quod, cum ei et quibusdam aliis singulis annis exactionem pecunie irrationabilem faceres, et in consuetudinem, duceres, illis te suppliciter et deuote rogantibus ut te a tali exactione temperares, tu uehementer commotus atque turbatus, predictum D. quia uerbum proposuit, ab officio suspendisti, alios terrore minarum ad hoc inducens quod quidquid statueres de rebus eorum pro tuo nutu acciperes, et quod graue est,  abbati S. Petri Gandensis  firmiter precepisti ut illo prorsus expulso, alium loco suo presbyterum substitueret. Que utique si ueritate subsistunt, quam grauia sint et dura animaduersione plectenda, nisi personam tuam multo caritatis feruore diligeremus certis experimentis sentires, et euidentibus indiciis comprobares. Dignitas uero et officium quod, prouidente Domino, geris, debet te circa subditos tuos modestum et temperatum efficere et propitium reddere ac benignum, et illud deberes semper attendere, quod in epistola B. Petri legitur: Non sicut dominantes in clero, sed forma facti gregis; ideoque fraternitati tue per apostolica scripta mandamus, et sub periculo ordinis et officii tui districte precipimus quatenus, si ita est, prefato sacerdoti  beneficium et officium suum cum integritate in pace et quiete restituens, ab huiusmodi exactionibus, que tue administrationis dignitati noscuntur penitus obuiare, desistas. Hoc enim de radice cupiditatis et auaritie prouenit, unde Simoniace prauitates erumpunt et enormitates plurime committuntur, et exempla perniciosa procul dubio generantur. Consulens ergo tue honestati, ita excessus et presumptiones tuas in hac parte corrigas atque emendes, quod nullam a prefato sacerdote uel aliis de te querelam super huiusmodi de cetero audire debeamus. Scias enim et pro certo cognoscas quod, si ad nos super his querela fuerit ulterius perlata, quantumcunque personam tuam diligamus,  ita duriter in te animaduertimus quod ceteri hoc audientes similia timebunt ullatenus attentare.

Data Tusculi, Kal. Martii.



DCCCLXXIu Ad Meldensem et Ambianensem episcopos.---Eis causam matrimonii inter comitem Robertum et filiam Hugonis de Brois examinandam committit. 
[Ibid., col. 891.]

ALEXANDER episcopus, seruus seruorum Dei, uenerabilibus  fratribus nostris Meldensi  et Ambianensi  episcopis, salutem et apostolicam benedictionem.

Suggestum est nobis quod, cum dilectus filius noster nobilis uir comes Robertus disposuerit filiam suam Hugoni de Brois, tradere in uxorem et matrimonio copulare, nobilis uir comes Henricus inter eos eam lineam affinitatis esse proposuit, quod non possent cum Deo et ratione coniungi: cumque super hoc ab examine uenerabilis fratris nostri Trecensis episcopi  ad nostram audientiam fuisset appellatum, comite Roberto nuntium suum mittente, altera pars nec uenit, nec aliquem pro se responsalem transmisit. Nos igitur de prudentia et honestate uestra plenius confidentes,  experientie uestre causam ipsam duximus committendam. Ideoque fraternitati uestre per apostolica scripta mandamus quatenus, si que persone apparuerint que matrimonium ipsum legitime uelint et possint impetere, rationes et allegationes, que hinc inde in medium producentur, diligenter audiatis, et testes, si qui idonei fuerint, quibus fides sit adhibenda, appellatione remota, recipiatis, et eorumdem iuratorum attestationes studiosius conscribentes, eas sub uestris sigillis clausas nobis mittatis, terminum utrique parti congruum prefigentes, quo debeant cum ipsis attestationibus apostolico se conspectui presentare. uerumtamen si super eadem causa non fuerit appellatum, nolumus  quod in eius exsecutione aliquatenus procedatis.

Data Tuscul., Iu Nonas Martii,



DCCCLXXu. Ad Henricum Remensem archiep.---Ut episcopum Beluacensem, quem iusserat ei omnem debitam exhibere obedientiam, satisfacientem sibi humaniter excipiat. 
[Ibid., col. 892.]

Dilectos filios nostros S. magistrum et D. fratrem militie Templi, nuntios tuos, ad nos cum tue fraternitatis litteris uenientes, debita benignitate recepimus, et accepto ex eorum fideli et prudenti assertione quod frater noster episcopus  Beluacensis in quibusdam inobediens tibi existens, in duabus synodis quas celebrasti, non ita reuerenter et humiliter, sicut decuit, respondisset, et quod antequam fraternitatem tuam requisisset, significauerit nobis se a te fuisse grauatum, et nec, cum tu eum propter hoc appellasses, et in propria persona iter arripuisset ad nostram presentiam ueniendi, prosequi appellationem curasset, licet clerici sui eum excusarent, quod hoc non contemptu uel contumacia aliqua, sed pro infirmitate solummodo dimisisset, aduersus eum commoti sumus atque turbati, et ipsum prout expedire cognouimus  et salua honestate nos decuit, per litteras nostras super hoc redarguere curauimus, utpote qui tue sincerissime deuotionis et fidei quam circa sacrosanctam Romanam Ecclesiam, et specialiter circa personam nostram a tempore nostre promotionis insuperabili constantia, exhibuisti, memores existentes, feruentissimum desiderium et uoluntatem habemus, te sicut fratrem carissimum, et magnum membrum, ac firmissimam columnam Ecclesie, sincerissimo cordis affectu diligere, et honori et exaltationi tue, quantum cum Deo et iustitia possumus, prompta uoluntate deferre. uerumtamen quia decet te, tum nobilitate sanguinis qua preemines, tum etiam obtentu dignitatis qua polles, erga subditos et maxime suffraganeos tuos  spiritum benignitatis et mansuetudinis gerere, et benignum ac misericordem existere, nos de clementia et mansuetudine tua plurimum presumentes, et tibi tanquam fratri carissimo prompto desiderio cupientes deferre, predicto episcopo dedimus in mandatis, ut a te misericordiam et ueniam suppliciter postulans tibi tanquam patri et domino super his que manifesta sunt, et unde ad nos est appellatum, cum omni humilitate et reuerentia satisfaciat, et se humilem, deuotum et obedientem exponat. Ideoque fraternitatem tuam rogamus, consulimus et monemus, quatenus ex quo episcopus se in conspectu tuo humiliauerit, et a te misericordiam et ueniam expetierit, ei satisfactione  congrua, quam te deceat exigere, et ipsum exhibere, recepta, rancorem et indignationem remittas, et clementer gratiam tuam restituas et amorem, et circa eum animum benignum exhibeas et placatum, et ita ipsum in mansuetudine et benignitate pertractes, quod exinde mansuetudinis tue clementia ualeat potissimum commendari, et nos quoque una cum eo letari possimus, quod eum ad tuam misericordiam et benignitatem remisimus, et exinde affectioni tue uberes teneamur gratiarum actiones referre.

Data Tuscul., Iu Nonas Martii.



DCCCLXXuI. Henrico Remensi archiepiscopo, et P. abbati S. Remigii mandat ut Richardo clerico suam in ecclesia S. Pharaildis prebendam restitui faciant. 
[Ibid.]


ALEXANDER episcopus, seruus seruorum Dei, uenerabili fratri HENRICO Remorum archiepiscopo, et PETRO abbati S. Remigii, S. et A. B.

Ex transmissa conquestione Richardi pauperis clerici ad aures nostras peruenit quod G. clericus Gandauensis ei prebendam in ecclesia Sancte Pharaildis sibi concessam illicite auferre presumpsit. Unde quoniam uiris ecclesiasticis, et his maxime qui paupertate laborant, in sua iustitia debitores  existimus, discretioni uestre per apostolica scripta mandamus, quatenus predictum clericum instanter moneatis et districtius compellatis, ut eidem R. prescriptam prebendam sine molestia et difficultate restituat, et in pace et quiete dimittat, uel in presentia uestra plenam exinde, appellatione remota, non differat exhibere iustitiam.

Data Tuscul., Iu Nonas Martii.



DCCCLXXuII. Ad Henricum Remensem archiep.---Confirmat electionem Roberti episcopi Atrebatensis, conceditque ei spatium ad recipiendos sacros ordines. 
[Ibid.]

Sicut ex litteris decani et canonicorum Atrebatensis  Ecclesie nobis innotuit, cum Ecclesia ipsa pastore uacaret, ipsi in dilectum filium nostrum R.  prepositum S. Audomari unanimiter conuenerunt, et eum sibi elegerunt episcopum et magistrum. Licet autem ad te sicut ad metropolitanum suum pertineat electionem eorum confirmare, quia tamen idem prepositus infra ordines est, et dispensatio talis electionis ad Romanum pontificem et non ad alium spectat, a nobis instanter et suppliciter postularunt ut eorum electionem dispensatiue auctoritate apostolica firmaremus. Nos itaque eorum precibus annuentes, et attendentes prudentiam et discretionem ipsius prepositi, et per eum prefate Ecclesie credentes grata commoda prouentura, in hoc de communi fratrum nostrorum  consilio dispensandum duximus, et electionem ipsam, salua dignitate et iustitia tua et ecclesie tibi commisse, auctoritate apostolica confirmandam. Ad hec attendentes quomodo predicto electo apud nobilem uirum Philippum Flandrensem comitem tot immineant negotia, quod ab his facile non possit ac celeriter expediri, ad instantiam precum ipsius comitis ei duximus indulgendum, ut a proximo festo Pentecostes usque ad annum reuolutum, ad recipiendos ordines contra uoluntatem suam non debeat cogi: ita quod eisdem negotiis expeditis, deuotiori animo ordines et consecrationem possit recipere, et liberius officio pontificali uacare. Unde uolumus et mandamus, quatenus eumdem electum  de recipiendis ordinibus infra terminum ipsum non graues, quoniam sacri canones multo maius temporis interstitium his indulgent, qui sunt ab ordine ad ordinem promouendi.

Data Tusculi, Iu Nonas Martii.



DCCCLXXuIII. Ad Henricum Remensem archiep. et Gualterum Tornacensem episcopum.---Ut prauam consuetudinem tollant in parochia Dudasselensi. 
[Ibid., col. 894.]

ALEXANDER episcopus, seruus seruorum Dei, uenerabilibus fratribus HENRICO Remensi archiepiscopo,  et G. Tornacensi episcopo, salutem et apostolicam benedictionem.

Relatum est auribus nostris ex transmissa conquestione parochianorum Dudasselensis Ecclesie, quod, cum alicui eorum a circatoribus decimarum obiectum fuerit, quod integras decimas non exsoluerit, et post tertiam Dominicam non exhibuerit quod de decimis dicitur esse subtractum; tandem proxime sequenti feria post tertiam Dominicam eum oportebit iuramento firmare, quod integre decimas persoluisset, nisi forte supplere uoluerit quod de decimis dicitur subtraxisse. Si uero in prestando sacramento manu, uultu, uel oculis, seu aliqua parte trepidauit, ita quod trepidatio possit notari; uel si unus uel plures digiti manus defuerint, qui non sint  positi super reliquias sine trepidatione qualibet, cogitur de praua et iniqua consuetudine duos solidos et decimam in duplum soluere, quam dicitur subtraxisse. Que utique consuetudo praua est penitus et detestabilis, et tam diuino quam humano iuri contraria, nec nisi de superabundantis cupiditatis radice noscitur processisse, cum magis sint commendandi, qui cum tremore, quam illi qui ad sacras reliquias irreuerenter, ut non dicamus impudenter, accedunt. Quoniam igitur praue consuetudines sunt penitus exstirpande, nec debent locum inter clericos uel laicos inuenire, fraternitati tue per apostolica scripta mandamus, quatenus, si res ita se habet, tam horrendam et detestabilem consuetudinem auctoritate  nostra et uestra euellatis et penitus exstirpetis, et ex eo quod in prestando iuramento trepidauerunt, qui iuramentum facere compelluntur, aut quod totam manum super reliquias non posuerunt, ipsos non sustineatis de cetero aliqua pena mulctari. Si qui uero fuerint, qui propter hoc penam aliquam irrogauerint, ipsos a tanta presumptione, sublato appellationis remedio, censura ecclesiastica compescatis, prohibentes attentius decimas a laicis exigi, uel eas ipsis exsolui, aut eis de subtractione decimarum excusationem uel iuramentum quodlibet exhiberi.

Data Tusculi, III Nonas Martii.



DCCCLXXIX. Henrico Remensi archiepiscopo, et G. Laudunensi episcopo causam de quibusdam oblationibus inter Brugenses canonicos et R. presbyterum Dudasselensem committit terminandam. 
[Ibid., col. 895.]


ALEXANDER episcopus, seruus seruorum Dei, uenerabilibus fratribus HENRICO Remensi archiepiscopo, et G.  Laudunensi episcopo, salutem et apostolicam benedictionem.

Cum dilectus filius noster L. pro canonicis Brugensibus, et R. presbyter Dudasselensis Ecclesie in nostra essent presentia constituti, super quibusdam  oblationibus coram nobis inter se ceperunt questionem mouere; ad easdem sibi oblationes uindicandas, idem presbyter priuilegium quoddam sub nomine prepositi Brugensis et predictorum canonicorum nobis representauit, quod, a nobis confirmari attentius postulabat, adiiciens quod cum ipse et ecclesia sua prescriptis oblationibus sine iudicio spoliati sint, idem presbyter ad nostram audientiam appellauit. Prefatus uero L., qui uerbum pro supradictis canonicis faciebat, asseruit pactionem que super eisdem oblationibus facta fuerat, de iure stare non posse, nec debere prescriptum priuilegium confirmari, quoniam prauus contractus fuerat, cum pro recompensatione oblationum, que spirituales sunt, temporalia fuerint erogata. Nos itaque uolentes eidem  cause finem imponere, cum neuter super his que dicebat fidem nobis facere posset, eamdem causam experientie uestre committimus, fraternitati uestre per apostolica scripta mandantes, quatenus, utraque parte ante uestram presentiam conuocata, rei ueritatem studiosius inquiratis, et si inueneritis prefatum presbyterum et ecclesiam secum prescriptis oblationibus absque iudicio uel post appellationem spoliatos, eis oblationes ipsas, sublato appellationis remedio, faciatis restitui, et deinde si predicti canonici exinde agere uoluerint, causam audiatis et appellatione remota fine debito terminetis.

Data Tuscul., XI Nonas Martii.



DCCCLXXX Remensi archiepiscopo causam committit terminandam inter uirum et feminam 
[Ibid.]


Significauit nobis dilectus filius noster W., decanus S. Saluatoris, quod cum parochianus quidam ecclesie S. Marie Brugensis, ad quamdam mulierem consuetudinem habuisset, tandem mulier eum reclamauit in uirum, et uir mulierem ipsam suam esse uxorem negauit, sed recognouit se eam aliquanto tempore carnaliter habuisse. Cum autem in presentia sua eadem controuersia tractaretur, in prima et secunda uocatione mulier in matrimonii probatione defecit, et deinde datis induciis, prefata mulier matrem suam et seruum fratris sui et propriam  ancillam sororis sue ad matrimonium probandum produxit. Eodem uero decano super causa ipsa sententiam ferre uolente, prefata mulier uenerabilem fratrem nostrum Tornacensem episcopum appellauit, diem prefigens quo ad ecclesiam accederet. uir uero ad audientiam nostram in uoce appellationis prorupit. Unde quia propter absentiam partium non potuimus in causa procedere, eam experientie tue committimus, fraternitati tue presentium auctoritate mandantes, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius  auditis et cognitis, causam ipsam infra XI dies post harum susceptionem, sublato appellationis remedio, canonico fine decidas.

Data Tusculi, XI Nonas Martii.



DCCCLXXXI. Ad eumdem.---Ut ablata P. et T. presbytero a Rainaldo comite et Henrico de Grandi-prato, faciat restitui. 
[Ibid., col. 897.]

Querelam P. presbyteri ad nos uenientis accepimus, quod Rain. comes ei decem et septem solidos contradicit exsoluere, quos sibi data fideiussoria cautione exhibere tenetur. Adiecit insuper quod Henricus de Magno-prato ei per seruientem suum iumentum quoddam fecit uiolenter auferri, et eumdem  presbyterum, in eum uiolentas manus iniiciendo, turpiter et inhoneste tractari. Nihilominus etiam nobis proposuit, quod idem H. T. presbytero nepoti suo XXu solidos contra iustitiam abstulit, quos reddere sibi contemnit. Quia igitur sustinere non possumus uel debemus, ut laici debeant clericorum iura uiolenter inuadere, uel in ipsos ausu temerario deseruire, fraternitati tue per apostolica scripta mandamus, quatenus ablata omnia memoratis presbyteris infra XL dies post harum susceptionem facias cum integritate restitui, aut exinde sibi coram te, appellatione remota, plenam et sufficientem iustitiam exhiberi, ita quidem quod si iam dicti milites aliter tibi non acquieuerint, eos ecclesiastica  censura percellas. Si uero tibi constiterit seruientem prefati Henrici ad supradictum presbyterum de mandato eiusdem Henrici uiolentas manus ausu nefario iniecisse, quid exinde facere debeas tua discretio plenius recognoscit.

Data Tuscul., Non. Martii.



DCCCLXXXII. Ad eumdem.---Ut episcopum Suessionensem hortetur ut, solo episcopatu contentus, dimittat cancellariam. 
[Ibid.]

His que pertinent ad incrementa uirtutum et animarum salutem, promptam nos conuenit curam et diligentiam adhibere, et Ecclesiarum commodis et  profectibus feruenti desiderio et sollicitudine aspirare. Sane non est prudentie tue incognitum, sed certum et manifestum, quantum oporteat episcopum super cura gregis sibi commissi circumspectionem et sollicitudinem gerere, et ne luporum morsibus exponatur, oculo attentioris sollicitudinis uigilare. Ceterum quoniam uenerabilis frater noster Suessionensis episcopus cancellarie officium et pontificalis administrationis sollicitudinem non potest simul et congrue exercere, cum utrumque officium totam non diuisam desideret habere personam, ei mandauimus ut, relicta cancellaria  , cure et administrationi  iniuncte sibi sollicitudinis diligenter et studiose intendat, et super custodia Ecclesie et populi sibi commissi uigil et intentus existat, ut inde coram Patrefamilias, plenam ualeat reddere rationem. Ideoque fraternitati tue per apostolica scripta mandamus, quatenus eumdem episcopum super hoc eodem commoneas, et si cum assensu et pace karissimi in Christo filii nostri E. illustris Francorum regis fieri potest, districte compellas.

Data Tuscul., Nonis Martii.



DCCCLXXXIII. Ad eumdem.---De causa inter Iac. presbyterum et abbatem S. Saluatoris uirtuensis. 
[Ibid., col. 898.]

 Constitutus in presentia nostra Iac. presbyter, supplici nobis conquestione monstrauit quod, cum abbas S. Saluatoris de uirtute eum ad ecclesiam S. Stephani uille Senioris uenerabili fratri nostro Catalaunensi presentasset episcopo, et ipsum episcopus de ecclesia inuestisset; postmodum abbas, quia idem presbyter ad nutum suum nolebat censum augere, cepit negare quod illi dedisset ecclesiam, aut ipsum ad eam presentasset. Cumque super hoc tam ipse quam W. clericus, cui abbas prescriptam concessisse ecclesiam asserebat, coram prefato episcopo conuenisset, licet episcopus fateretur se predicto W. curam illius ecclesie non commisisse; timens tamen prefatus presbyter aduersarii potentia pregrauari, ad nostram audientiam appellauit.  Cumque propter hoc se nostro conspectui presentasset, nec ipse et responsalis abbatis ad agendum uenissent instructi, nos minime potuimus in causa procedere, aut ei debitum finem imponere. Quapropter de tua prudentia et honestate plenius confidentes, eamdem causam experientie tue committimus audiendam, et fine debito terminandam. Ideoque fraternitati tue per apostolica scripta mandamus, quatenus tam abbatem, quam presbyterum et clericum ante tuam presentiam conuoces, et rationibus hinc inde plenius auditis et cognitis, si legitime tibi constiterit, quod prenominato presbytero prescripta ecclesia per representationem abbatis et concessionem episcopi collata fuerit, nec postea  commiserit, propter quod ea debuerit merito spoliari, ipsam ei, appellatione et occasione remota, facias pacifice ac quiete dimitti: alioquin causam audias, et quod iustum fuerit, sublato appellationis remedio, iudices.

Data Tuscul, uI Idus Martii.



DCCCLXXXIu. Ad Henricum Remensem archiep., et G. Laudunensem episcopum.---De causa inter Brugenses canonicos et R. presbyterum. 
[Ibid., col. 899.]

ALEXANDER episcopus, seruus seruorum Dei, uenerabilibus fratribus HENRICO Remensi archiepiscopo, et G[ALTERO] Laudunensi episcopo, salutem et apostolicam benedictionem.

 Licet in litteris quas de quibusdam oblationibus, unde inter canonicos Ecclesie S. Donatiani Brugensis et R. Dudassellensis ecclesie presbyterum uertitur controuersia, uestre discretioni direximus, positum fuerit, quod dilectus filius noster L. pro canonicis uerbum fecisset: meminimus nos tamen et fratres nostri nichilominus recolunt, quod idem L. se predicti prepositi tantum fuisse asseruit responsalem. Unde quod ipse in aliis litteris canonicorum fuisse dicitur, ex nimia negotiorum frequentia incorrectum remansit. Supradictus uero presbyter se dicebat contra eumdem prepositum nullam causam habere, sed duntaxat contra canonicos. uolumus igitur et mandamus ut, eo quod in aliis litteris prefatus L. responsalis canonicorum fuisse  perhibetur, non obstante, super eadem causa rei ueritatem, iuxta tenorem aliarum litterarum nostrarum studiosius inquiratis: et si inueneritis memoratum presbyterum et ecclesiam suam fuisse prescriptis oblationibus sine iudicio uel post appellationem spoliatos, eis oblationes ipsas, dilatione et appellatione cessante, faciatis restitui, et deinde si predictus prepositus uel canonici aduersus eumdem presbyterum uel ecclesiam suam exinde noluerint agere, uos causam audiatis, et eam, appellatione remota, fine canonico terminetis.

Data Tuscul., u Idus Martii.



DCCCLXXXu. Ad Henricum Remensem archiep.---Ut Rogerum Tokellum et Guidonem, qui in clericos uiolentas manus iniecerant, excommunicatos denuntiet. 
[Ibid., col. 900.]


Ex parte Catalaunensis capituli aduersus Rogerum Tokellum et Guidonem filium senescalli et alios complices suos querelam accepimus, quod in thesaurarium ecclesie sue et clericos eius uiolentas manus ausu temerario iniicientes, eos turpiter et inhoneste tractauerunt. Unde quoniam tante presumptionis excessus graui est animaduersione plectendus, fraternitati tue per apostolica scripta precipiendo mandamus, quatenus huius rei ueritatem diligenter inquiras, et si ita esse inueneris, predictos uiros publice accensis candelis, appellatione remota,  excommunicatos denunties, et eos attentius facias euitari, donec eidem thesaurario et clericis eius de illata iniuria condigne satisfaciant, et cum litteris tuis de tanto satisfacturi excessu, apostolico se conspectui representent.

Data Tuscul, III Idus Martii.



DCCCLXXXuI Ad episcopum Catalaunensem.---Ut filium sacerdotis per ignorantiam ordinatum presbyterum sua faciat ecclesia gaudere. 
[Ibid, col. 900.]

Quoniam scriptum est in libro Psalmorum: Uniuerse uie Domini misericordia et ueritas ; et alibi: Misericordia et ueritas preibunt ante faciem tuam , P. latorem  presentium, quem ignorans filium esse sacerdotis in presbyterum ordinasti, ad misericordiam tuam iampridem duximus remittendum ut, si alias idoneum et honestum eum esse cognosceres, ad ecclesiam reciperes ad quam fuerat presentatus. Unde quod ei ad suggestionem nostram prescriptam ecclesiam assignasti, gratum gerimus et acceptum; fraternitatem tuam monentes, atque mandantes quatenus eum in prescripta ecclesia manuteneas, et eam ibi occasione illa molestari uel perturbari nulla ratione permittas: ita tamen quod dispensatio, quam circa istum adhibere uolumus, aliis non debeat legem prefigere, nec tu inde sumas exemplum, ut de cetero filios sacerdotum in sacerdotio genitos ad ordines promoueas, nisi in claustro canonicorum  regularium uel monachorum fuerint digne conuersationis iudicio comprobati.

Data Tuscul. III Idus Martii.



DCCCLXXXuII. Ad Henricum Remensem archiep.---Episcopum Siluanectensem, qui diuiserat prebendam, a potestate conferendi prebendas priuat. 
[Ibid., col. 901.]

Constituto in presentia nostra Henrico, archidiacono Siluanectensi, dilecti filii nostri S. et magister S. et D. fratres militie Templi nuntii tui, in audientia nostra et fratrum nostrorum aduersus fratrem nostrum Siluanectensem episcopum  , ex parte tua querimoniam grauem deposuerunt, quod  eum G. clerico tuo primam prebendam que in ecclesia sua uacaret ad preces suas concessisset, eam que uacauit inter ipsum et predictum archidiaconum contra decretum nostrum, quod in concilio Turonensi edidimus  , diuidere non formidauit, et cum eum per litteras et uiua uoce, ut quod fecerat corrigeret monuisses, ipsum quia noluit, tue commonitioni parere, ad nostram audientiam appellasti. Archidiaconus uero seruata modestia et humilitate in sui prolatione sermonis, quod nuntii tui proposuerant, noluit diffiteri, sed episcopum fuisse immemorem decreti nostri, quando prebendam dimidiauit, constanter proposuit, et quod non pro contemptu tuo, sed infirmitate prepediente, appellationem exsequi  omisisset, prudenti relatione adiecit. Nos uero uolentes honori et dignitati tue, in quibus cum Deo et iustitia possumus deferre, et ne alii audaciam delinquendi assumant, et occasionem uiolandi decretum nostrum attentiori studio prouidere, episcopum suspendimus ab auctoritate donandi prebendas, usque ad misericordiam nostram uel catholici successoris nostri, et archidiaconum dimidia prebenda, quam contra decretum nostrum suscepit, deliberato fratrum nostrorum consilio priuauimus, auctoritate  nostra in archidiaconatu et canonicatu remanentem, ita quod dimidia illa prebenda perpetuo careat; sed ei dimidia quam habet ab episcopo suo postquam per misericordiam apostolice sedis ei donandi prebendas auctoritas erit restituta, uel a successore suo integretur, uel alia integra assignetur. uerum licet predictus G. clericus tuus eadem ratione sua debuisset dimidia prebenda priuari, pro honore tamen tuo, et pro consideratione fraternitatis tue, et quia ipse absens erat, eam sibi dispensatiue dimisimus; ita quod integra prebenda in eadem ecclesia cum uacauerit, relicta dimidia ei debeat assignari. De cetero predictum episcopum caritati tue sollicite commendamus, rogantes atque monentes, quatenus eidem episcopo gratiam tuam clementer restituens  et amorem, eum sicut facturam tuam diligas, manuteneas, et honores, et benigne ac mansuete pertractes. Nos enim ei dedimus in mandatis, quod tibi tanquam patri et domino suo debitam obedientiam et reuerentiam exhibeat, ad quod eum promptum et uoluntarium esse non dubitamus.

Data Tuscul., III Idus Martii.



DCCCLXXXuIII. Ad eumdem.---De absolutione magistri Gerardi ab excommunicatione. 
[Ibid., col. 902.]

Constitutis in presentia nostra dilectis filiis nostris fratre Simone et magistro Stephano, nuntiis  tuis, et magistro Gerardo latore presentium, iidem nuntii tui eumdem G. dixerunt excommunicatum fuisse, et debere sicut excommunicatum uitari: predictus uero G. asseruit quod, cum mulier quedam, que super XuIII libris ab alia impetebatur, decesserit, dilectus filius noster Bos. archidiaconus Ecclesie tue, qui uices tuas in causis gerebat, aduersus eum occasione suscepta; quia causa ipsa tibi committebatur, et idem G. pro predicta muliere ad litteras commissionis impetrandas apud nos steterat, ipsum conuenit, ut tanquam fideiussor super causa ipsa in sua presentia responderet. Ipse uero se fideiussorem non recognoscens, et quomodo in litteris ipsis de fideiussione nichil continetur considerans, coram eodem  archidiacono noluit exinde respondere, imo ad nostram audientiam appellauit. uerum quod idem archidiaconus eum excommunicasset, se dicebat penitus ignorare, nisi quod predicti nuntii eum asseruabant excommunicatum fuisse. Licet autem non teneret sententia, si in eum post appellationem lata fuisset, quia tamen utrum ante uel post appellationem excommunicatus fuisset nobis erat incognitum, eum fecimus a sententia illa absolui, eumque remittimus absolutum; fraternitatem  tuam monentes attentius et mandantes, quatenus eum pro absoluto habeas, et ab omnibus facias pro absoluto haberi, nec occasione illius excommunicationis ab eo quidquam exigas, uel ab aliis exigi patiaris, nec aliquam sibi propter hoc penam infligas aut permittas infligi.

Data Tusculi, II Idus Martii.



DCCCLXXXIX. Ad eumdem.---Scribit in gratiam D. diaconi, cui fratres S. Eugenii ecclesiam de Masdeio dederant. 
[Ibid., col. 903.]

ueniens ad apostolice sedis clementiam D. diaconus, lator presentium, lacrymabili nobis conquestione  monstrauit quod, cum ei abbas et fratres S. Eugendi  ecclesiam de Masdeio canonice concessissent, frater noster Catalaunensis episcopus eum ad presentationem illorum recipere noluit, sed alium ipsis inuitis in eadem ecclesia intrusit; unde idem diaconus compulsus est ad sedem apostolicam appellare. Quia uero huius rei ueritas nobis non constat, fraternitati tue per apostolica scripta mandamus, quatenus rem ipsam diligenter inquiras, et si ita esse inueneris, et episcopus rationabilem causam ostendere non potuerit, quare ipsum ad eamdem ecclesiam recipere nolit, prefato D. prescriptam ecclesiam, occasione et appellatione cessante, facias assignari: ita quod iste non cogatur pro defectu iustitie amplius laborare. Si  autem de ratione ista a sua portione fuerit amouendus, illo amoto, qui contra uoluntatem abbatis et fratrum fuit immissus, alium idoneum ibidem ad representationem illorum non differas ordinare.

Data Tusculi, XuII Kal. Aprilis.



DCCCXC. Ad abbates S. Remigii et S. Dionysii Remensis.---Causam iudicandam iis committit. 
[MANSI, Concil., XXI, 957.]

Causam que inter G. Remensem et A. mulierem super quadam domo coram dilecto filio nostro B. archidiacono Remensi diutius est agitata, et, sicut  dicitur, ad nos per appellationem delata experientie uestre committimus audiendam, et, appellatione remota, fine congruo terminandam. Ideoque discretioni uestre per apostolica scripta mandamus, quatenus, cum exinde requisiti fueritis, utramque partem ante uestram presentiam conuocetis et si cognoueritis causam ipsam ad nos per appellationem fuisse delatam, rationibus hinc inde auditis, et cognitis, eamdem causam, sublato appellationis remedio, concordia uel iudicio terminetis.

Datum Tuscul., XuI Kal. Aprilis.



DCCCXCI. Ad Henricum Remensem archiep.---Ut episcopum Catalaunensem, qui pro absolutione excommunicate mulieris pecuniam exegerat, ab officio suo suspendat. 
[MARTEN., Ampl. Collect., II, 904.]


Relatum est auribus nostris quod, cum frater noster G.  Catalaunensis episcopus parochianos suos, Euannum scilicet et alios quosdam et eorum familias pro suis excessibus excommunicationis sententia percussisset, mandato nostro recepto, et satisfactione, sicut credimus, congrua prestita, ceteros preter uxorem prenominati E. a sententia qua tenebantur absoluit. Uxorem uero eiusdem E. contempsit absoluere, quoniam nouem libras, quas  pro eius absolutione idem episcopus exigebat, ei noluerat exhibere, licet eadem mulier super eo unde excommunicata fuerat parata fuisset iuris equitati parere. Cum autem prefatus episcopus in proposito suo persisteret, iam dicte mulieri in morte sua, penitentia fuit, uiaticum, nec non et cemeterium denegatum. Quia igitur, si uera sunt hec que de iam dicto episcopo ad nostram audientiam perferuntur, multa debent et graui animaduersione puniri, fraternitati tue per apostolica scripta mandamus, quatenus super hoc rei ueritatem diligenter inquiras, et si tibi constiterit iam dictum episcopum eidem mulieri, ipsa absolutionem petente, cupiditate pecunie absolutionis beneficium denegasse, et eam  propter illius auaritiam sine penitentia decessisse, et episcopum usque ad mandatum nostrum ab officii pontificalis exsecutione suspendas, et corpus predicte mulieris ecclesiastice tradi facias sepulture, quoniam in illum pena redundare debet et culpa, qui in mortis articulo ei absolutionem petenti absolutionis beneficium denegauit.

Data Tusculi, XuI Kal. Aprilis.



DCCCXCII. Ad eumdem.---Ut duos ecclesie sue canonicos, qui uiolentas manus in diaconum iniecerant, denuntiet excommunicatos. 
[Ibid.]

Quoties a uiris ecclesiasticis committuntur ea  que a laicis graui debeant animaduersione requiri, tanto in ipsis celerius commisse iniquitatis excessum debemus corrigere, quanto eorum exemplo ad bonum uel malum ceteri facilius prouocantur. Innotuit autem auribus nostris ex conquestione M. diaconi, latoris presentium, quod Ioannes Brieter et Erlewinus auunculus eius, Ecclesie tue canonici, ipsum infra capitulum coram dilectis filiis nostris decano et canonicis eiusdem Ecclesie contumeliis et conuiciis affecerunt, et uiolentas in ipsum manus iniiciendo, non sunt ueriti turpiter  et inhoneste tractare. Quia igitur non solum in clericis, sed in quibuslibet et aliis tantus et tam grauis excessus multa debet seueritate puniri, fraternitati tue per apostolica scripta mandamus, qualiter per eos qui interfuerunt, super hoc ueritatem diligenter inquiras, et si ita esse inueneris, supradictos canonicos, appellatione remota, excommunicatos denunties, et donec eidem diacono de iniuriis irrogatis, congrue satisfaciant, et cum litteris tuis apostolico se conspectui representent, eos facias sicut excommunicatos attentius euitari.

Data Tusculi, XuI Kal. Aprilis.



DCCCXCIII. Ad eumdem.---Ut canonici Laudunenses de illatis iniuriis faciant satis monialibus Sancti Petri Remensis. 
[Ibid., col. 905.]


Ex parte abbatisse et sororum S. Petri Remensis ad audientiam nostram est querela perlata quod, cum inter ipsas et dilectos filios nostros canonicos Laudunensis Ecclesie super quadam silua et terra de communi diuidenda, iudicio diuisio iampridem facta fuisset, iidem canonici iam dictis sororibus infra diuisionem illam damna grauia et iniurias intulerunt. Licet autem sorores ille ad sui iuris tuitionem obstaculum appellationis interposuissent, nichilominus tamen iidem canonici, appellatione  contempta, ipsis damna et iniurias intulerunt; quibus damnis et iniuriis prouocate, ad apostolicam sedem suam coacte sunt destinare querelam. Quia igitur non est sub silentio relinquendum, quod a quibuslibet, nedum a uiris ecclesiasticis contra iuris ordinem in contemptum nostrum et Ecclesie attentatur, fraternitati tue per apostolica scripta mandamus, quatenus rem ipsam diligenter inquiras, et si ita esse inueneris, prefatos canonicos moneas, et collata tibi auctoritate compellas, ut supradictis sororibus illata damna infra XI dies post harum susceptionem, appellatione remota, cum integritate resarciant, et de iniuriis irrogatis satisfactionem exhibeant competentem. De contemptu uero appellationis, eam ipsis, sublato  appellationis remedio, penam infligas, quod, fama referente, ad audientiam nostram debeat peruenire.

Data Tusculi XuI Kal. Aprilis.



DCCCXCIu. Ad eumdem.---Causam Elisendis uidue ipsi committit. 
[Ibid.]

Relatum est auribus nostris quod, cum Elisendis uidua Ioannem Aculensem et sororem eius super debito XII librarum, quas sibi soluere tenebantur,  ipsa et filii sui in presentia tue discretionis impeterent, ipsi uolentes iustitiam effugere, ad nostram iustitiam appellarunt; sed spatio duorum annorum elapso, appellationem per se uel per alios non sunt aliquatenus prosecuti. Quia igitur indignum esset et contrarium penitus rationi, ut iustitia iam dicte uidue uel filiorum suorum sub occasione derisorie appellationis debeat deperire, nos eamdem causam tuo examini remittentes, per apostolica tibi scripta mandamus, quatenus, si tibi constiterit eumdem I. et sororem eius appellationem per se uel per alium non fuisse tanto tempore elapso prosecutos, eos moneas et omni cum districtione compellas, ut prescriptam pecuniam memorate uidue et filiis suis infra XI dies  post harum susceptionem sine molestia et diminutione persoluant, aut exinde sibi coram te, appellatione remota, exhibeant iustitie complementum.

Data Tusculi, XuI Kal. Aprilis.



DCCCXCu. Ad eumdem.---Ut homines S. Remigii a uexationibus canonicorum Suessionensium defendat. 
[Ibid.]

Ad apostolice sedis audientiam ex parte ecclesie S. Remigii querela peruenit quod canonici Suessionenses et Nicolaus de Bazochis homines S. Remigii ad redemptionem compellant, eosque multis  uexationibus et iniustis exactionibus iniquietare presumant. Eapropter quoniam indignum est ut ab eis prefata ecclesia indebitam hominum suorum iacturam sustineat, fraternitati tue per apostolica scripta mandamus, quatenus iam dictos uiros diligentius commonere et districte compellere studeas, ut a prenominate hominum ecclesie redemptione, et ab ipsorum molestiis et exactionibus curent omnimodis abstinere. Si autem super hoc aliquid iuris se habere confidunt, in presentia tua poterunt experiri.

Data Tusculi, XII Kal. Aprilis.



DCCCXCuI. Ad Turonensem archiepiscopum et Eduensem episcopum.---Ut latam ab archiepiscopo Remensi sententiam excommunicationis in comitem Henricum examinent. 
[Ibid., col. 907.]


ALEXANDER episcopus, seruus seruorum Dei, uenerabilibus fratribus Turonensi  archiepiscopo et Eduensi episcopo  , salutem et apostolicam benedictionem.

Cum dilecti filii nostri magistri Stephanus et Milo Catalaunenses, nuntii uenerabilis fratris nostri H. Remorum archiepiscopi, cum litteris eius ad nostram presentiam accessissent, sollicitis apud  nos precibus institerunt ut excommunicationis sententiam quam in nobilem uirum Henricum comitem pro suis excessibus promulgauit, apostolice sedis munimine firmaremus. Dilecti uero filii nostri Ioannes Salualupus et magister Melior, qui pro ipso comite super eodem negotio uenerant, sententiam ipsam non esse tenendam coram nobis constantius asserebant, quoniam post appellationem ad sedem apostolicam factam, ipsam aiebant fuisse prolatam. uerum iam dicti nuntii archiepiscopi sententiam, sicut pars altera constanter asseuerabat, post obiectum appellationis obstaculum in eumdem comitem latam fuisse recognouerunt; sed addentes dixerunt quod idem comes, fines appellationis transgrediens, per prepositos  et malitiam suam terras Ecclesie Remensis post appellationem inuasit, et ecclesiam quamdam iurisdictionis archiepiscopi, hominum ibidem existentium aliis interfectis, aliis uero in captionem ductis, pro sua fecit uoluntate comburi, nec homines quos in sua captione tenebat ad preces et commonitionem predicti archiepiscopi absoluere uoluit, donec ipsos sese redimere iniuste cegit. Contra quod siquidem nuntii iam dicti comitis responderunt quod, si prepositi et militia sua post appellationem talia commiserunt, non de ipsius conscientia uel mandato processit, et quod de captiuis requisitus fuisset, omnino inficiabantur, adiicientes quod homines ipsius comitis terram  archiepiscopi non inuaserunt, sed cum prepositi et militia eiusdem archiepiscopi terram comitis inuaderent, ei sui homines occurrerunt, et ipsos fortuna prosperante in fugam uerterunt, de quibus alios occiderunt, alios uero in captionem duxerunt.

Licet autem hinc inde coram nobis uaria super eodem negotio dicerentur, super his tamen neutra partium nobis fidem facere potuit, et cum duo ex his solummodo ex utriusque partis confessione nobis constarent, quod uidelicet ad nos appellatum fuisset, et post appellationem prenominatum comitem archiepiscopus excommunicationi subiecerit, sententiam ipsam iuxta preces et petitionem ipsius non potuimus nec debuimus confirmare uel  ratam habere, quamuis ei sicut uenerabili fratri nostro, et tam dignitatis officio quam sanguinis generositate preclaro, in omnibus que cum Deo possumus, prompta uoluntate condescendere uelimus, nisi prius super his que nuntii eius nobis proposuerant, certitudinem possemus habere. Ne igitur alterutri partium pro iuris defectu relinquere uideamur materiam conquerendi, horum cognitionem experientie uestre, de qua plenam et indubitatam fiduciam gerimus, duximus committendam, apostolica uobis auctoritate mandantes ut insimul conuenientes, super his omnibus infra XI dies post harum susceptionem, rei ueritatem diligentius inquiratis; et si uobis constiterit iam dictos prepositos et militiam de mandato uel  conscientia supradicti comitis, post appellationem et ante excommunicationem terram prefati archiepiscopi non repellentes, sed inferentes iniuriam aggressos fuisse, aut etiam ipsum ab eodem archiepiscopo requisitum, homines ei quos tenebat in uinculis reddere noluisse, uel exinde sibi iustitiam exhibere, sententiam in eum latam, nisi interim inter se, quod magis cupimus, amicabiliter conuenerint, remoto appellationis obstaculo auctoritate nostra ratam habeatis et confirmetis, et eam precipiatis inuiolabiliter obseruari. Ceterum incendiarios illos que in prescripta ecclesia ignem apponere presumpserunt, usque ad dignam satisfactionem excommunicatos denuntietis, et ab omnibus faciatis cautius euitari. Alioquin  sententia tenere non debet, quia sententia post appellationem lata, sicut uestra nouit fraternitas, nullius potest uel debet esse momenti, nisi cognitum fuerit uel probatum quod postea commiserit quare debet anathematis uinculo detineri. Nihilominus etiam presentium uobis auctoritate mandamus, uel super edificatione castrorum, si inde mandatum karissimi in Christo filii nostri L. illustris Francorum regis receperitis, partes nostras efficaciter interponatis, et causam compositione, si poteritis, uel etiam iudicio studeatis terminare; quod autem de excommunicatione mandauimus, hoc idem de interdicto terre precipimus obseruari.

 Data Tusculi, XI Kal. Aprilis



DCCCXCuII. Ad Henricum Remensem archiep.---Ut episcopum Beluacensem aliosque suffraganeos suos non grauet, ac dissidia sua cum Henrico comite componat. 
[Ibid., col. 909.]

Illum sinceritatis et deuotionis ardorem et integritatis constantiam quam a nostre promotionis exordio circa unicam et singularem matrem tuam sacrosanctam Romanam Ecclesiam, et specialiter circa personam nostram magnanimiter exhibuisti, semper in pectore nostro gerentes, et admirande fidei tue uirtutem nichilominus sollicita meditatione  pensantes, firmum propositum et feruentem admodum gerimus uoluntatem, personam tuam sicut fratris karissimi et immobilis columne Ecclesie affluenti caritate diligere, et honori et exaltationi tue ardenti desiderio aspirare. Cum enim te pro domo Domini et fide catholica murum inexpugnabilem et turrim fortitudinis opposueris, et negotium, et causam Ecclesie pro uiribus laboraueris promouere, merito confidere potes et plenam obtinere certitudinem, quod personam tuam de puritate animi diligamus, et pro tuo uelimus honore esse solliciti omnimodis et studiosi. Unde si quando tue fraternitati aliqua scribimus que forte tibi grauia uideantur, non ex minori affectione hoc facimus, sed quanto feruentius diligimus, tanto  ea que ad conseruationem tue honestatis et fame, et incrementa spectant uirtutum, tibi libentius suademus, et te ab his proponendo interdum aspera et dura reuocare semper intendimus, que tue opinionis famam aliqua possint detractionis nebula obfuscare. Nam cum pater quem diligit corrigat et castiget, et meliora sint uerbera amici quam blanda oscula inimici, minime posses de nobis plenam habere fiduciam, si tibi non sollicite consuleremus que tuo honori expediunt et saluti, et ad fame tue integritatem reseruandam potissimum spectare noscuntur, presertim cum scriptum sit: Qui famam suam negligit, crudelis. Quapropter cum nobis et tibi forma sit prefixa secundum quam subditos adhibita prouidentia et  moderatione debeamus tractare, non debet moueri fraternitas tua, nec ulla ratione turbari, si monitis et mandatis nostris tibi suggerimus, quod suffraganeos tuos, et maxime Beluacensem episcopum, ultra metam a SS. Patribus prefixam non graues, sed potius in mansuetudine et benignitate pertractes, et circa te habeas personas ita maturas, honestas atque discretas, quod earum conuersatione opinio tua redoleat, et honestatis tue uirtus laudabilius enitescat, et quarum consilio in tractandis negotiis ecclesiasticis confidenter inniti possis, et eis in absentia tua incunctanter committere que emergunt negotia exsequenda.

 Sane si clerici Beluacensis episcopi gloriati sunt, quod non credimus, nos in eo iuri et dignitati tue derogasse, non debuisti fidem facile adhibere, cum adeo nostre circa te ferueat affectio caritatis, quod scienter pro aliquo iuri et dignitati tue detrahere in nullo uelimus. uerum eidem indulsimus quod non potuimus de iure sibi denegare, uidelicet quod tibi non licet ecclesias et iura ipsius contra formam canonum et SS. Patrum statuta disponere uel ordinare, aut eius grauare personam; alias enim nullatenus credere debes quod pro Beluacensi episcopo iuri uel dignitati tue a nobis detractum fuisset. Porro nos tanta circa te puritate animi et sinceritate cordis affluimus, quod de plenitudine dilectionis et gratie apostolice sedis  et nostre ita securus et certus potes existere, et ita confidenter de nobis presumere, sicut aliqua persona melius unquam possit confidere uel sperare, nec animum aut aures accommodes, si quis unquam in contrarium presumpserit susurrare. Ceterum nolumus quod pro gratia quam in conspectu nostro et totius Ecclesie tuis exigentibus meritis inuenisti, predictum Beluacensem uel quoslibet alios graues, unde in te pontificalis maturitas uel modestia sacerdotalis debeat sustinere defectum. De cetero prudentiam tuam rogamus, monemus, consulimus et exhortamur, quatenus iuxta consilium et exhortationem karissimi in Christo filii nostri illustris Francorum regis, fratris tui, et aliorum amicorum tuorum cum nobili uiro comite  Henrico de discordia que inter te et eum de Castello uertitur pacifice amicabiliterque componas, considerans, sicut uir prouidus et discretus, quanta ex eadem discordia tibi et Ecclesie tue et eidem comiti damna possint et incommoda prouenire. Si autem componere secum super hoc non potueris, regis super hoc uel alius iudicium subeas, cui causam ipsam idem rex duxerit committendam.

Datum Tusculi, XI Kal. Aprilis.



DCCCXCuIII. Ad eumdem.---Respondet ad diuersa de quibus eum consuluerat. 
[Ibid., col. 911.]

Cum sacrosancta Romana Ecclesia caput et magistra  omnium Ecclesiarum sit, disponente Deo, constituta, et ad eam consultationes et questiones de diuersis mundi partibus merito referantur, quod eam super uariis iuris questionibus consulueris, gratulamur, et prudentiam tuam non immerito commendamus. Inde est quod fraternitati tue scriptis presentibus dignum duximus respondere. Si frustratorie dilationis causa uel etiam necessario ante sententiam uel postea fuerat appellatum, huiusmodi appellantibus annus indulgeri solet, aut si urgens et euidens necessitas comparuerit, indulgetur biennium, nisi forte iudex a quo appellatum fuerit, secundum locorum et prouinciarum distantiam et quantitatem temporis, recisius tempus fuerit moderatus, infra quod si is, qui appellauit,  causam appellationis non fuerit prosecutus, tenebit sententia, si post sententiam appellauerit, et a causa sua cecidisse uidetur, nec amplius super eodem negotio audietur appellans. Si uero absque omni grauamine et ante litis ingressum fuerit appellatum, huiusmodi audietur appellans, quoniam sacri canones passim appellare permittunt. Si tamen ante sententiam appellauit, cogetur illius stare iudicio a quo noscitur appellasse. Si autem in agro uel alias ante cause ingressum fuerit appellatum, non solent dici huiusmodi appellationes, sed in ius uocationes. Preterea si raptor sit, uel alias uiolentus detentor aliene rei qui appellat, huiusmodi appellatio facta in iudicio apud ecclesiasticas personas  solet audiri, nisi forte manifestus raptor, uel fornicator existat, sicut ille quem absentem et non requisitum Apostolus excommunicauit. Ad hec si in una causa aliquis appellauerit, et pendente appellatione aliquod crimen committat, uel prius commisisse dicatur, uel modo etiam accusetur, uel conueniatur de alia re de qua non sit appellatum, nec illa contingat iudicem a quo in alio quoque negotio appellauit, potest, si uoluerit, tanquam suspectum uitare. Alioquin debebit stare iudicio ipsius a quo appellatum est, maxime si iudex suus ordinarius existit.

Item, si duobus coram iudice litigantibus, alter ad nostram, alter ad sui iudicis audientiam super eodem negotio appellauerit, et ille qui ad suum  iudicem appellauit, ad diem appellationis ueniens, ad eum se appellasse proponat, eo tacito quod aduersarius ad audientiam Romani pontificis appellasset; si legitime citatus neque uenerit, nec aliquem miserit responsalem, aut etiam alias parere contemnit, et in eum excommunicationis sententiam tulerit, tenebit utique excommunicationis sententia pro contumacia, nisi cognouerit iudex eum ad audientiam Romani pontificis appellasse.

Denique, quod in fine questionum tuarum queris, si a ciuili iudice ante iudicium uel post ad nostram audientiam fuerit appellatum, an huiusmodi appellatio teneat: tenet quidem in his qui nostre sunt temporali iurisdictioni subiecti; in aliis uero si de consuetudine Ecclesie teneat, secundum iuris  rigorem tenere non credimus.

Datum Tusculi, XI Kal. Aprilis



DCCCXCIX. Illustri regi Francorum.---Ut componat dissidium inter archiepiscopum Remensem et Henricum comitem. 
[Ibid., col. 912.]

Constitutis in presentia nuntiis uenerabilis fratris nostri Henrici Remensis archiepiscopi, fratris tui, et nobilis uiri comitis Henrici, et coram nobis inter se litigantibus, ex eorum assertione comperimus inter eumdem archiepiscopum et comitem contentionem non leuem, sed grauem nimis exortam, que nobis tanto magis grauis est et molesta, quanto  uniuersos de regno tuo et presertim nobiles et potentes potiori uellemus pace gaudere, sicut qui pacem tuam et eiusdem regni, prout bene meruisti, non alienam, sed nostram et Ecclesie specialem et propriam reputamus. Nos autem contentiones eorum pro nostri officii debito sedare uolentes, utriusque petitionibus, quantum de ratione fieri potuit, condescendimus, et tam de appellatione quam de excommunicatione que ad nos specialiter pertinebant causam uenerabilibus fratribus nostris Turonensi archiepiscopo et Eduensi episcopo, uiris utique prudentibus et discretis, cognoscendam commisimus et fine debito terminandam. Ceterum quoniam supradictus comes quedam castra per  eumdem archiepiscopum in damnum etiam non modicum et detrimentum suum conqueritur de nouo esse constructa, unde tanta et tam grauis radix dissensionis uidetur habere fomentum, nos super eamdem dissensione non modica commotione turbati, et de ipsorum pace prout debemus solliciti, regiam magnitudinem rogamus, consulimus et monemus, quatenus ad reformandam inter eos pacem atque concordiam partes tuas efficaciter inter eos interponas, et de medio ipsorum omnem studeas tollere materiam iurgiorum, et causam ipsam iudicio uel amicabili compositione, quod magis optamus,  decidas, quia melius est et salubrius nascenti morbo occurrere quam postquam induruerit querere medicinam. Si uero super edificatione predictorum castrorum te forte, quod non credimus, nolueris intromittere, causam ipsam personis discretis committas, que super hoc studium adhibeant et laborem, et causam ipsam, si fieri poterit, compositione amicabili aut etiam iudicio satagant terminare. Multum enim tibi et regno tuo expedit ut inter adeo magnas et potentes personas pax et concordia celerius reformetur.

Data Tusculi, XI Kal. Aprilis.



CM. Ad Bartholomeum Beluacensem episcopum.---Quod litteras non concesserit ipsi exemptionis a iurisdictione archiepiscopi Remensis, et ut debitam ei obedientiam exhibeat. 
[Ibid., col. 913.]


Clerici et nuntii uenerabilis fratris nostri Remensis archiepiscopi proposita nobis assertione monstrarunt quod clerici tui cum insultatione in uia asseuerabant se a nobis litteras impetrasse quibus iurisdictione et reuerentia ipsius archiepiscopi exemptus fuisses. Unde uehementer miramur plurimumque mouemur qua presumptione id attentauerunt, cum omnino a uero alienum existat. Ideoque fraternitati tue per apostolica scripta mandamus, quatenus predicto archiepiscopo debitam obedientiam et honorem impendas, et ei plenam  deuotionem et reuerentiam exhibeas, et clericos tuos de tanta presumptione ueniam postulare, aut si inculpabiles sunt, seipsos excusare compellas. Nos enim eumdem archiepiscopum rogauimus atque monuimus ut te uel quoslibet pro gratia nostra, quam habet, non grauet, ita quod in eo pontificalis maturitas uel sacerdotalis modestia non uideatur sustinere defectum.

Data Tusculi, XI Kal. Aprilis.



CMI. Ad Willelmum Senonensem archiep.---Ut nepoti archiepiscopi Remensis archidiaconatum concedat in sua ecclesia  . 
[Ibid., col. 914.]


uenerabilis frater noster Remensis archiepiscopus, transmissa nobis relatione, monstrauit quod de mera et spontanea liberalitate nepoti eius archidiaconatum Ecclesie tue, cum uacaret, concessisti. Ceterum quantus sit in Ecclesia Dei predictus archiepiscopus, et quanta reuerentia et deuotione eum debeas preuenire, et quomodo nos ei qui se pro defensione Ecclesie contra inimicos murum et antemurale opposuit, debitores existamus, et sue uoluntati teneamur deferre, prudentiam tuam decet diligenter attendere, et ad complendam uoluntatem  illius promptam diligentiam et efficaciam exhibere. Inde est quod fraternitatem tuam rogamus, monemus et hortamur, quatenus pro reuerentia B. Petri et nostra, et intuitu predicti archiepiscopi, nepoti suo secundum quod nosceris promisisse archidiaconatum, qui in Ecclesia tua uacauerit, liberaliter concedas et assignes, ita quod propter hoc idem archiepiscopus te pariter et Ecclesiam tuam sincerius diligere debeat, et honori et profectui tuo propensiori cura intendere, et nos exinde sinceritati tue gratias debeamus exsoluere pleniores.

Data Tusculi, XI Kal. Aprilis.



CMII. Ad Petrum abbatem S. Remigii, et Fulconem decanum Remensem.---Ut cognoscant de causa quorumdam, qui ab episcopo Ambianensi, iudice constituto a pontifice, appellauerant. 
[MANSI, Concil., XXI, 925.]


Cum olim ex parte Warini et filii sui Remensium ciuium, causa, que inter ipsos, et Oldewinum et Ioannem Remenses burgenses  , super domo quadam uertitur, ad nos delata fuisset: eamdem causam, si bene meminerimus, uenerabili fratri nostro Ambianensi episcopo commisimus terminandam. Nunc autem, sicut ex transmissa conquestione predicti Oldewini et Ioannis ad aures nostras peruenit, cum ipsi iuxta mandatum nostrum ad eumdem episcopum accessissent: ab eo ad audientiam  nostram appellarunt, iudicem ipsum sicut suspectum uitantes, quoniam predictus Warinus et filius eius familiaritatem cum eodem episcopo habere dicuntur, et alter eorum de mensa sua esse perhibetur. Quia igitur predictis burgensibus per responsalem suum ad nos uenientibus, altera pars nec uenit, nec aliquem pro se responsalem transmisit: nos attendentes, qualiter iudex non debeat in causa constitui, qui merito alterutri partium possit esse suspectus, causam ipsam experientie uestre committimus: mandantes quatenus, utraque parte ante uestram presentiam conuocata, causam diligentius audiatis, et eam, si uobis constiterit appellatum fuisse, contradictione et appellatione remota, fine debito terminetis.

 Datum Tuscul., IX Kal. Aprilis.



CMIII. Ad eosdem.---Causam duarum mulierum iudicandam committit. 
[MANSI, Concil., XXI, 949.]

Ex transmissa conquestione pauperum domus de uitriaco ad audientiam peruenit quod, cum R. mulier, M. mulierem pro quadam domo quam iidem pauperes ad se asserunt rationabiliter pertinere, coram archidiacono Catalaunensi traxisset in causam, et  archidiaconus pro eadem R. exinde diffinitionis sententiam tulisset, prefata M. ad uenerabilis fratris nostri Henrici Remensis archiepiscopi, R. uero ad nostram audientiam appellauit. Quia uero responsali predicte R. ueniente, altera pars nec uenit, nec aliquem pro se responsalem transmisit, experientie uestre causam ipsam committimus audiendam, et fine debito terminandam. Ideoque discretioni uestre per apostolica scripta mandamus, quatenus cum exinde requisiti fueritis, in unum pariter conuenientes, utramque partem ante uestram presentiam conuocetis; et, rationibus hinc inde auditis et plenius cognitis, eamdem causam, sublato appellationis remedio, mediante iustitia, terminetis

Datum Tusculani, uIII Kal. April.



CMIu. Episcopum Atrebatensem arguit quod R. clerico necdum prebendam in ecclesia sua concesserit. 
[MARTEN., Ampl. collect., II, 914.]


ALEXANDER episcopus, seruus seruorum Dei, Atrebatensi episcopo  , salutem et apostolicam benedictionem.

Non excidit a memoria nostra, nec te credimus immemorem esse, qualiter pro R. nepote Roberti Bug. latore presentium semel et iterum tibi scripsimus; sed ita ad admittendas preces nostras te durum exhibuisti, quod litteris nostris, sicut eiusdem iterata querela demonstrat, acquiescere noluisti;  quod quam graue nimis gerimus et molestum et exinde non possumus non moueri, cum uidearis aures tuas nostris precibus obturare, quas reuerenter deberes et humiliter exaudire. Nouimus sane predecessorem tuum G. ad preces nostras primum prebendam, que in Ecclesia Atrebatensi uacaret, eidem clerico liberaliter contulisse, et decem solidos per singulos menses, donec in episcopatu fuit, nostro intuitu assignasse. Cum autem eidem episcopo successeris, et plures quoque prebende in eadem Ecclesia uacassent, nullam habere potuit, et sic sua spe et intentione frustratus, cogitur ad nos non sine labore recurrere, et nostrum suffragium postulare. Quia igitur indignum est et penitus indecorum ut tu debeas exscindere quod ad preces nostras  constat factum fuisse, fraternitatem tuam monemus atque precipimus, quatenus prefato clerico prebendam, si qua nunc uacat, uel quam primo in Ecclesia tua uacare contigerit, omni occasione et excusatione cessante, concedas liberaliter et assignes, ne de inobedientia possis redargui, uel nos debeamus aduersum grauius commoueri, aut cur preceptum nostrum non adimpleas, manifestam rationabilem causam coram uenerabili fratre nostro domino Morinensi episcopo infra XL dies post harum susceptionem ostendas; si uero neutrum  horum efficere forte nolueris, eidem episcopo dedimus in mandatis ut id celerius nobis per sua scripta significet, quatenus te secundum tua merita puniamus.

Data Tusculi, uIII Kal. Aprilis.



CMu. Ad Petrum abbatem Sancti Remigii.---Ut qui terram hominis Hierosolymam profecti inuaserat, eam restituere compellatur. 
[MANSI, Concil., XXI, 923]

Relatum est nobis quod postquam O. Sancti Theodorici Remensis ciuis Dominicam crucem suscepit Hierosolymam profecturus, Gerardus de Roseio quamdam terram eius uiolenter inuasit, et eam adhuc  detinet occupatam. Nos autem uxoris predicti O. lacrymabili postulatione deuicti, et officii nostri debito, quo uniuersos, qui in Dei seruitio commorantur, et eorum bona attentiori studio defensare tenemur, propensius inclinati, discretioni tue per apostolica scripta precipiendo mandamus, quatenus, si res ita se habet, memoratum Gerardum studiose moneas, et auctoritate nostra sub excommunicatione compellas, quod pretaxatam terram uxori prefati O., omni contradictione et appellatione remota, cum fructibus inde perceptis restituat et in pace dimittat. Deinde uero, si prenominatus Gerardus quidquam iuris in eadem terra credit sibi competere, cum supradicto O., postquam de partibus Hierosolymitanis redierit, coram te ordine iudiciario experiatur.

 Datum Tusculani, III Kal Aprilis.



CMuI. Ad Henricum Remensem archiep.---Pro abbate S. Ioannis de uineis aduersus R. presbyterum qui ecclesiam de Bonnis inuaserat. 
[MARTEN., Ampl. Collect., II, 915.]

Ex parte abbatis et fratrum S. Ioannis de uineis querelam accepimus quod, cum ecclesia de Bonnis ad ipsos pertineat, R. presbyter in ipsa sine conscientia et representatione abbatis, et contra tenorem priuilegiorum Romane Ecclesie, missarum solemnia et alia diuina officia celebrare presumit. Quia igitur iura et dignitates prescripte Ecclesie  conseruare uolumus imminutas, fraternitati tue per apostolica scripta mandamus, quatenus rei ueritatem super hoc infra XX dies post harum susceptionem diligenter inquiras, et si ita esse inueneris, memoratum presbyterum ab eadem ecclesia de Bonnis, dilatione et appellatione remota, nostra et tua auctoritate non differas amouere.

Data Tusculi, III Nonas April.



CMuII. Ad eumdem.---Aduersus Aalidem feneratricem. (Tusculani, April. 3.
[Ibid., col. 916]

Ex transmissa conquestione nobilis mulieris Heluidis de Sonunt uidue, auribus nostris insonuit quod cum pecuniam ad usuram a quadam feneratrice  Aaliz nomine mutuo accepisset, et ei ultra sortem XIX libras usurarum nomine persoluisset, contra eam apud Ecclesiam pro repetendis usuris querelam deposuit. Cumque iam dicta feneratrix ad iudicium conuocata fuisset, illa de iure diffidens, et subterfugere querens, ad audientiam nostram appellauit. Quia uero ad terminum sibi prefixum nec uenit, nec responsalem super hoc transmisit, cum omnibus et maxime uiduis et orphanis ex pastoralis sollicitudinis debito in suo debeamus iure adesse, tibi per apostolica scripta mandamus, quatenus usque ad XX dies post litterarum nostrarum susceptionem utramque partem ante presentiam tuam conuoces, et si ita esse tibi constiterit, prescriptam feneratricem cum ea componere, uel sublato appellationis  remedio, quidquid pro usuris inuenta fuerit excessisse, aut maiorem partem predicte uidue restituere ecclesiastica censura compellas

Data Tusculi, III Nonas Aprilis.



CMuIII. Ad Petrum abbatem S Remigii, et Fulconem decanum Remensem.---Ut cause abbatis Deruensis et clericorum S. Nicolai Catalaunensis sint iudices. 
[MANSI, Concil., XXI, 947.]

Significauerunt nobis dilecti filii nostri abbas et fratres Deruenses quod, cum causam que inter eos et clericos S. Nicolai Catalaunensis, super ecclesia Campi Alberti uertitur, uenerabili fratri nostro Remensi archiepiscopo commiserimus terminandam:  idem archiepiscopus causam ipsam magistro R. Remensi canonico delegauit. Cum autem in presentia ipsius canonici utraque pars constituta fuisset, predicti clerici testes minus idoneos produxerunt super decimis Campi Alberti, quas sibi uindicare nitebantur. Predictus uero abbas alios testes idoneos coram eodem canonico ad prenominatos testes reprobandos produxit, quos, sicut asserit, idem canonicus recipere noluit; sed causam ipsam intendebat protrahere, et utramque partem sumptuosis contentionibus fatigare. Unde idem abbas se credens in hac parte grauari, ad nostram audientiam appellauit, et appellationi sue proxime preteritas octauas Purificationis B. Marie terminum  prefixit. Quoniam igitur propter absentiam partium non potuimus de causa cognoscere, eam experientie uestre committimus, discretioni uestre mandantes, quatenus utraque parte ante uestram presentiam conuocata, eamdem causam studiosius audiatis, et eam infra XI dies post harum susceptionem, sublato appellationis remedio, fine debito terminetis. Si uero eadem causa alii est forte commissa, uos duo, uel unus uestrum cum eo, uel eis quibus commissa est, conueniatis: et litteris istis, siue aliis, si que super eadem causa sunt impetrate, diligenter inspectis, neutris litteris preiudicantibus ueritati, causam ipsam concordia uel iudicio, appellatione postposita, terminetis.

Datum Tuscul., II Nonas Aprilis.



CMIX. Ad Henricum Remensem archiep.---Commendat ipsi D. et G. qui propter schismaticos Tullensem diecesim reliquerant. 
[MARTEN., Ampl. Collect., II, 916.]


Preces que caritatis effectum pretendunt, promptiori animo debes admittere, et nos in ipsis tanto libentius exaudire, quanto magis tuam deuotionem et caritatem desideramus commendari. Pro dilectis siquidem filiis nostris D. et G. qui episcopatum olim Tullensem, unde oriundi exstiterunt, omnemque substantiam suam pro deuotione Ecclesie Romane, cum schismatis error ibidem inualesceret, sicut dicitur, reliquerunt, tue fraternitati  nos meminimus preces sollicitas porrexisse: tu uero, sicut audiuimus, preces nostras in hac parte uolens admittere, uenerabili fratri nostro Suessionensi episcopo mandasti ut quamdam ecclesiam alteri eorum concederet, sed quia in lite et contentione erat, eam sibi non potuit conferre. Unde cum ad nostri officii debitum specialiter pertineat circa necessitates indigentium curam et sollicitudinem adhibere, et eis precipue qui pro catholice unitate Ecclesie inopiam sustinent et labores, paterna prouisione adesse, fraternitatem tuam per iterata scripta rogamus, monemus atque mandamus, quatenus diuine miserationis intuitu et pro reuerentia beati Petri et nostra ad eorumdem clericorum prouisionem diligenter et caritatiue intendens, utrique ipsorum  in episcopatu Remensi uel prouincia tua, per te et fratres nostros episcopos suffraganeos tuos ita commode et decenter prouideas, ut nos in hac deuotionis tue sinceritatem erga nos et Ecclesiam Romanam possimus hac uice plenius experiri, et exinde tibi maioris dilectionis et gratie debeamus plenitudinem exhibere, et ipsi exsilii sui dignam et gratam apud te consolationem se gaudeant inuenisse.

Data Tusculi, uIII Idus April.



CMX. Ad eumdem.---De electo Cameracensi qui abbatem de Mareolis equo precipitari iusserat. 
[Ibid., col. 917.]

 Insinuatum est nobis quod ille qui dicitur Cameracensis electus abbatem de  Mareolis de equo suo precipitari precepit, et turpiter et inhumane tractari. Unde quoniam turpe nimis et triste uidetur ut uiri religiosi ab his iniurias et dedecora patiantur, a quibus deberent defendi, fraternitati tue per apostolica scripta precipiendo mandamus, quatenus, si res ita se habet, predictum Cameracensem, etsi propter hoc meruerit laqueo excommunicationis inuolui, ab ingressu ecclesiarum cerceas, et eos qui prefatum abbatem de equo eiecerunt, donec illi de illata iniuria congrue satisfaciant, et de tanto excessu satisfacturi cum tuarum  testimonio litterarum apostolico se conspectui presentent, publice accensis candelis excommunicatos denunties, et ab omnibus facias cautius euitari.

Data Tusculi, uII Idus April.



CMXI. Leges quasdam Ecclesie Carnotensis, a Willelmo, ap. sedis legato scriptas confirmat. 
[PETIT, Theodori Penitentiale, II, 429.]

Alexander episcopus, seruus seruorum Dei, dilectis filiis . . . decano et capitulo Carnotensis Ecclesie, salutem et apostolicam benedictionem.

Pontificalis auctoritatis prouidentia exigit et pastoralis sollicitudo requirit ut cunctorum inuigilemus profectibus, et ad ea studio totius sollicitudinis  aspiremus que ad Ecclesiarum pertinent incrementum; quia laudabilis est et commendanda prouidentia prelatorum, cum Ecclesiis salubri regimine prouident, et earum statum dirigere satagunt et conseruare illesum. Intelleximus autem quod uenerabilis frater noster Willelmus Senonensis archiepiscopus apostolice sedis legatus, cognoscens dolum et fraudem, que in tractandis et disponendis redditibus ecclesie uestre ab infidelibus ministris fiebat, consilio et conniuentia capituli uestri statuit et ordinauit ut duo, tres, quatuor uel plures numero iuxta competentem prebendalium prouentuum estimationem sibi ad inuicem adiungantur, qui partes sorti sue deputatas seruata honestate procurent, et  de tuendis, fouendis atque iuuandis qui in sua sunt ditione terrarum colonis curam fidelissimam gerant; et ne circa iniunctam sibi sollicitudinem minus solliciti aut negligentes existant, omnes iustitias que seculares appellantur et que solent ad prepositos pertinere siue terrarum seu rusticorum in canonicorum iura transfudit; ita ut pro nullo penitus forisfacto liceat preposito quempiam ex rusticis summouere uel iustitiare. Si autem aliquis eorum tam temerarius exstiterit, ut eidem redditus suo tempore quo debentur non soluat, illum prepositus iustitiabit, et emendationem foris facti sibi solui uindicabit. Sane si quis rusticorum cuilibet extraneo iniuriosus fuerit, clamor ad canonicos deferatur. Presentatio autem presbyterorum in ecclesiis que  uocauerint, canonicorum pariter et prepositi erit, et si prepositus noluerit, aut dissimulauerit interesse, canonici quod suum est nichilominus exsequentur. Presbyter uero qui fuerit presentatus fidelitatem prestabit utrisque. Sane predictus archiepiscopus uolens constitutionem ipsam ratam et firmam manere, omnia que prescripta sunt in prepositura quam detinebat, obseruari decreuit, et de ceteris preposituris censiuis quoque atque precariis idipsum similiter censuit obseruandum, cum illos qui eas detinent contigerit ex hac uita discedere, uel forte illas quoquo modo dimittere. Preterea  ab eodem statutum est et ordinatum ut qui ante hanc institutionem canonici facti anno ad minus dimidio mansionarii in uestra ciuitate non fuerint, centum solidos minus quam mansionarii annuatim consequantur. Eos autem qui erunt canonici nichil de prebenda quadraginta solidos, si mansionarii non fuerint, esse percepturos constituit; his quos excepistis exceptis. Additum est etiam, quod hec partitio prebendarum quinquennalem terminum debeat obtinere, et hi quibus data est et collata potestas cum subiectis modeste agere, non eis calumniam imponere, nec ipsos opprimere angariis debeant, aut immoderate grauare. Quam siquidem constitutionem, prout superius datum est, ratam et firmam habemus et auctoritate apostolica  confirmamus. Ad hec libertatem claustri uestri, sicut in priuilegiis regum Francie continetur et antiquam et rationabilem consuetudinem ecclesie uestre, scilicet quod homines et hospites ipsius ecclesie in tota ciuitate et episcopatu uestro de omnibus mercationibus ad suum et familie sue usum pertinentibus nullam uendentes uel ementes consuetudinem seu theloneum reddant, nichilominus auctoritatis apostolice robore confirmandam: statuentes ut nulli omnino hominum liceat hanc paginam nostre confirmationis infringere, aut ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

 Datum Tusculi, uII Id. Aprilis.



CMXII. Ad Henricum Remensem archiep.---In gratiam G. pauperis presbyteri, qui in egritudine sui non compos, monastico habitu indutus fuerat. 
[MARTEN., Ampl. Collect., II, 918.]

ueniens ad nos G. pauper presbyter, presentium lator, diligenti nobis relatione proposuit quod, cum ipse adeo graui egritudine laboraret, ut sui compos non esset, monachi S. Petri Catalaunensis ipsum et omnia sua secum ad eorum monasterium portauerunt, et eum insuper monastico habitu induerunt, cumque ad se rediisset, et quod de se  factum fuerat obstupesceret, continuo reclamauit, habitum ipsum data opportunitate abiecit. Licet autem iam dicti monachi ipsum, sicut asserit, dimisissent, ecclesiam tamen quam per bone memorie A.  quondam Suessionensem episcopum ad eorum representationem habuerat, et reliqua sibi ablata ei restituere contradicunt. Quia igitur huius rei ueritas nobis non liquet, fraternitati tue per apostolica scripta mandamus, quatenus infra XX dies post harum susceptionem, rem ipsam sollicite ac diligenter inquiras, et si tibi constiterit prefatum presbyterum sui compotem non fuisse, cum iam dicti monachi cum monastico habitu uestierunt,  nec postquam ad se rediit ratum habuisse quod de ipso factum fuerat, tam ecclesiam quam cetera ablata, dilatione et appellatione remota, sibi cum integritate restitui facias et in pace dimitti. Si uero compos sui erat cum monasticis fuit indumentis indutus, aut si forte tunc temporis compos sui non erat, et postquam ad se rediit, id ratum habuit, cum nostra et tua auctoritate compellas in eodem monasterio habitum abiectum resumere, et eosdem monachos ipsum recipere, et fraterna caritate tractare, quia non tantum lac et lanam quantum salutem ouis inquirere debent.

Data Tusculi, uI Idus Aprilis.



CMXIII. Ad eumdem.---Ut B. presbytero uicariam de Suast, restituere faciat. 
[Ibid.]


Apostolica sedes tanquam pia et benigna mater omnibus iniuste grauatis pio consueuit fauore adesse, et contra aduersantes protectionis clypeum exhibere. Relatum est auribus nostris quod, cum B. presbyter uicariam ecclesie de Suast canonice et perpetuo fuisset adeptus, Aicardus presbyter potentia et fortitudine sua ipsum ab eadem uicaria eiecit, et eam detinet contra iustitiam occupatam. Unde quoniam huiusmodi oppressiones et uiolentie in quolibet laico, nedum clerico, detestabiles sunt et penitus exsecrande, fraternitati tue per apostolica  scripta mandamus, quatenus si prescripte ecclesie uicaria prefato B. concessa fuit, ut ibi perpetuus uicarius esset, predictum A. moneas instanter et districte compellas, ut eidem B. uicariam prelibate ecclesie cum uniuersis ablatis, postposita mora et occasione, restituat, et in pace et quiete dimittat, aut in presentia tua plenam exinde iustitiam, appellationis remedio sublato, exhibeat. Quod si facere forte contempserit, eum officio et beneficio non differas spoliare.

Data Tusculi, u Idus Aprilis.



CMXIu Ad eumdem.---Ut Robertum de Boue compellat ea restituere, que A. canonico S. Petri Laudunensis abstulerat. 
[Ibid., col. 919.]


Ex conquestione dilecti filii nostri A. canonici S. Petri Laudunensis, ad audientiam nostram peruenit quod cum Robertus de Boue in Laudunensi prouincia tyrannidis sue sententiam exerceret, inter ceteras rapine sue uiolentias uaccas illius et oues uiolenter abduxit, quas in sue salutis periculum non dubitat retinere, minus caute considerans quod scriptum est: Raptores et maleficos condemnauit Deus. Quia igitur ex suscepto summi pontificatus officio precauere tenemur ne raptores de impunitate ualeant gloriari, fraternitati tue per apostolica  scripta mandamus, quatenus prefatum R. moneas, et omni cum districtione compellas, ut infra XL dies post harum susceptionem iam dicto canonico predictarum uaccarum et ouium estimationem restituat, aut sub tue discretionis examine ei plenam exinde iustitiam, sublato appellationis obstaculo, non differat exhibere. Si uero id facere forte noluerit, tu ipsum gladio excommunicationis percellas, et terram eius usque ad dignam satisfactionem interdicto supponas.

Data Tusculi, Iu Idus Aprilis.



CMXu. Ad eumdem.---Ut uexationes Hugonis de Iunceriaco in terram S. Medardi compescat. 
[Ibid., col. 920.]


Dilecti filii nostri abbas et fratres S. Medardi Suessionensis transmissa nobis conquestione monstrarunt quod Hugo de Iuncheri  terram eorum depredatur, et uiolenter inuadit, et eos super hoc indebitis uexationibus fatigare non cessat. Quia igitur bona et possessiones eiusdem monasterii tanto propensiori cura defensare tenemur, quanto ad ius et proprietatem B. Petri et nostram specialius pertinere dignoscitur, fraternitati tue per apostolica scripta mandamus, quatenus, si ita est, predictum malefactorem studiose moneas, et omni cum districtione compellas, ut memoratis fratribus prescriptam terram restituat, damna data resarciat,  et ab ipsorum molestatione de cetero penitus conquiescat. Si uero tuis in hac parte mandatis parere contempserit, infra XX dies post commonitionem tuam omni occasione et appellatione cessante, eum excommunicationi et terram eius interdicto supponas.

Data Tusculi, Iu Idus Aprilis.



CMXuI. Ad eumdem.---Ut causam inter abbatem S. Medardi et abbatem S. Ioannis de uineis ratione decimarum de Espiers terminet. 
[Ibid.]

Quoniam abbas et fratres S. Ioannis de uineis et presbyter de Espiers nobis conquesti sunt quod dilectus  filius noster I.  abbas S. Medardi Suessionensis eis tractum decime communis, et decimam de noualibus, que coloni parochie de Espiers excolunt, contra iustitiam aufert, nos utrique parti suam uolentes iustitiam conseruare, causam ipsam, experientie tue committimus audiendam et fine debito terminandam. Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam  presentiam conuoces, et rationibus hinc inde plenius auditis et cognitis, causam infra XXX dies post harum susceptionem, contradictione et appellatione cessante, debito fine decidas, prouisurus attentius ne causam ipsam alii committas, sed eam per te ipsum ascitis tibi uiris prudentibus et discretis, audias, et cum omni diligentia et grauitate studeas terminare.

Data Tusculi, III Idus Aprilis.



CMXuII. Ad Petrum abbatem S. Remigii et Fulconem decanum Remensem.---De pecunia ecclesiis et pauperibus testamento relicta. 
[MANSI, Concil. XXI, 948.]

 Ex parte decani Ambianensis, et S. quondam nepotis I. quondam canonici Ambianensis, auribus nostris innotuit quod pecuniam, quam prior de Abbatis uilla  mutuo accepit, idem canonicus per manum iam dicti decani et nepotis sui ecclesiis et pauperibus, pro anime sue remedio, distribuendam reliquit. Quo defuncto, cum a prenominato priore decanus, et S. pecuniam pretaxatam requirerent eam noluit reddere: sed diffugia querens, ad audientiam nostram appellauit, qui nec uenit, nec aliquem pro se responsalem transmisit. Quia uero periculosum esset cuilibet, nedum uiro religioso, pecuniam alterius, et illam maxime que pro anima defunctorum ecclesiis uel pauperibus precipitur erogari, per uiolentiam detinere, discretioni uestre  per apostolica scripta precipiendo mandamus, quatenus predictum priorem moneatis, et auctoritate nostra districte compellatis, ut prescriptam pecuniam, centum uidelicet sexaginta libras, aut parum minus, prefato decano et S. ecclesiis, et pauperibus, secundum quod predictus canonicus disposuit, erogandas integre restituat: uel sub uestre discretionis examine infra duos menses plenam sibi iustitiam, appellatione remota, exhibeat. Si autem legitime monitus neutrum horum efficere uoluerit, in eum canonicam non differatis exercere censuram.

Datum Tusculani, XuIII Kal. Maii.



CMXuIII. Ad Henricum Remensem archiep.---Ut compescat Gilonem militem a uexatione quam inferebat fratribus S. Ioannis de uineis. 
[MARTEN., Ampl. Collect., II, 921.]


Ex parte dilectorum filiorum nostrorum abbatis et fratrum S. Ioannis de uineis, aduersus Gilonem militem, grauem querelam recepimus, quod ipse super quadam decima, quam tempore predecessorum suorum apud uernolium in pace possedisse  dicuntur, eos et ecclesiam suam molestare presumit, licet ab eisdem fratribus quatuor libras, sicut asserunt, pro bono pacis receperit, ut hac molestatione eos deinceps non uexaret. Quia igitur nequaquam sustinere uolumus uel debemus ut iidem fratres de collatis sibi beneficiis cuiuslibet inuasionis temeritate molestiam perferant uel grauamen, fraternitati tue per apostolica scripta mandamus, quatenus tam diligenter quam celeriter inuestiges; et, si ita esse inueneris, infra XXX dies post harum susceptionem, predictum militem studiose moneas, et omni cum districtione compellas, ut prefatos fratres eamdem decimam in pace ac quiete possidere permittat. Si uero id ad commonitionem tuam adimplere noluerit, eum, excusatione et appellatione  remota, uinculo excommunicationis astringas, et per prouinciam tuam tanquam excommunicatum facias cautius euitari, et eamdem sententiam donec predicte Ecclesie congrue super hoc satisfecerit, nulla ratione relaxes.

Data Tusculi, Xu Kal. Maii.



CMXIX. Ad eumdem.---Ut Adam de Corbeia Ioanni clerico suam reddat pecuniam. 
[Ibid., col. 922.]

Conquestus est nobis Ioannes clericus, presentium lator, quod Adam de Corbeia tres marcas argenti, quas sibi commodauerat, reddere ei contradicit. Quia igitur periculosum est, et ab ordine  iuris extraneum, ut aliquis debeat aliena iura per uiolentiam detinere, fraternitati tue per apostolica scripta mandamus, quatenus memoratum A. moneas et sub excommunicationis districtione compellas, prescriptam pecuniam prefato Ioanni infra XXX dies post harum susceptionem in integrum restituere, aut exinde sibi coram te, sublato appellationis remedio, plenam et sufficientem iustitiam exhibere.

Data Tusculi, Xu Kal. Maii



CMXX. Ad eumdem.---Pro Maria Catalaunensi ciue 
[Ibid]

 Ex transmissa conquestione Marie, Catalaunensis ciuis, ad aures nostras peruenit quod cum causa que inter eam et fratrem nostrum Catalaunensem episcopum et Radulfum burgensem super hereditate sua uertebatur, sub examine apostolice sedis fuisset, et decisa sententia, iam per quinquennium et ultra exsecutioni mandata, nunc idem R. eamdem querelam suscitare presumit, et mulierem super hoc non ueretur multiplici uexatione turbare. Unde quoniam ea que decisa sunt et iudicio sedis apostolice terminata, non debent in recidiue contentionis scrupulum deuenire, fraternitati tue per apostolica scripta mandamus, quatenus, si res ita se habet, predictum burgensem prescriptam sententiam, occasione et appellatione cessante, firmiter  obseruare, et a molestatione predicte mulieris de cetero super hoc desistere, et ei damnum XX librarum in integrum resarcire, uel coram te exinde iustitie plenitudinem exhibere omni cum districtione compellas.

Data Tusculi, Xu Kal. Maii.



CMXXI. Ad eumdem.---De causa inter canonicos Laudunenses S. Petri et canonicos cathedralis ecclesie. 
[Ibid., col. 923.]

Ex transmissa conquestione canonicorum Sancti Petri Laudunensis querelam accepimus, quod dilecti filii nostri canonici Laudunensis Ecclesie allodium  de uallibus, quod ad suam iurisdictionem asserunt pertinere, uiolenter detinere contendunt. Quia igitur indignum est et penitus indecorum, ut ecclesiastice persone consimilis professionis uiros iniustis uexationibus debeant molestare, quos potius ab aliorum incursibus, quantum in eis est, defensare tenentur, fraternitati tue per apostolica scripta mandamus ut predictos canonicos Laudunenses moneas et districte compellas, quod infra XX dies post harum susceptionem, prescriptum allodium predictis canonicis S. Petri restituant, et in pace et quiete dimittant, aut ipsis exinde coram te iustitie faciant complementum.

Data Tusculi, Xu Kal. Maii.



CMXXII. Ad eumdem.---Ut clericis S. Trinitatis liceat habere cemeterium. 
[Ibid.]


Ex parte clericorum S. Trinitatis querelam iteratam recepimus, quod prouisor hospitalis S. Stephani cemeterium eorum, quod pro parochianis suis et pauperibus predicti hospitalis extra muros ciuitatis infra fines parochie sue communiter institutum fuit, ausu temerario clausit, et eos parochianos suos non patitur sepelire. Unde quoniam ex hoc predicti clerici grauem se queruntur iacturam et dispendium sustinere, et indignum est ut iure suo priuentur, fraternitati tue per apostolica scripta  mandamus, quatenus predictum prouisorem moneas instanter et districte compellas, ut prefatos canonicos idem cemeterium suum libere habere, et ibi parochianos suos sepelire sine omni contradictione et appellatione permittat, aut sub tue discretionis examine exinde quod iustum et equum fuerit, sublato appellationis remedio, diligentius et plenius exsequatur. Altare uero quod infra parochiam eorum sine suo et episcopi proprii assensu dicitur erexisse, si ita est, nisi auctoritate scripti authentici Romane Ecclesie super hoc fuerit premunitus, exinde facias remoto appellationis obstaculo amoueri, nisi forte inter eos pacifice poteris amicabiliterque componere.

Data Tusculi, XII Kal. Maii.



CMXXIII. Ad canonicos Ecclesie Laudunensis.---Quod ea sola que in ipsorum Ecclesia erant emendanda, eorum decano commiserit corrigenda. 
[Ibid., col. 324.]


Licet olim per litteras nostras tam uobis quam dilecto filio nostro decano Ecclesie uestre mandauerimus, ut ad correctionem eorum que in Ecclesia uestra corrigenda erant, unanimiter intenderetis, et eidem decano nichilominus mandauerimus, ut si hec pretermitteretis, ipse cum consilio episcopi et assensu capituli aut sanioris partis ipsius, appellatione remota, corrigeret, non fuit tamen intentionis nostre, ut in alia causa, nisi illa que tunc in uestra  Ecclesia uertebatur, appellatione remota, canonicos corrigere posset. Inde utique fuit quod nos prefato decano dedimus in mandatis ut Stephanum concanonicum uestrum, congrua satisfactione exhibita, a sententia illa quam in eum post appellationem protulit, prorsus absoluat. Prohibuimus insuper ne aliquem uestrum absque manifesta et rationabili causa, et tunc nonnisi consilio et assensu capituli, aut sanioris partis ipsius, sicut in litteris nostris continetur, ab officio uel beneficio suspendere presumat, sed cum ea grauitate et moderantia habito, sicut diximus, fratrum suorum consilio, in officio sibi commisso procedere uideatur, quod discretioni sue non possit merito detrahi, nec facta sua possint de iure dissolui. Ut autem mandatum  nostrum quod eidem decano fecimus, plenius scire possitis, presentes uobis litteras in testimonium duximus dirigendas.

Data Tusculi, XII Kal. Maii.



CMXXIu. Ad Petrum abbatem S. Remigii et B. archidiaconum Remensem.---Ut debita clerico pecunia restituatur. 
[MANSI, Concil., XXI, 949.]

Querelam I. clerici, presentium latoris accepimus, quod I. de Hospitio circiter uI libras sibi contradicit exsoluere, quas in presentia multorum ei se debere publice recognouit, et alia plura incommoda sibi non dubitat irrogare. Unde, quia uniuersis  ex officii nostri debito in suo tenemur adesse, discretioni uestre per apostolica scripta precipiendo mandamus, quatenus predictum I. de Hospitio monere curetis, et auctoritate nostra districte compellere, ut iam dicto clerico prescriptam pecuniam sine molestia et diminutione restituat, et de illatis iniuriis congrue satisfaciat, aut exinde sibi sub examine uestro, sublato appellationis remedio, iustitie non differat plenitudinem exhibere, et uos causam audiatis, et appellatione cessante, fine debito terminetis.

Datum Tuscul., uI Kal. Maii.



CMXXu. Ad Henricum Remensem archiepiscop.---In gratiam B. canonici regularis, cui ad uitam concessa fuerunt duo altaria de Troisli. 
[MARTEN., Ampl. Collect., II, 925.]


ueniens ad presentiam nostram dilectus filius B. canonicus S. Ioannis de uineis, diligenti nobis relatione proposuit quod, cum ipse in obsequio bone memorie A., quondam Suessionensis episcopi, diutius fideliter perstitisset, idem episcopus ei duo altaria de Troisli, S. Petri uidelicet et S. Martini, cum decimis eorum, donec idem B. uiueret, concessit habenda. Scriptum autem concessionis ipsius episcopi sigillo munitum ad maiorem certitudinem  nobis representauit, ut eius dictis in hac parte fidem facilius adhibere possemus. Post decursum uero aliquanti temporis, predictus episcopus eadem altaria canonicis Suessionensibus iure proprietario contulit, ita quidem quod supradictus B. in uita sua predictis canonicis u solidos exinde solueret annuatim. Tandem uero eodem episcopo mortuo, Herbertus Suessionensis canonicus fauore et potentia P. archidiaconi Suessionensis Ecclesie, B. super altaribus ipsis grauiter cepit impetere, ita quidem quod eum ad presentiam predecessoris nostri pie recordationis Adriani pape non sine magnis laboribus et expensis uenire cegit. Cumque supradictus archidiaconus, qui causam eiusdem Herberti agebat, et idem Ber. coram uenerabili fratre Ostiensi  episcopo ad inuicem litigarent, coram eo sicut ex scripto quodam et uiua uoce eiusdem episcopi nouimus, inter ipsos compositio huiusmodi intercessit, quod iam dictus Her. duas partes illorum altarium integre possideret, et predictus B. partem reliquam sine aliqua contradictione perciperet: ita quidem quod quicunque illorum premoreretur, alter qui aduiueret, reditus eorumdem altarium integros obtineret. Nunc autem, sicut supradictus B. nobis proposuit, cum idem Her. de presenti uita migrasset, canonici Suessionensis Ecclesie, prescripta compositione non obseruata, uniuersos reditus eorumdem altarium per uiolentiam occuparunt, et eos auctoritate propria detinere nituntur. Quia igitur  nobis prouidendum est ne predictus B. sui iuris sustineat detrimentum, fraternitati tue per apostolica scripta precipiendo mandamus, quatenus illam tertiam partem, que iam dicto B. tunc sicut et modo canonico regulari per compositionem concessa fuit, omni dilatione et appellatione remota, cum fructibus a tempore occupationis canonicorum inde perceptis, facias sine molestia et diminutione restitui et in pace dimitti. Deinde uero super aliis duabus partibus rei ueritatem diligenter inquirens, memoratos canonicos attente moneas, et omni cum districtione compellas, ut infra XXX dies post harum susceptionem prescriptas duas partes cum fructibus quos a tempore occupationis sue exinde percepisse noscuntur, predicto B: restituant, in  pace possidere permittant, uel in presentia tua super his plenam et sufficientem iustitiam, omni occasione et appellatione remota, non differant exhibere. Preterea fratres Premonstratensis monasterii infra prescriptum terminum studiose moneas et districte compellas, eidem B. duos modios frumenti et unum auene, quos a X annis et supra illi absque calumnia et contradictione censualiter reddiderunt, sine difficultate qualibet appellatione remota restituere, aut coram te plenam iustitiam exhibere. Sacerdotes quoque de Troisli prefato canonico solitum censum et precipue XXII solidos, quos de oblationibus et minutis decimis anni preteriti ad se, sicut asserit, pertinentibus percepisse dicuntur, infra eumdem terminum, sublato appellationis  obstaculo, reddere, aut in presentia tua iustitie stare ecclesiastica districtione compellas.

Data Tusculi, III Kal Maii.



CMXXuI. Ad Petrum abbatem S. Remigii, et Fulconem decanum Remensem.---Ut causam audiant, que est inter abbatem Omnium Sanctorum, et canonicos S. Trinitatis  . 
[MANSI, Concil., XXI, 924.]

Causam que inter abbatem ecclesie Omnium Sanctorum de insula Catalaunensi, et canonicos sancte Trinitatis, super quodam cemeterio uertitur, experientie uestre audiendam committimus, et fine  debito terminandam. Ideoque discretioni uestre per apostolica scripta precipiendo mandamus, quatenus, cum exinde fueritis requisiti, utramque partem ante uestram presentiam conuocetis, et rationibus hinc inde plenius auditis et cognitis, eamdem causam infra XL dies post harum susceptionem fine debito terminetis. Nihilominus etiam causam que inter ipsos eosdem super quibusdam terris uicedomini noscitur agitari, studiosius audiatis, et eam mediante iustitia decidere studeatis.

Datum Tuscul., Kal. Maii.



CMXXuII. Ad Henricum Remensem archiep.---Ut G. sacerdoti ecclesia S. Mauritii restituatur. 
[MARTEN., Ampl. collect., II, 927.]


Ex parte G. sacerdotis Atrebatensis ad nos querela perlata est, quod canonici Atrebatensis Ecclesie eum de ecclesia S. Mauritii, ubi per Xu annos quiete se asserit ministrasse, per uiolentiam eiecerunt. Quia igitur a uiris ecclesiasticis alienum prorsus existit quemlibet uiolenter a sua possessione deiicere, fraternitati tue per apostolica scripta  mandamus, quatenus memoratos canonicos studiose commoneas, et omni cum districtione compellas, prescriptam ecclesiam predicto presbytero cum omnibus inde ablatis sine molestia restituere, aut exinde sibi coram te, sublato appellationis remedio, infra XL dies post harum susceptionem iustitie plenitudinem exhibere.

Data Tusculi, Kal. Maii.



CMXXuIII. Ad Bartholomeum Beluacens. episcopum, et Petrum abbatem S. Remigii.---Ut monasterium de Flaiaco  reforment. 
[MANSI, Concil., XXI, 921.]

ALEXANDER episcopus, seruus seruorum Dei, uenerabili  fratri BARTHOLOMAEO Beluacensi episcopo, et dilecto filio PETRO abbati S. Remigii Remensis, salutem et apostolicam benedictionem.

Perlatum est ad audientiam nostram quod monasterium de Flaiaco, occasione abbatis qui ibidem canonice dicitur non fuisse electus, ita sit in spiritualibus et temporalibus diminutum, quod ubi forma religionis esse consueuit, sicut dicitur, et exemplum, ibi nulla fere honestatis, uel religionis uideantur uestigia remansisse. Asseritur enim quod postquam idem abbas per aliquot monachos claustrales et idiotas, personis insciis et ignaris, que extrinseca gerebant negotia, minus canonice ipsius monasterii fuit administrationem adeptus, non in conseruanda religione, uel in ampliandis bonis Ecclesie, sed in distrahendis  his que a predecessoribus suis ibidem reperit conseruata, studium et sollicitudinem non erubuit adhibere. Quoniam igitur prouidendum nobis est, et sollicite uigilandum, ne prescriptum monasterium in deterius illabatur, si ei non fuerit celeri prouisione consultum, discretioni uestre per apostolica scripta precipiendo mandamus, quatenus infra XXX dies post harum susceptionem, ad locum ipsum pariter accedentes, uel abbatem et monachos ante uos in alio loco congruo conuocantes, de statu monasterii diligentius inquiratis, et qualiter in spiritualibus et temporalibus ualeat reformari, ipsis modum et formam prefigatis. Si uero uerisimile sit quod per abbatem commode restaurari non possit, eum ab administratione, appellatione postposita, remouentes,  aliam personam idoneam et religiosam, si in monasterio ipso inuenta fuerit, aut de alio religioso loco, eidem monasterio, cum consilio religiosorum uirorum, in abbatem prouideatis, per cuius studium et diligentiam spes sit idem monasterium posse in spiritualibus et temporalibus reformari: si prefati monachi ad commonitionem uestram in personam qualem diximus non poterunt conuenire.

Datum Tusculani, Iu Non. Maii.



CMXXIX Ad Petrum abbatem S. Remigii et Fulconem decanum Remensem.---Causam iudicandam committit. 
[Ibid., col. 954.]


Ex parte cuiusdam mulieris, filiastre nobilis uiri R. militis de uilario, nostris est auribus intimatum quod cum ipsa quosdam reditus, qui terragia dicuntur, G. auunculo suo canonico Ambianensis ecclesie, pro XXX libris iampridem pignori obligasset, idem canonicus reditus suos illi restituere contradicit, licet ultra sortem suam pleraque deductis expensis recepisse dicatur. Quoniam igitur in laicis, nedum in clericis, detestabile et horrendum existit usurarum crimen, utpote utriusque Testamenti pagina  condemnatum, discretioni uestre per apostolica scripta mandamus, quatenus utraque parte ante uestram presentiam conuocata, exinde rei ueritatem diligenter inquiratis, et si ita uobis constiterit, memoratum canonicum moneatis, et nostra auctoritate districte compellatis, ut prescriptos reditus supradicte mulieri, dilatione et appellatione cessante, sine qualibet exactione restituat, et in pace dimittat. Querelas uero alias, si que hinc inde uertuntur, studiosius audiatis, et eas concordia, uel mediante iudicio, decidatis.

Datum Tusculani, Iu Non. Maii.



CMXXX. Ad eosdem.---Causam iudicandam committit. 
[Ibid., col. 955.]


Causam que inter R. de uilers, et Amilium militem de Becloi super dote uxoris predicti R. diutius est agitata, et ad nos, sicut dicitur, per appellationem delata, experientie uestre, de qua plene confidimus, committimus audiendam, et fine debito terminandam. Ideoque discretioni uestre per apostolica scripta mandamus, quatenus postquam exinde requisiti fueritis, utramque partem ante uestram presentiam conuocetis, et rationibus hinc inde plenius auditis et cognitis, eamdem causam, si uobis constiterit eam ad nos per appellationem delatam fuisse, ablato appellationis remedio, concordia, uel mediante iustitia decidatis. Nihilominus etiam presentium  uobis auctoritate mandamus ut alias querelas de quibus uobis aduersus se proposuerint audiatis, et eas concordia uel iudicio terminetis. Si autem huic cause ambo non potueritis interesse, alter uestrum eidem cause, prout dictum est, finem imponere non postponat.

Datum Tusculani, u Non. Maii.



CMXXXI. Ad Henricum Remensem archiep.---Causam Hilardi presbyteri, quem a censuris episcopi Ambianensis absoluerat, committit examinandam. 


Constitutus in presentia nostra Hilardus, lator presentium, supplici nobis relatione proposuit quod frater noster T.  Ambianensis episcopus, quia in presentia eius confessus fuit quod in uigilia S.  Fusciani licet, sicut asserit, in partibus suis non sit instituta, carnem comederit, ei diuinum officium interdixit, nec ab eo misericordiam potuit impetrare. Accedit ad hoc quod cum illi crimen adulterii opposuerit, et dederit inducias sese purgandi,  sociis et uicinis suis presbyteris, ne secum starent in purgatione, timor obstitit episcopalis; sed episcopus, appellatione contempta, ei nichilominus officium et beneficium interdixit, et ipsum ab Ecclesia uiolenter eiecit, et cum uinculo excommunicationis innodauit. Unde fraternitati tue per apostolica scripta in uirtute obedientie precipiendo mandamus, quatenus si in presentia tua per legitimos testes se purgare potuerit, omni appellatione et contradictione remota, ei officium pariter et beneficium assignes, et auctoritate nostra quiete possidere facias. Sed quoniam inermes armatis opponere non debemus, primo precipimus ei omnia ablata in integrum restitui, et demum post canonicas inducias de obiectis purgari. Nos autem eumdem  absolutum ad uos remittimus.

Data Tusculi, Iu Nonas Maii.



CMXXXII. Ad eumdem.---Ut Wibaudo clerico sua restituatur ecclesia. 


Conquestus in presentia nostra Wibaudus clericus sua nobis relatione monstrauit quod Sauem et Hugo uitulus, Atrebatenses canonici, ei ecclesiam S. Mauricii, quam sub annuo censu concesserant, contra iustitiam abstulerunt, licet de solutione census ab eodem clerico, sicut asserit, fideiussoriam receperint cautionem. Quoniam igitur non decuit  eosdem canonicos prefato ecclesiam prescriptam sine cause cognitione subtrahere, fraternitati tue per apostolica scripta mandamus, quatenus memoratos canonicos studiose commoneas, et collata tibi auctoritate districte compellas, ut predictam ecclesiam memorato Wibaudo, sicut eam sibi concesserunt, infra XL dies post harum susceptionem sine mora et difficultate restituant, aut exinde sibi coram te, sublato appellationis remedio, quod iuris forma dictauerit facere non postponant.

Data Tusculi, uII Idus Maii.



CMXXXIII. Ad canonicos Premonstratenses.---Improbat electionem quam fecerant contra formam ordinis, et ut alium eligant abbatem iubet. 
[Ibid., 929.]


Credibile fuerat, dilecti in Deo filii, quod uocato bone memorie Phil.  quondam abbate uestro, sopitis contentionibus, semotis diuersis partium studiis, adhibito consilio seniorum, talis inter uos fieret pastoralis electio, per quam non ignis dissensionis, qui iampridem in domo uestra subortus fuerat, excandesceret, sed concordia posset et fraterna unio prouenire. Si essetis uere sapientes et disciplinati, perficeretis in mansuetudine opera  uestra, et ostenderetis ex bona conuersatione religionis amorem, et pacis desiderium uos habere. Nunc autem cum sit inter uos zelus atque contentio, nonne, sicut ait Apostolus, carnales estis, et secundum hominem ambulatis? Sane cum scriptum sit, nichil per contentionem aut inanem gloriam, uos ad id quod deliberatione maiori ac maturiore consilio in Ecclesia Dei fieri semper oportet, in impetu spiritus et calore animi processistis, et neglecto uestri ordinis instituto, non exspectato illorum abbatum consilio et assensu, qui pro facienda electione ad uos ex more conuenerant, et cum aliquantis uestrum ex uoluntate communi de electione tractabant, abbatem Belli-loci  uoluistis uobis  assumere in pastorem, hominem utique de quo pridem audiuimus, et super quo non est necesse ut ad instruendos nos ullatenus laboretis. Accepimus enim ecclesiam uestram et scandalis fatigatam interius et exterius mole debitorum grauatam. Oportet autem eam super humeros diutius regularibus disciplinis attritos in statum pristinum releuari. Inde siquidem fuit quod non tam quid uobis placeat, quam quid uobis et toti ordini expediat attendentes, de communi fratrum nostrorum consilio constituimus, ut abbas ille ad locum suum, dilatione postposita, reuertatur, et uos eius obedientia absoluti, iuxta institutionem ordinis uestri ad electionem aliam procedatis. Per apostolica ergo scripta uniuersitati uestre mandamus, quatenus, ascito dilecto filio  nostro G.  abbate S. Martini, necnon et aliis qui alia uice cum eo et aliquantis fratrum uestrorum eligendi abbatis sollicitudinem assumpserunt, ad electionem faciendam de illorum consilio et conniuentia procedatis: scientes quod si aliter quidquam agere tentaueritis, friuolum erit et uacuum, et nullas uires poterit obtinere. Nos siquidem in concedendo uobis abbate, animarum compendium, non patrocinium attendimus personarum, et illud solum uolumus ratum esse, quod regularibus institutis et  profectui ordinis uisum fuerit conuenire. Cum autem iam dictus abbas schisma dudum fouerit et extulerit, licet ad obedientiam nostram et ecclesie redierit unitatem, licet gratiam nostram et reddiderimus ei, et paterne uelimus, si non eidem se ipse subtraxerit, conseruare: multum tamen et nobis et toto uestro ordini posset derogari, si super illam Ecclesiam, que caput est ordinis, magisterium ipsum hoc tempore pateremur habere. Sed et id communiter debetis attendere, quod nec in uestro, nec in Cisterciensi ordine consuetudo aut institutio dicitur hactenus exstitisse, ut pro superiori loco litigia fierent, et litigia quererentur, cum non solum pro culpa, sed etiam pro suspicione sola cedere multi maluerint, quam sub obtentu aut obtinendi  regiminis aut innocentie demonstrande locum quesierint disceptandi.

Data Tusculi, uI Idus Maii



CMXXXIu. Ad Petrum abbatem Sancti Remigii.---Ut prebendam Uberto cuidam tribuat. 
[MANSI, Concil., XXI, 924.]

uiris litteratis atque deuotis tanto propensiori studio prouidere tenemur, et suis commoditatibus diligentius intendere, quanto ex eorum prouisione sacris Dei Ecclesiis fecundior potest fructus et utilitas prouenire. Inde est quod nos litteraturam dilecti filii nostri magistri Uberti, et deuotionem quam  circa te gerit, studiosius attendentes, ipsum caritati tue sollicite commendamus, rogantes, et rogando mandantes, quatenus pro reuerentia B. Petri ac nostra, et intuitu deuotionis et litterature sue, prebendam in ecclesia S. Timothei, si qua nunc uacat, uel que primo uacauerit, ei concedas liberaliter, et assignes: ita quod ex hoc sinceritati tue uberes debeamus gratias agere, et prudentiam et deuotionem tuam multipliciter propter hoc in Domino commendare.

Dat. Tusc., Iu Id. Maii.



CMXXXu. Ad Siluanectensem episcopum et abbatem S. Medardi.---Ut damna monasterio Sancti Remigii data reparentur. 
[Ibid.]


ALEXANDER episcopus, seruus seruorum Dei, uenerabili fratri Siluanectensi episcopo, et dilecto filio abbati S. Medardi, salutem et apostolicam benedictionem.

Ex parte dilecti filii nostri abbatis S. Remigii Remensis auribus nostris innotuit quod, cum quedam ancilla et quedam possessiones iudicio Remensis Ecclesie suo fuissent monasterio restitute,  quarumdam litterarum nostrarum occasione, sicut asserit, exinde postea quamplurima damna sustinuit. Quia igitur ea que iudicio rationabiliter terminata noscuntur, in recidiuam contentionem reuocari non debent: discretioni uestre per apostolica scripta mandamus, quatenus rei ueritatem diligenter et sollicite inuestigetis: et si uobis constiterit iam dictum monasterium de prescriptis possessionibus et ancilla rationabiliter restitutum fuisse, restitutionem ipsam ratam et firmam permanere, et damna eidem monasterio super his irrogata, omni occasione et appellatione remota, nostra freti auctoritate restitui faciatis.

Datum Tuscul., Iu Idus Maii.



CMXXXuI. Ad Henricum Remensem archiep.---Aduersus moniales Malbodienses in suam abbatissam rebelles. 
[MARTEN., Ampl. Collect., II, 931.]


Culpe maculam contrahunt, et graui merentur ultione percelli, qui prelatis suis non solum obedire postponunt, sed etiam in illos a quibus pro suis excessibus corriguntur, ausu temeritatis insurgere, et eos a propriis sedibus eiicere non formidant. Ex transmissa nobis relatione dilecte filie nostre C. Malbodiensis abbatisse nostris est auribus intimatum quod moniales  eius, quas pro  suis excessibus secundum B. Benedicti Regulam corrigebat, diabolico furore succense, eam de nullo crimine conuictam laicali manu, post appellationem ad nos factam, turpiter eiicere non erubuerunt. uerum quia contumaces et rebelles ex iniuncto nobis officio correctionis et castigationis freno cohibere tenemur, et de tanto excessu prius uindicte quam culpe fama ad nos peruenire debuisset, fraternitati tue per apostolica scripta mandamus, quatenus rei ueritatem diligenter et sollicite inuestigare procures; et si ita esse inueneris, prefatam abbatissam, occasione et appellatione cessante, in suo monasterio in plenitudinem administrationis et regiminis restituere non postponas, et in eas personas, quarum uiolentia a suo monasterio est eiecta,  taliter uindicare studeas, ut ceteris metum incutias, et ipse similia de cetero attentare formident. Postmodum autem si aduersum eam agere uoluerint, causam audias, et eam, appellatione remota, iustitia mediante, decidas.

Data Tusculi, Iu Idus Maii.



CMXXXuII. Ad Petrum abbatem S. Remigii, et Fulconem decanum Remensem.---Ut cognoscant de causa Willelmi cuiusdam, qui se usuris oppressum querebatur. 
[MANSI, Concil., XXI, 929.]


Ex insinuatione Willelmi, latoris presentium, accepimus quod cum a quodam ciue Remensi pro sexaginta et nouem solidis segetem que sexaginta etiam solidos ualebat emisset: ille non uult, sortem accipere, sed usuras immoderatas exinde nititur extorquere. Quia uero sicut accepimus, super hoc ad nostram audientiam est appellatum: uobis de quorum prudentia et honestate confidimus, causam ipsam committimus audiendam: discretioni uestre  auctoritate presentium mandantes, ut predictum ciuem instanter moneatis, et districte compellatis, ut pretium constitutum recipiens, eumdem Willelmum super usurarum exactione nulla ratione uexare presumat. Si autem rem aliam iustam et rationabilem causam pretenderit, eum audiatis, et appellatione cessante, fine debito decidatis.

Datum Tuscul., XuI Kal. Iunii.



CMXXXuIII. Ad Henricum Remensem archiep.---Arguit eum quod suos uexet. 
[Ibid., 931.]

Quanto personam tuam brachiis purioris caritatis  amplectimur, tanto uehementius mouemur atque turbamur in his que aduersum te a pluribus proponuntur. Ut autem illam grauem querelam quam ex parte monasterii S. Basoli  aduersum te nuper recepimus, presentialiter omittamus, quasi communis querela omnium episcoporum suffraganeorum tuorum hec est, quod tu eos tanquam simplices clericos grauas, et eorum Ecclesias et clericos tanquam tuos proprios pro tua uoluntate pertractas, cum tuam discretionem deceret ita te iam dictis episcopis exhibere beneuolum et benignum, quod et ipsos fraterna uidereris caritate diligere, et illud habere fixum in pectore, quod B. Petrus in Epistola sua dicit: Non quasi dominantes, sed formam uite gregi pretendentes. Quoniam igitur te sicut  carissimum fratrem diligimus, prudentiam tuam paterna affectione monemus, et tibi auctoritate qua preeminemus iniungimus, quatenus ab his de cetero diligenter abstineas, et predictos episcopos tanquam fratres et cepiscopos tuos diligas propensius et honores, et eis iura et dignitates suas integras et illesas conseruans, Ecclesias uel clericos eorum in causas non conuoces, nisi ad audientiam tuam fuerint per appellationem delate. Si uero de tarditate sunt aliquando redarguendi, eos benigne  redarguas, et ad exhibendam subditis suis iustitiam ipsos sollicites, et eis in uerbo studeas et operis exhibitione deferre.

Data Tusculi, XuI Kal. Iunii.



CMXXXIX. Ad eumdem.---Pro Iordane Laudunensi ciue. 
[Ibid., col. 932.]

Ad audientiam nostram peruenit quod cum Iordanis Laudunensis ciuis ab examine tuo ad audientiam nostram appellasset, et nuntius quem ad exsequendam pro se appellationem miserat, in uia decessisset, magister Ioannes, tunc uicarius tuus, eum, tanquam appellationem non prosecutus fuisset, excommunicationis uinculo innodauit. uerum quoniam  idem I. quantum in eo fuit appellationem est prosecutus, uenerabili fratri nostro Ambianensi episcopo dedimus in mandatis, ut si res ita se haberet predictus I. penitus absolueretur. Cumque in presentia dilecti filii nostri R. canonici ecclesie tue, idem Iordanis idoneis testibus rem ita esse probasset, eum predictus R. de mandato prefati episcopi ab excommunicatione absoluit, et uenerabili fratri nostro Laudunensi episcopo, ut ipsum et familiam eius pro solutis haberet, ex parte nostra mandauit. Unde quoniam rei ueritas nobis exstat incognita, fraternitati tue per apostolica scripta mandamus, quatenus rem ipsam diligenter et sollicite inquiras, et si ita esse inueneris, prefatum I. et familiam  suam a predicto episcopo facias pro absolutis haberi, districte prohibens, et tu ipse cauens, ne pro maleficio domini et patrisfamilias eius familia excommunicetur, nisi forte eius malitie consentiret, quia in sacris canonibus expressum habetur quod pro forisfacto dominorum eorum familie excommunicari non debeant, neque communionem ipsorum uitare cogantur. Preterea homines de Martegni, uidelicet Wer. et Willelmum, et R. et G. moneas instanter, et districte compellas, ut memorato I. uII libras et dimidiam, quas ei dicuntur abstulisse illicite, reddant, et in presentia tua plenam exinde iustitiam, appellatione remota, exhibeant.

Data Tusculi, XuI Kal. Iunii.



CMXL. Ad abbates S. Remigii, et S. Nicasii.---Causam iudicandam committit. 
[MANSI, Concil., XXI, 958.]


Ex transmissa relatione E. mulieris accepimus quod, cum G. ab ea quinquaginta quinque solidos Remensis monete instanter exigeret, illa proponente quod marito suo, dum esset in patria, idem G. iam dictam pecuniam condonasset, super hoc ad audientiam uenerabilis fratris nostri Remensis archiepiscopi causa fuit deducta: a cuius examine mulier ad nostram audientiam appellauit. Quia uero muliere nuntium suum destinante, altera pars nec uenit, nec aliquem pro se responsalem transmisit, experientie uestre, de qua plene confidimus, causam ipsam committimus  audiendam, et fine debito terminandam. Ideoque discretioni uestre per apostolica scripta mandamus, quatenus cum exinde fueritis requisiti, uiris discretis et honestis uobis ascitis, utramque partem ante uestram presentiam conuocetis, et rationibus hinc inde plenius auditis et cognitis, eamdem causam, appellatione remota, mediante iustitia, decidatis. Si autem aduersarii G. legitime citati, ad presentiam uestram uenire, uel iudicio uestro parere contempserint, eos auctoritate nostra ecclesiastica censura compellatis.

Datum Tusculani, XIII Kal. Iunii.



CMXLI. Ad Henricum Remensem archiep.---Ut Robertum clericum, qui homicidio nolens interfuerat, penitens ad sacros ordines promouere possit. 
[MARTEN., Ampl. Collect., II, 933.]


Ex transmissa relatione Roberti clerici auribus nostris intimatum est quod nolens et coactus homicidio interfuit, et post dignos fructus penitentie egit. Unde quoniam preuaricatoribus, si suos excessus corrigere et emendare uoluerint, penitentie medicina non est deneganda, nec misericordie uiscera sunt aliquatenus claudenda, discretioni tue per apostolica scripta mandando precipimus, quatenus eum auctoritate nostra absolutum animaduersa eius litteratura tempore opportuno ad sacros ordines promouere non postponas, et si ei in aliquo  beneficio ab aliquo fuerit prouisum, auctoritate apostolica indulgemus, ut sine impedimento et calumnia illud recipere possit, et libere de cetero Ecclesie deseruire. Si autem prefatam indulgentiam aliquis infringere uel attentare presumpserit, eum ecclesiastica censura percellas.

Data Tusculi, X Kal. Iunii.



CMXLII. Ad eumdem.---Causam inter Odierium ciuem Laudunensem et Mauricium clericum committit terminandam. 
[Ibid., col. 936.]

Causam que inter Odierium burgensem Laudunensem  et Mauricium clericum super CXIII solidis, quos idem Hodierius ab eodem clerico pro fideiussione Reinerii, cui in bonis suis successit, requirit, noscitur agitari, experientie tue committimus audiendam, et, appellatione cessante, fine debito terminandam. Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, eamdem causam infra XL dies post harum susceptionem, sublato appellationis remedio, iustitia mediante decidas.

Data Tusculi, uII Kal. Iunii.



CMXLIII. Ad Clareuallensem et S. Remigii abbates.---Ut Deruense monasterium reforment. 
[MANSI, Concil., XXI, 952.]


Cum dilectum filium nostrum Deruensem abbatem super dilapidatione bonorum monasterii sui, et dissolutionem, quam per eumdem abbatem audiueramus iampridem factam fuisse, ad rationem posuissemus: ipse se super his coram nobis, et fratribus nostris prudenter et laudabiliter excusauit, asserens quod, cum multitudo Brebentionum  partem quamdam terre monasterii sui hostiliter inuasisset, et ad reliquam occupandam intenderet, coactus est debita plura contrahere, ut terram ipsius monasterii posset  ab illius inique gentis manibus liberare. Adiecit insuper, quod reditus eiusdem monasterii quibusdam personis assignauit, ut ex his eadem debita persoluantur, et quod nec in his culpa sua grauatum sit idem monasterium, nec in aliis dissolutum. Ceterum, quoniam hec nobis non constant, horum cognitionem et correctionem experientie uestre, de qua plene confidimus, duximus committendam, discretioni uestre presentium auctoritate mandantes, quatenus ad monasterium ipsum pariter accedentes, rei ueritatem diligenter et sollicite inquiratis, et que in abbate, uel monachis inueneritis corrigenda, auctoritate nostra, sublato appellationis remedio, adhibita grauitate et modestia corrigatis. Quod si noueritis monasterio expedire, ut aliqui ex monachis  ipsius loci amoueantur, eos inde auctoritate nostra, appellatione cessante, amouere minime differatis, et alios de religiosis illic instituatis: ita super his diligentes et prouidi existentes, quod studio et diligentia uestra in meliorem statum iam dictum monasterium auctore Domino reformetur, et sollicitudo ac uigilantia uestra preconio multe digna commendationis existat. Reditus uero ipsius monasterii personis quibus pro solutione debitorum sunt assignati, si solutioni debitorum conuenienter non intendunt, nec eosdem reditus bene dispensant, auctoritate apostolica auferatis, et eos personis aliis cum consilio abbatis et fratrum monasterii, magis qui prouidi sint et discreti, assignare curetis: per quorum studium  et prouidentiam celerius et conuenientius eadem persoluantur. Si qui autem ex ipsis abbas et monachi, uobis in his contumaces fuerint, uel rebelles, quominus mandatum nostrum in hac parte adimplere possitis, in eos auctoritate nostra, sublato appellationis remedio, canonicam sententiam proferatis: quia nos sententiam, quam in ipsos canonice protuleritis, auctore Domino ratam et firmam habebimus.

Datum Tusculani, u Kal. Iunii.



CMXLIu. Ad Henricum Remensem archiep.---Ut uiuiano presbytero suam ecclesiam restitui faciat. 
[MARTEN., Ampl. Collect., II, 937.]


ueniens ad apostolice sedis clementiam uiuianus presbyter, presentium lator, lacrymabili nobis conquestione monstrauit quod, cum ecclesiam S. Memmii de Cosantia, quiete et libere possedisset, frater noster G. Catalaunensis episcopus ipsum eadem eclesia sine iudicio et iustitia spoliauit. Unde quoniam ea que contra iuris ordinem fiunt, ad formam equitatis remouere debemus, fraternitati tue per apostolica scripta mandamus, quatenus rei ueritate diligentius inquisita et cognita, si tibi  constiterit prefatum presbyterum prescripta ecclesia absque iudicio et iustitia spoliatum fuisse, eumdem episcopum moneas, et si fuerit necesse compellas ut, infra XXX dies post harum susceptionem ei predictam ecclesiam cum fructibus inde perceptis, occasione et appellatione remota, restituat, et libere et quiete dimittat. Quod si forte facere noluerit, tu nostra et tua fretus auctoritate id efficere non postponas.

Data Tusculi, II Nonas Iunii.



CMXLu. Ad eumdem.---Pro infirmis de Sparnaco. 
[Ibid.]

Humanam est et pietati consentaneum eorum  necessitatibus, qui lepre sunt morbo percussi, paterna prouisione intendere, et eis quadam manu sollicitudinis subuenire. Audiuimus autem quod infirmi de Sparnaco  sepe pro defectu capellani grauia incurrunt pericula, et sine uiatici participatione decedunt. Unde quoniam pro eo quod in tua parochia consistunt, eis tue prouisionis solatium debes impertiri, ubi eo indigere noscuntur, fraternitatem tuam monemus atque mandamus, quatenus predictis infirmis infra XX dies post harum susceptionem, ad opus suum tantum et eorum qui secum morantur, capellanum concedas, et cemeterium benedicas, ita quod de cetero spiritualium non possint penuriam sustinere.

 Data Tusculi, uII Idus Iunii.



CMXLuI. Ad eumdem.---Ut Lamberto presbytero, si nichil canonicum obstet, ecclesiam suam faciat restitui. 
[Ibid., col. 938.]

Constitutus in presentia nostra Lambertus presbyter lacrymabili nobis conquestione monstrauit quod uenerabilis frater noster Catalaunensis episcopus ecclesiam S. Memmii de Cosantia, quam bone  memorie predecessor eius sibi canonice concessit, et ipse per quinquennium pacifice et quiete possedit, uiolenter et absque ordine iudiciario abstulit. uerum quia indecens est, et a sacris canonibus penitus alienum, ut aliquis absque rationabili et manifesta causa ecclesia sibi rationabiliter concessa priuetur, fraternitati tue per apostolica scripta precipiendo mandamus, quatenus infra XL dies post ipsarum susceptionem rei ueritatem diligenter inquiras, et nisi tibi constiterit, quod pater prefati presbyteri sacerdos fuerit, et in sacerdotio eum, sicut dicitur, genuerit, si alia iniusta et absque rationabili causa fuit ab ecclesia sua remotus, eam sibi, occasione et appellatione cessante restitui facias et in pace dimitti. Postea uero si prefatus  episcopus, uel alius aduersus eum super iam dicta ecclesia agere uoluerit, causam audias et debito fine decidas.

Data Tuscul., u Idus Iunii.



CMXLuII. Ad prepositum et decanum Remensem.---Ut decime restituantur clerico, cui eas pater suus, olim emptas, eleemosine nomine dederat. 
[MANSI, Concil., XXI, 951.]

Ex transmissa conquestione Stephani clerici de Roi accepimus quod, cum pater suus quasdam decimas, quas iure hereditario possidebat, uolens peccati maculam euitare, sibi in eleemosynam dedisset,  Radulfus traditor eas ausu temerario sibi uindicare presumpsit. Cumque memoratus clericus prefatum R. in presentia uenerabilis fratris nostri archiepiscopi uestri conuenisset, ut coram eo iustitiam obtineret, compulsus est ad nostram audientiam appellare. uerum licet pater suus eas de iure sibi dare non potuisset, quia tamen tutius ut idem clericus ipsas habeat, quam ad laicum deuoluantur: discretioni uestre per apostolica scripta precipiendo mandamus, quatenus, si ita est, infra XL dies post harum susceptionem, memoratum R. moneatis et districte compellatis, ut perceptas decimas prenominato clerico sine diminutione restituat, et de percipiendis nullam sibi molestiam inferat, uel grauamen: ita tamen, quod post decessum predicti  clerici prescripte decime, ad quam de iure pertinere noscuntur, restitui debeant, pacificeque dimitti. Quod si monitis nostris parere contempserit, ipsum usque ad earumdem restitutionem excommunicationis uinculo, omni appellatione remota astringatis.

Datum Tuscul., III Idus Iunii.



CMXLuIII. Ad Henricum Remorum archiep.---Commendat illi canonicos Turonenses Sancti Mauritii. 
[MARTEN., Ampl. Collect., II, 939.]

Si pontificalis officium dignitatis, quod de largitate superni muneris geritis, recta uelitis consideratione  pensare, noueritis ex ipso officio uobis congruere ut ecclesiarum iura debeatis a parochianis uestris defendere propensius et tueri, sicut qui ad defensionem ecclesiarum in partem estis sollicitudinis aduocati. Inde est quod fraternitati tue per apostolica scripta mandamus quatenus quoties a capitulo B. Mauritii  Turonensis de parochianis uestris querimoniam receperitis, ita de ipsis plenam et sufficientem iustitiam faciatis, quod nec ipsi in uobis inueniant quemlibet iuris defectum, nec parochianorum uestrorum temeritas uel presumptio remaneat impunita. Multum enim uobis expedit ut parochianorum uestrorum excessus ab uniuersarum Ecclesiarum seu clericorum grauaminibus uel molestiis debeatis arctius cercere. Si uero aliqui ex  parochianis uestris in his contumaces uobis uel rebelles exstiterint, in eos, dilatione et appellatione remota, excommunicationis sententiam proferatis.

Data Tuscul., III Idus Iunii.



CMXLIX. Ad eumdem.---Monet ut Septem-salices restituat fratribus Sancti Basoli, atque ab eorum uexatione cesset. 
[Ibid.]

Et generositas sanguinis et dignitas pontificalis officii, qua, disponente Domino, preemines, ab his te debent debent propensiori cura retrahere, in quibus honestati tue possit merito detrahi, aut generositati  tue aliquatenus derogari: quia quanto maiori dignitate et sanguinis claritate prefulges, tanto in te propensius reprehenditur, si quid attentas, quod sit reprehensione uel animaduersione qualibet dignum. Ex parte siquidem abbatis et fratrum S. Basoli auribus nostris innotuit quod tu uillam quamdam Septem-salices nomine, quam predecessores nobilis uiri comitis Henrici eorum monasterio in perpetuam eleemosynam contulerunt, et progenitores tui illustres Francorum reges authenticis scriptis, et Romani pontifices suis priuilegiis confirmarunt, eidem monasterio per uiolentiam abstulisti, et duobus monachis qui ad obsequium ecclesie ipsius loci deputati fuerant, in motu proprie uoluntatis eiectis, in eadem uilla castrum de  calce et lapidibus ad restaurationem predicte ecclesie adunatis, predictis fratribus contradicentibus, construxisse, et in eorum nemore occasione constructionis eiusdem castri eis damnum trecentarum librarum fecisti, quod te prorsus dedecuit irrogari. Ubi autem idem castrum constructum est, castellanus et complices sui ita prescriptum monasterium in suis bonis et possessionibus oppresserunt, quod propriis monachorum horreis uiolenta manu confractis, annonam inde, fenum, stramen et paleam asportauerunt, et terram ipsius monasterii depredantes, homines etiam carceri manciparunt. Accidit ad hec quod tu predictum abbatem centum  tibi libras soluere cegisti, ita quidem quod ei in ciuitate tua existenti in uirtute obedientie precepisti, ne ante solutionem predicte pecunie ciuitatem ipsam exiret, et ab hominibus cuiusdam uille eorum, uerzei nomine, sexaginta libras post eorum captionem et carcerem immisericorditer extorsisti, et, quod deterius est, et in quolibet uiro, nedum archiepiscopo, modis omnibus reprehensibile, eosdem homines ad indebitam consuetudinem compulisti, ut uidelicet quisque ipsorum singulas mensuras auene tibi annuatim exsoluat, et de alia uilla eorumdem fratrum XL libras extorquere minime dubitasti. Quia igitur reprehensione et animaduersione dignum omnimodis reputatur, si eum iam dicti fratres hostem sentiunt, quem deberent habere  patronum, nos quantumcunque tibi deferre uelimus, nolentes nec debentes aures nostras tam grauibus clamoribus obturare, hec per te non per alium, uolumus ad presens corrigere, et utiliter emendare: quoniam personam tuam eo caritatis feruore diligimus, quod, cum ea alii potuissemus committere corrigenda, malumus tibi sicut uenerabili fratri nostro in hoc et aliis in quibus cum Deo possumus prompta uoluntate deferre. Monemus itaque fraternitatem tuam, mandamus atque precipimus, quatenus, si res ita se habet, hec que prediximus sub omni celeritate, sicut tuam prudentiam decet, per teipsum corrigas et emendes, uel ita cum eisdem fratribus exinde amicabiliter pacificeque  conuenias, quod super hoc non possis reprehensionis notam incurrere, nec ad nos debeat iterata querela proferri. Si uero hec tandiu emendare distuleris, donec exinde ad audientiam nostram iterum querimonia perferatur, eisdem fratribus in iure suo, auctore Domino, propensius assistemus.

Data Tuscul., XuI Kal. Iulii.



CML. Ad eumdem.---Commendat B. et R. clericos quos a sententia excommunicationis absoluerat. 
[Ibid., 941.]

B. et R. clericos, latores presentium, quos a a sententia fecimus excommunicationis absolui qua tenebantur astricti, pro eo quod in Dei amicum  diaconum Laudunensem uiolentas manus iniecerant, deuotioni tue attentius commendamus, fraternitatem tuam per apostolica scripta rogantes, monentes atque mandantes, quatenus eos diuini amoris intuitu, et pro reuerentia beati Petri et nostra, et quia ad nostrum spectat officium uniuersos et presertim uiros ecclesiasticos a malignantium inquietationibus propensius defensare, manuteneas et defendas, et illos predicto diacono, et ceteris quorum odium occasione eiusdem diaconi incurrerunt, studeas reconciliare, et eosdem clericos ad predicti diaconi satisfactionem, et ipsum ad satisfaciendum eisdem clericis, si uideris expedire, compellas, uniuersis de Laudunensi episcopatu sub interminatione anathematis prohibens, ne memoratis  clericis occasione illa, quia manus in predictum diaconum iniecerunt, in personis uel rebus, eis aliquam molestiam inferant uel grauamen. Si quis autem eosdem clericos post inhibitionem tuam predicta occasione inquietare, presumpserit, eum, appellatione remota, ecclesiastica censura percellas.

Data Tusculi, XuI Cal. Iulii.



CMLI. Ad eumdem.---Facultatem absoluendi ab excommunicatione Arnulfum de Landast ei concedit. 
[Ibid.]

Cum tibi sicut uenerabili fratri nostro prompto animo deferre uelimus, et preces karissimi in Christo filii nostri L. illustris Francorum regis et  tuas libenter admittere, eiusdem regis et tuis precibus inclinati, tibi auctoritate apostolica indulgemus, ut Arnulfum de Landast, qui pro uiolenta manuum iniectione in presbyterum, sententiam excommunicationis incurrit, recepto ab eo iuramento, secundum Ecclesie consuetudinem uice nostra liceat tibi absoluere, et ei secundum qualitatem et quantitatem excessus penitentiam iniungere competentem. Cum autem absolutus fuerit, ei in uirtute iuramenti precipias ne ulterius uiolentas manus in clericum, monachum, Templarium, uel Hospitalarium, aut alicuius religionis conuersum mittat, nisi se defendendo, aut id de mandato prelati sui fecerit.

Data Tuscul., XIu Kal. Iulii.



CMLII. Ad Guillelmum Antissiodorensem et Mattheum Trecensem episcopos.---Terminandam eis committit controuersiam de Seguini electione in abbatem S. Potentiani Castri-Censorii, cui electioni se opponebat Stephanus Eduensis episcopus. 
[Dom BOUQUET, Recueil, Xu, 921.]


ALEXANDER episcopus, seruus seruorum Dei, uenerabilibus fratribus W[ILLELMO] Antissiodorensi et M[ATTHAEO] Trecensi episcopis, salutem et apostolicam benedictionem.

Cum dilecti filii nostri Amelinus canonicus S. Potentiani de Castro-Censorii , et Werricus Aualonensis canonicus, nuntius uenerabilis  fratris nostri Eduensis episcopi, in nostra fuissent presentia constituti, prefatus Amelinus coram nobis constanti relatione proposuit quod, eodem episcopo a prescripta ecclesia ad officium pontificalis dignitatis uocato, canonici ipsius ecclesie eidem episcopo significauerunt quod, sicut a predecessoribus suis episcopis quondam Eduensibus libertas celebrandi electionem, que de communi iure debetur omnibus ecclesiis conuentualibus, eis indulta fuerat, electionem in eadem ecclesia facere uellent, ne de pastoris absentia eadem ecclesia graue damnum posset, et non modicum incommodum sustinere. Memoratus uero episcopus eisdem canonicis suum in hoc noluit prestare consensum, asserens quod eidem ecclesie nondum  renuntiauerat, et quod ipsi in eum pariter conuenissent, et ipsum abbatem decreuissent habere. Cum autem quidam ex iam dictis canonicis uoluntatem eiusdem episcopi cernerent ad electionis celebrationem non esse procliuem, sed potius eumdem uiderent uelle curam eiusdem ecclesie retinere, eamdem ecclesiam et seipsos in protectione nostra et Romane Ecclesie posuerunt et ad nostram insuper audientiam appellauerunt. Asserit insuper prefatus A[melinus] quod cum stationarii canonici uellent de electione tractare, forinseci rogauerunt ut electioni diem alium assignarent, quatenus a supradicto episcopo faciendi electionem licentiam impetrarent: promittentes quod, siue ab eodem episcopo licentiam obtinerent, uel non, in eodem termino eorum  electioni non contradicerent. Cum autem licentiam ipsam a iam dicto episcopo non potuerunt obtinere, in termino constituto omnes stationarii preter unum, recepta, sicut diximus, permissione forinsecorum, dilectum filium nostrum Seguinum  concanonicum suum in abbatem sibi concorditer elegerunt. Predictus uero nuntius memorati episcopi constanter asseruit electionem ipsam nullius esse debere momenti, quoniam postquam predicti canonici in prefatum episcopum communiter conuenerant, quidam ex ipsis quos idem episcopus excommunicauerat, aliis ad nostram audientiam appellantibus, prefatum Seguinum eligere presumpserunt: adiiciens quod ad preces canonicorum  excommunicationi subiecerat uniuersos qui sine assensu sepe fati episcopi in eadem ecclesia abbatem eligere tentarent, et pro molendinis etiam et aliis possessionibus quas eidem episcopo abstulerant. Amelinus autem ad obiecta respondens, asseuerauit quod nunquam in iam dictum episcopum eo modo conuenerant, ut illius ecclesie specialem curam haberet, sed ut eamdem ecclesiam protegeret, tanquam eorum episcopus, et ab aliorum iniuriis defensaret. Et adiecit excommunicationis sententiam non tenere, quoniam in ipsos post appellationem ad nos factam fuerat promulgata, asserens quod, postquam electionem fecerant, molendina et possessiones alias sepe fato episcopo abstulerunt, et quod excommunicatio ante appellationem  facta ad eorum notitiam minime peruenisset, constanter adiecit.

Nos itaque, in hac parte transgressionem eiusdem episcopi attendentes, et considerantes quomodo idem episcopus potentia potius quam de iure eamdem electionem fieri prohibuerat, cum ei non liceret propter hoc in eosdem canonicos sententiam ferre, aut a communi et priuato iure eos aliquatenus prohibere , excommunicationem uel appellationem illam decernimus  nullius esse momenti, non ut prefigamus exemplum in aliis, sed ut ambitionem et transgresssionem eiusdem episcopi reprimamus. Inde est quod fraternitati uestre per apostolica scripta mandamus, quatenus in unum conuenientes utramque partem ante uestram presentiam conuocetis, et rationibus hinc inde plenius auditis et cognitis, eamdem causam, sublato appellationis remedio, infra XL dies post harum susceptionem fine canonico terminetis, ita quidem quod, si uobis constiterit omnes stationarios qui tunc erant preter unum, recepta permissione forinsecorum quod eorum electioni non contradicerent, sepefatum Seguinum sibi elegisse, appellatione uel excommunicatione ex parte episcopi propter hoc facta non obstante, electionem  ipsam, dilatione et appellatione postposita, auctoritate apostolica confirmetis. Nec id etiam obstet quod canonici in episcopum post promotionem suam conuenisse dicuntur, et licet id pars altera prorsus inficietur, quia si in ipsum etiam conuenissent, id sacris canonibus contrarium esset, quibus cautum est ut unaqueque ecclesia proprio debeat gaudere pastore.

Si qua uero partium ante uel post susceptionem litterarum nostrarum in uocem appellationis proruperit, uos in eadem causa nichilominus prout dictum est, appellatione postposita, procedatis. Si uero uterque his exsequendis non poterit interesse, alter uestrum, adiunctis sibi uiris prudentibus et discretis, appellatione remota, prout dictum est  in eadem causa procedat.

Data Tusculi, IX Kal. Iulii.



CMLIII. Stephano episcopo Eduensi precipit »quatenus canonicis S. Potentiani de Castro-Censorii auctoritatem suam nequaquam opponat, quominus electionem eorum canonice factam ratam habeat.«
[Ibid., p. 923.]




CMLIu. Ad Henricum Remensem archiep.---Pro abbatissa S. Petri Remensis. 
[MARTEN., Ampl. Collect., II, 942.]

Ex transmissa relatione dilecte filie nostre abbatisse  S. Petri Remensis, auribus nostris innotuit quod, cum controuersiam que inter eam et abbatem de Calade super reditibus cuiusdam curtis quam idem abbas habet in terra S. Petri, uertebatur, uenerabilibus fratribus nostris Beluacensi et Ambianensi episcopis commisissemus fine debito terminandam, et illi, auditis et cognitis rationibus utriusque partis, abbatissam in possessionem misissent, et ei ab eodem abbate damna resarciri debere adiudicassent, abbas schismatica prauitate pollutus, adiudicata non reddidit, et eosdem reditus adhuc iniuste detinere presumpsit. Cumque fratri nostro  Catalaunensi episcopo ex parte nostra mandasset ut sicut in parochia sua predicta curtis exstitit, ita quoque abbatissam faceret quod iudicatum est possidere, id efficere penitus supersedit. Unde quia predicte abbatisse nolumus ad iustitiam suam consequendam aliqua ratione obesse, quod prefatus abbas schismatica est contagione respersus, fraternitati tue per apostolica scripta mandamus, quatenus, si res ita se habet, de reditibus iam dicti abbatis, quos habet in prouincia tua, memorate abbatisse damna sibi adiudicata facias, omni occasione et appellatione postposita, resarciri, et reditus quos predicti episcopi adiudicasse noscuntur, nostra et tua auctoritate in pace et quiete dimitti.

Data Tuscul., uII Kal. Iulii.



CMLu. Ad eumdem.---Pro ecclesia Sancti Ioannis de uineis de Ceruenniaco. 
[Ibid.]


Conquesti sunt nobis dilecti filii nostri abbas et fratres S. Ioannis de uineis quod quidam milites Suessionensis episcopatus, decimam de Ceruenai sigillo bone memorie G., quondam Suessionensis episcopi, eidem ecclesie confirmatam, et postmodum predecessorum nostrorum et scripti nostri munimine roboratam, eis auctoritate propria subtraxerunt, et eos super hoc molestare non cessant. Quoniam igitur hoc, si uerum est, in nostram iniuriam  et in prefate damnum ecclesie redundare non est ambiguum, fraternitati tue per apostolica scripta mandamus, quatenus, partibus infra XX dies post harum susceptionem ante tuam presentiam conuocatis, si rem ita esse inueneris, prefatos milites moneas studiosius et inducas, ut prefatis fratribus prescriptam decimam cum omnibus inde perceptis atque oblatis sine molestia et difficultate restituant, et in pace ac quiete dimittant. Quod si tue in hac parte commonitioni acquiescere forte noluerint, eos nostra et tua auctoritate, occasione et appellatione cessante, uinculo excommunicationis astringas; et si nec sic resipuerint, terras eorum, appellatione remota, subiicias interdicto.

Data Tuscul., uI Kalendas Iulii.



CMLuI. Ad eumdem.---De exactionibus quas abbas Compendiensis exigebat a quibusdam uillis, et de bonis abbatis ab eo distractis. 
[Ibid., col. 943].


Homines trium uillarum Compendiensis Ecclesie, Prunastr., Fabarol. et Mesuilers uidelicet, aduersus dilectum filium nostrum abbatem ipsius Ecclesie ad nos querimoniam transmiserunt, asserentes quod cum nobilis uir Petrus de Tornella, aduocatus uillarum ipsarum, ab eis tallias et exactiones indebitas  extorqueret, nobis tibi mandantibus ut eumdem uirum ab his ecclesiastica districtione compesceres, tandem uix ipse coram uenerabili fratre nostro T. Ambianensi episcopo prestito iuramento, firmauit, quod a predictis hominibus tallias uel exactiones nullatenus extorqueret, et idem abbas sub excommunicatione prohibuit ne quis ipsos ulterius eisdem talliis et exactionibus fatigaret. Nunc autem idem abbas discrimen excommunicationis non formidans incurrere, adhibitis sibi fauore et potentia predicti P. a prefatis hominibus adeo grauem talliam extorquere presumpsit, quod quamplures ex ipsis iam dictas uillas coacti sunt deserere, et ad alium locum transire. Quoniam igitur grauiter nimis excedit, qui subditos suos presertim contra  religionem iuramenti et excommunicationis sententiam uiolenta damnatione opprimit, et indebita exactione fatigat, fraternitati tue per apostolica scripta mandamus, quatenus predictum abbatem et P. necnon et R. filium eiusdem P. ante tuam presentiam conuoces, et inquisita ueritate diligenter et cognita, eos moneas, et apostolica fultus auctoritate compellas ut predictas uillas in ea libertate et immunitate, omni contradictione et appellatione cessante, dimittant, in qua tempore  canonicorum fuisse noscuntur, sicut in scripto authentico quod idem abbas et P. dicuntur habere, noscitur contineri. Ut autem melius et commodius uiris prescripte Ecclesie et indemnitati predictorum hominum consulere possis, eumdem abbatem et P. auctoritate  apostolica compellas coram te iam dicta scripta ostendere, et secundum eorum tenorem utrosque facias esse suo iure contentos. Ad hec quoniam idem abbas multa dicitur de bonis Ecclesie ipsius illicite distraxisse, et sine causa multa debita contraxisse, uolumus et mandamus, ut eum super his conuenias, et ad rationem ponas, et ueritate plenius cognita, quidquid exinde tibi constiterit, nobis tuis litteris absque admistione falsitatis plenius et expressius studeas intimare ut eum, si noxium et culpabilem inuenerimus, animaduersione debita puniamus.

Data Tuscul. uIII Idus Iulii.



CMLuII. Ad eumdem.---De damnis illatis G. canonico Catalaunensi a Wermundo milite. 
[Ibid., col. 944.]


Conquerente nobis G. Catalaunensi canonico accepimus quod Wermundus miles, nepos archidiaconi, ipsum et homines uille de Alneto, irrationabiliter depredatus, eis damna grauia irrogauit. Cumque predictus miles propter hoc sententia fuisset excommunicationis astrictus, memoratus archidiaconus eumdem militem ab eadem fecit absolui sententia, obligans se prefatis uiris, quod eis damna  data pro ipso absque diminutione resarciret, atque super hoc se illis principalem debitorem constituit. Postea uero predictus miles crucem suscepit, et ut Dominicum sepulchrum uisitaret iter arripuit, et idem archidiaconus partem ablatorum restituit, et partem reddere contradicit. Quia ergo ex commisse nobis dignitatis officio singulis suo iure debitores existimus, et minus potentes a potentium oppressionibus apostolice tuitionis clypeo defensare tenemur, fraternitati tue per apostolica scripta mandamus, quatenus si assertio predicti canonici innititur ueritati, predictum archidiaconum moneas, et, si opus fuerit, ecclesiastica districtione compellas, ut prenominatis canonico et hominibus, sicut se illis obligauit, et principalem debitorem  constituit, appellatione remota, damna data resarciat, ablata sine diminutione restituat, uel exinde cum eis pacifice et amicabiliter componat.

Data Tusculi, u Idus Iulii.



CMLuIII. Ad eumdem.---Pro Seberto Remensi ciue super quadam domo. 
[Ibid., col. 946.]

Querelam Seberti Remensis ciuis nobis transmissam accepimus, quod, cum ipse a Galuino et uxore sua quamdam domum emisset, et illi data fide firmiter sibi promisissent quod exinde nullo tempore ei molestiam uel grauamen inferrent, nunc, fidei religione contempta, prefatum S. super iam  dicta domo inquietare presumunt. uerum quia periculosum est admodum et detestabile fidem prestitam uiolare, et ad nostrum spectat officium unicuique in suo iure adesse, fraternitati tue per apostolica scripta mandamus, quatenus prefatum G. et uxorem suam moneas et districte compellas ut iam dicto S. super prefata domo nullam de cetero molestiam uel grauamen inferre presumant, et de uiolata fide taliter eos punire studeas, quod pena docente cognoscant, quam sit iniquum scienter fidem prestitam uiolare.

Data Tusculi II Idus Iulii.



CMLIX. Ad eumdem.---Pro Ioanne Multone. 
[Ibid.]


Cum dilectus filius noster Ioannes Multo, quoad potuit, pro honore tuo, dum in curia nostra presens exstitit, sollicitus admodum et studiosus fuerit, et ipsum quantum comprehendere possumus, tibi multa deuotione non dubitemus esse astrictum, confidenter eum affectioni tue duximus commendandum, indubitata ueritate tenentes, quod etiam absque precibus nostris ipsum consideratione deuotionis  et probitatis sue protegere debeas, et in suis iustitiis confouere. Inde est quod fraternitatem tuam rogamus attentius et monemus, quatenus ipsum diuino intuitu, et pro reuerentia beati Petri et nostra, et consideratione deuotionis et probitatis sue propensius diligas, et in iure manuteneas et defendas, nec ipsum in aliquo sustineas indebite molestari; sed taliter eum in iustitiis suis habeas nostro intuitu et respectu sui seruitii commendatum, quod ipse sub ala protectionis tue ab incursibus malignantium possit esse securus, et in deuotione tua feruentior semper existere, et nos exinde affectioni tue gratias debeamus exsoluere copiosas.

Data Tusculi, XI Idus Iulii.



CMLX. Ad Henricum Remorum archiepiscopum.---Ut cuique idoneo liceat scholas regere. 
[MANSI, Concil., XXI, 952.]


Dilectus filius noster abbas S. Petri de Montibus, transmissa nobis relatione monstrauit quod magister scholarum Catalaunensis Ecclesie in terra iam dicti abbatis sibi scholarum magisterium uindicat et nullum per abbatem ibi regere scholas permittit. Unde quoniam, cum donum Dei sit scientia litterarum, liberum debet esse cuique talentum gratis cui uoluerit erogare  , fraternitati tue per apostolica scripta mandamus, quatenus tam abbati, quam magistro scholarum precipias, ne aliquem probum  et litteratum uirum regere scholas in ciuitate, uel suburbiis, ubi uoluerit, aliqua ratione prohibeant, uel interdicere qualibet occasione presumant. Non enim debet uenale exponi, quod munere gratie celestis acquiritur: sed gratis debet omnibus exhiberi, ut impleatur quod scriptum est: Gratis accepistis, gratis date . uerum licet idem magister scholarum, illud sibi forte in ciuitate ipsa obtentu praue consuetudinis uindicet: hoc in terra abbatis non potest aliquatenus uindicare.

Datum Tusculani, Idibus Iulii.



CMLXI. Ad eumdem.---Ut T. clericum a grauaminibus episcopi Catalaunensis protegat, et A. de Possessa excommunicationi subiiciat. 
[MARTEN, Ampl. Collect., II, 947.]


Ex conquestione T. pauperis clerici, presentium latoris, accepimus quod cum frater noster G. Catalaunensis episcopus eum super ecclesia sua de Acciti-curia indebita uellet molestatione grauare, idem clericus eius grauamen presentiens, se, ecclesiam et bona sua in protectione nostra et Ecclesie posuit, et insuper sedem apostolicam appellauit. Inde est quod fraternitati tue per apostolica scripta mandamus  quatenus, re ueritate studiosius inquisita, si tibi constiterit, quod idem episcopus eum uelit super iam dicta ecclesia indebite molestare, ipsum ab illius molestatione, nostra et tua auctoritate, appellatione remota, compescas; sed si quid in eo uiderit corrigendum, paterne corrigat et emendet. Ad hec quoniam ad audientiam nostram peruenit, quod nobilis uir A. de Possessa ecclesiam et domos eiusdem clerici, post appellationem ad nos factam et totam uillam eiusdem loci combussit, discretioni tue nichilominus presentium auctoritate mandamus ut, si res ita se habet, eumdem uirum, dilatione et appellatione remota, excommunicatum denunties, donec eidem clerico et ecclesie sue illata damna resarciat, et de iniuriis irrogatis Deo et Ecclesie  satisfactionem exhibeat competentem. Si uero per excommunicationem ad satisfactionem quam diximus cogi non poterit, terram eius non differas subiici interdicto.

Data Tusculi, XuII Kal. Augusti.



CMLXII. Ad eumdem.---Ut Drogoni canonico permittat habitare cum electo Cameracensi. 
[Ibid., col. 948.]

Auditis grauibus et difficilibus querelis, que aduersus Drogonem  nobis proponebantur, nos ei uolentes malignandi aditum intercludere, tibi,  si bene meminimus, dedimus in mandatis, ut ipsum ecclesiastica, si opus esset, censura compelleres ad claustrum suum quantocius remeare. uerum quoniam preces dilecti filii nostri P.  nobilis uiri Flandrensis comitis et aliorum plurium affectuosas pro eodem Drogone recepimus, et ipsum ab his que de eo nobis prius suggesta erant excusantium, et abbas et fratres sui eum nobis attentius commendarunt, nos eorum precibus inclinati, fraternitati tue per iterata scripta mandamus, quatenus mandato quod contra ipsum per alia scripta direximus penitus supersedeas, et eum circa dilectum filium nostrum Cameracensem electum manere permittas, nec occasione litterarum nostrarum in eumdem D.  sententiam feras, sed fraternitati tue modis omnibus prohibemus, ne tenorem earumdem litterarum, quas contra eum tibi direximus, aliquatenus exsequaris. Nos enim tam eumdem D. quam alios religiosos uiros circa prefatum electum, cum assensu tamen prelatorum suorum esse permittimus.

Data Tuscul., uIII Kal. Augusti.



CMLXIII. Ad eumdem.---Committit ei causam inter Odonem de S. Dionysio et Paganum Anglicum atque uxorem terminandam. 
[Ibid.]


Causam que inter Odonem de S. Dionysio  et Paganum Anglicum et uxorem eius quondam filiam Genouefe de S. Germano, super quadam fenestra que est super Pontem magnum primum, in presentia uenerabilis fratris nostri M.  Parisiensis episcopi, postmodum uero coram uenerabili W.  Senonensi archiepiscopo, apostolice sedis legato, diutius est agitata, et ad nos per appellationem delata, experientie tue, de qua plene confidimus,  committimus audiendam, et fine debito terminandam. Ideoque fraternitati tue per apostolica scripta precipiendo mandamus, quatenus cum exinde requisitus fueris, utramque partem ante tuam presentiam conuoces, et rationibus hinc inde diligenter auditis et cognitis, eamdem causam, si tibi constiterit, eam per appellationem ad nos delatam fuisse, sublato appellationis remedio, concordia uel iustitia mediante, decidas.

Data Tusculi, uII Kal. Augusti.



CMLXIu. Ad eumdem.---Commendat canonicos Compendienses. 
[Ibid., col. 949.]

 Illos speciali prerogatiua dilectionis et gratie confouere nos conuenit, et ab iniuriis malignantium studio propensiori defendere, qui ad curam et prouisionem nostram atque tutelam noscuntur principaliter pertinere. Attendentes itaque quomodo canonici Compendienses preter Romanum pontificem nullum habeant episcopum uel magistrum, considerantes etiam qualiter nobis immineat de ipsis curam et sollicitudinem gerere, et eos prauorum impugnatione conseruare illesos, ipsos defensioni tue tanto studiosius duximus commendandos, quanto ratione ordinis et dignitatis nobis magis appropias, et feruore deuotionis et sinceritate fidei amplius nosceris et probaris astrictus. Ideoque fraternitatem  tuam monemus atque mandamus, quatenus eosdem canonicos, sicut speciales Ecclesie Romane filios, in iustitiis suis uice nostra manuteneas, protegas et defendas, saluo iure abbatis et fratrum Compendiensium, ita quidem, quod si quid controuersie inter eos et abbatem Compendiensem emerserit, ad controuersiam sopiendam et pacem inter eos reformandam diligenti studio et sollicitudine elabores, ita quod ipsi de tuo possint auxilio letari, et nos  exinde affectioni tue gratias multimodas exsoluere debeamus.

Data Tusculi, uII Kal. Augustii.



CMLXu. Ad eumdem.---Persuadeat regi ut filium suum coronari faciat. 
[Ibid., col. 950.]

Dum attendimus et sollicite ad memoriam reuocamus qualiter carissimus in Christo filius noster L. illustris rex Francorum et progenitores eius et regnum sibi commissum B. Petro deuoti exstiterint, et inseparabili fide semper et dilectione adheserint, et Ecclesiam Romanam in omnibus necessitatibus et angustiis suis tempore nostro maxime brachio  fortitudinis adiuuare et benignius confouere curauerint, tante deuotionis et fidei non possumus esse immemores, sed de statu eiusdem regis et filii, quem Dominus sibi sua pietate et miseratione donauit, uigiles semper et solliciti uolumus inueniri, et ad ea toto cordis desiderio et affectu intendere, que ad pacem regni et gloriam et exaltationem ipsius regis debeant pertinere: ita quod eidem regi et regno uerbo et opere tanto ardentius uideamur uelle pro meritis digna rependere, quanto circa nos ipsos sinceriorem fidem et deuotionem noscuntur gerere puriorem. Sane quia prudentis hominis est et sapientis, temporum et rerum uarietates prouida circumspectione attendere, et que contingere possunt aduersa eminus preuidere, fraternitatem tuam,  quam specialiter pre aliis ex officio dignitatis et ratione sanguinis pro statu regis et regni conuenit esse sollicitam, per apostolica scripta monemus, consulimus, atque mandamus, quatenus eumdem regem moneas diligentius et horteris, et cum omni instantia inducas, ut sibi et filio suo prouidens, eum habito tuo et aliarum magnarum personarum regni saniori consilio, cum auxilio celestis gratie faciat coronari et inungi in regem  et uniuersum regnum iuramento sibi fidelitatis astringi. Ex hoc enim regi et toti regno gloriam et exaltationem et maximum incrementum speramus auctore Domino prouenturum, et laudabili studio peragenda sunt que prodesse ac proficere possunt, et nulla ratione  obesse noscuntur. Nam illustris imperator Constantinopolitanus, prouidere cupiens ne imperium suum aliqua posset mutatione turbari, filium, cum uix sit triennis, iam fecit coronari, et ei totum imperium iuramento fidelitatis astringi, et hoc idem alias sublimes personas fecisse uidimus.

Data Tusculani, III Nonas Augusti.



CMLXuI. Ad eumdem.---De satisfactione facienda canonico S. Ioannis de Burgo Laudunensi pro illatis iniuriis. 
[Ibid., col. 951.]


Ex litteris uenerabilis fratris nostri Laudunensis episcopi nobis transmissis, enormitatem illius facinoris et excessus, quem B. clericus et R. socius eius in Dei amicum canonicum S. Ioannis de Burgo commiserunt, plenius intelligentes, licet eos absolui fecerimus, tamen predicto clerico, qui adhuc erat in nostra presentia constitutus, dedimus in mandatis ut ipse et socius suus passo iniuriam congrue satisfaciant, et que idem canonicus probare  poterit sibi ablata fuisse ab eis, uel eorum estimationem sine diminutione restituant. Precepimus etiam eidem clerico, ut ab ingressu Laudunensis episcopatus, nisi a prefato episcopo uel canonico impetrata licentia, per triennium abstineat, uel nisi ut memorato canonico satisfaciat, accesserit, si ipse uoluerit satisfactionem eorum recipere. Si autem predictus canonicus in satisfactione modum, qui eum decet, uellet excedere, tu ei, prout tibi melius uisum fuerit, satisfieri facias. Laico uero per istum dedimus in mandatis ut post satisfactionem suscipiat crucem, et sepulcrum Domini uisitans, ibidem in seruitio pauperum Ierosolymitani hospitalis per unum annum existat. Quia uero decet nos qui misericordiam predicamus, eam circa delinquentes  benignius exercere, fraternitati tue per apostolica scripta mandamus, quatenus eos pro absolutis habens, memoratum canonicum attentius moneas et inducere satagas, ut ipsi a predictis uiris de illatis iniuriis congruam satisfactionem, et de his que probare poterit sibi ab eisdem fuisse ablata, emendationem recipiens, illis pro eius amore, qui pro persecutoribus orauit, et delinquentibus ex corde dimitti precepit, hanc noxam condonet, et gratiam et amorem suum restituat, et eis nullam per se uel per alios hac occasione molestiam inferat et grauamen.

Data Tuscul., Nonis Augusti.



CMLXuII. Ad . . . . ---Causam iudicandam committit 
[MANSI, Concil., XXI, 954.]


Ex transmissa conquestione Euronii meminimus nos causam que inter eumdem Euronium et Rolandum uertitur experientie tue commisisse. Sed quia, sicut accepimus, nondum in eadem causa iuxta tenorem mandati nostri processisti, predictus R. falsa suggestione ab apostolica sede litteras obtinuit; magister Ioannes uero predictum Euronium  uinculo excommunicationis innodauit. Quoniam igitur sententia non potest, sicut non debet, tenere, discretioni tue per apostolica scripta precipiendo mandamus, quatenus prefatum Euronium nostra fretus auctoritate absolutum publice denunties, et prefatum R. de cetero non audias, neque appellationem eius ad presentiam nostram ullo modo recipias, et rei ueritate a uenerab. fratre nostro Catalaunensi episcopo diligenter inquisita, R. et Susannam uxorem eius instanter commoneas, et districte compellas, ut infra uiginti dies post harum susceptionem, omni contradictione et appellatione remota, supradicto Euronio res et expensas suas restituant. Si autem monitis tuis obtemperare contempserint, eos uinculo excommunicationis astringas.  Postea si idem R. aduersus Euronium agere uoluerit, coram uenerabili fratre nostro Catalaunensi episcopo ordine iudiciario experiatur, et ipse causam audiat, et debito fine decidat.

Datum Tusculani, uI Idus Augusti.



CMLXuIII. Ad Petrum abbatem Sancti Remigii.---Ut prohibeat ne orphanus super hereditate sua turbetur: et cause sit iudex. 
[Ibid., col. 930.]

Ex parte Guidonis orphani grauem querelam recepimus, quod cum G. pater suus in extremis laborans, ipsi domum, agros, uineas, et quidquid in mobilibus possideat, iure hereditatis reliquerit possidendum,  et in presentia uenerabilis fratris nostri Remensis archiepiscopi id ipsum recognouerit, nunc N. et nepotes eius predictum orphanum in causa trahere, et super hoc indebite molestare presumunt. Quia igitur ex suscepti cura regiminis, orphanorum patroni tenemur et defensores existere: discretioni tue per apostolica scripta precipiendo mandamus, quatenus, si tibi constiterit in causa ipsa ad nos appellatum fuisse, et predictum N. et nepotes eius moneas, et auctoritate nostra districte compellas, ut predictum orphanum super iam dicta hereditate molestare desistant, et eam sicut a patre suo concessam, et in presentia predicti archiepiscopi constat fuisse recognitam, in pace et quiete  ipsum possidere permittant: aut si quid iuris in ea se habere confidunt, coram te, sublato appellationis obstaculo, ordine iudiciario experiantur.

Datum Tuscul., u Idus Augusti.



CMLXIX. Ad abbatem et capitulum S. Remigii.---Ut M. clerici de aliquo beneficio ecclesiastico prouideant. 
[Ibid., col. 951]

Pastoralis cura et sollicitudo, quam licet immeriti,  disponente Domino, gerimus, nos admonet propensius et hortatur, pro uiris ecclesiasticis, et presertim pro his qui nullum habent ecclesiasticum beneficium, et sunt bone opinionis et fame sollicitos semper et studiosos existere et ecclesiarum prelatos ut eis in competentibus beneficiis prouideant, propensius inuitare. Hac itaque ratione inducti, et de uestra nichilominus deuotione confisi, pro dilecto filio nostro M. clerico, latore presentium qui asserit se omnino ecclesie uestre deuotum, cuius mores et conuersationem dilecti filii nostri fratres militie Templi, circa quos est conuersatus, plurimum commendant, caritati uestre preces affectuosas porrigimus: deuotionem uestram per apostolica scripta rogantes attentius, monentes, atque  mandantes, quatenus eidem clerico, diuini amoris intuitu, et pro reuerentia B. Petri ac nostra, in aliquo beneficio ecclesiastico sibi competenti, unde uite necessaria in uestra semper deuotione possit honeste percipere, liberaliter prouideatis: ut liberalitas et deuotio uestra exinde commendabilis debeat apparere: nos quoque uobis, propter hoc uberes gratiarum actiones exsoluentes, preces et petitiones uestras, cum se opportunitas obtulerit, libentius et efficacius admittamus.

Datum Tusculani, u Idus Augusti.



CMLXX. Ad Henricum Remensem archiepiscopum.---Ut presbyterum in ecclesiam, a qua eiectus fuerat, restituat; et eos qui ignominiose ipsum eiecerant excommunicatos denuntiet. 
[Ibid., col. 930.]


Constitutus in presentia nostra R. presbyter lacrymabili nobis conquestione monstrauit quod R. et Willelmus canonici ecclesie S. Donatiani Brugensis, quia inter ipsum et prefate ecclesie decanum et canonicos, de oblationibus ecclesie eiusdem presbyteri erat suborta controuersia, in eum uiolentas manus iniecerunt, et post appellationem ad nos factam, ipsum a sua ecclesia eiicientes, alium in eam intrudere non formidarunt: et Galterus predicte ecclesie S. Donatiani cantor  , et Gillenus canonicus, in Dominica die, coram omni  populo, uestes eius in plena processione lacerantes, illum de choro turpiter eiicere presumpserunt. Quia uero tante presumptionis excessum non possumus nec debemus impunitum relinquere, ne laici sumant inde materiam in clericos insurgendi: fraternitati tue per apostolica scripta mandamus, quatenus infra quadraginta dies rei ueritatem diligenter inquiras, et si ita tibi esse constiterit, prefatos uiros, qui in tantam audaciam proruperunt, publice accensis candelis excommunicatos denunties, et  sicut excommunicatos ab omnibus cautius facias euitari, donec iniuriam passo congrue satisfaciant et de tanto excessu satisfacturi, cum litteris tuis ei ueritatem continentibus, apostolico se conspectui representent. Illum autem, qui in predictam ecclesiam post appellationem ad nos factam dicitur esse intrusus, exinde cessante appellatione amoueas, et ipsam iam dicto presbytero cum fructibus inde perceptis restituere non postponas. Postea uero si quis aduersus prenominatum presbyterum super iam dicta ecclesia agere uoluerit, coram te ordine iudiciario experiatur, et tu causam audias, et fine debito decidas.

Datum Tuscul., XI Kal. Septemb.



CMLXXI. Ad Petrum abbatem S. Remigii, et Fulconem decanum Remensem.---Litem iudicandam committit. 
[Ibid., col. 953.]


Constitutus in presentia nostra Constantius subdiaconus, lator presentium, sua nobis conquestione monstrauit quod G. de Pegni quamdam domum suam sitam in uilla de Pegni uiolenter sibi abstulit, et iniuste detinet occupatam. Unde cum uterque esset propter hoc in presentia dilecti nostri R. canonici Remensis constitutus: predictus subdiaconus timens se pregrauari, ad nostram audientiam appellauit. uerum quoniam eo conueniente altera pars nec uenit, nec aliquem pro se responsalem  transmisit: causam ipsam experientie uestre, de qua plene confidimus, committimus audiendam, et fine debito terminandam. Ideoque discretioni uestre per apostolica scripta precipiendo mandamus, quatenus, cum exinde requisiti fueritis, utramque partem ante uestram presentiam conuocetis, et rationibus hinc inde diligenter auditis et cognitis, eamdem causam infra XL dies post harum susceptionem, sublato appellationis remedio, concordia uel iustitia terminetis.

Datum Tuscul., uI. Kal. Septemb.



CMLXXII. Ad fratres Corbeienses  
[Gall. Christ., X, Instr. 318.]

 ALEXANDER episcopus, seruus seruorum Dei, dilectis filiis uniuerso capitulo Corbeiensi, salutem et apostolicam benedictionem.

Cum bone memorie Ioannes quondam abbas uester ad nos cum dilectis filiis nostris H. et H. confratribus uestris, uenisset, nos eumdem abbatem intuitu deuotionis sue et consideratione specialitatis quod monasterium uestrum nullo mediante nobis adheret, debita benignitate recepimus, et sicut deuotum et specialem filium benigne curauimus et paterne tractare. Inspecto autem priuilegio Romane Ecclesie quod memoratus abbas nobis de immunitate  et libertate uestri monasterii presentauit, et audito ex ipsius diligenti relatione quod idem monasterium non sit infra fines Remensis episcopatus, sed in Ambianensi episcopatu constitutum, et in duabus uillis, Folliaco uidelicet et Noua-uilla Corbeie contiguis, Ambianensis episcopus duas solas ecclesias, unam in ingressu et alteram in egressu habeat, et cum alie tres parochiales ecclesie Corbeiensis uille proprie ac specialiter ad idem monasterium spectent, Remensis archiepiscopus uel alius non consueuerit ibidem, sicut dicitur esse publicum et notorium, aliquid iuris habere, uenerabili fratri nostro Remensi archiepiscopo dedimus in mandatis ut in appellationibus uel in aliis uiolenter possessionem uobis non impediat uel perturbet, sed  si de iure confidit, recepturus et exhibiturus iustitiam, per procuratores suos a proximo festo beati Luce usque ad annum reuolutum apostolico se poterit conspectui presentare. Inde est quod discretioni uestre per apostolica scripta precipiendo mandamus, quatenus si idem archiepiscopus propter hoc ad presentiam nostram duxerit suos procuratores mittendos, uos cum instrumentis et rationibus uestris occasione postposita ueniatis, uel ad sedem apostolicam sufficientes responsales mittatis, quia nos quantum Dominus nobis dederit, iura et libertatem monasterii uestri integram curabimus et illibatam seruare.

Datum Tuscul., Iu Kal. Septemb.



CMLXXIII. Ad Guillelmum Stranensem episcopum  .---Eius ecclesiam in sua protectione recipit, possessiones confirmat. 
[MANSI, Concil., XXI, 940.]


Fratres et cepiscopos nostros, et eos precipue qui in medio praue nationis sunt positi, et in remotis mundi partibus constituti, arctiori nos conuenit caritate diligere: et ut in commisso sibi amplius talento proficere ualeant, et ad cultum iustitie et domus Dei decorem fortius accingi, eis apostolice sedis gratiam et fauorem nos conuenit impertiri. Attendentes igitur deuotionis tue constantiam, et fidei puritatem, qua beato Petro et nobis immobili  firmitate adherere conspiceris: te sicut uenerabilem fratrem nostrum diligere et honorare, et tuis rationabilibus uotis et desideriis debita cupimus benignitate fauere. Inde est quod Ecclesiam tuam sub B. Petri ac nostra protectione recipientes, ea que in presentiarum pacifice ac legitime possedit, et specialiter Neeric, sicut a rege, et metropolitano tuo, et a uenerabili fratre nostro Eskilo Londensi archiepiscopo apostolice sedis legato, tibi confirmata est, et scripti sui munimine roborata, tibi, et per te eidem ecclesie, auctoritate apostolica confirmamus, et presentis scripti patrocinio communimus: statuentes,  ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tuscul., uII Idus Septembris.



CMLXXIu. Ad Colonem Lincopiensem episcopum  .---Approbat eius electionem in locum alterius, qui sponte abdicans, monasterium petierat. 
[Ibid. col. 939.]

Ex dispensatione commisse nobis sollicitudinis, et ex debito caritatis, uiros pontificali officio preditos,  et morum honestate ornatos, sincera tenemur caritate diligere, et eorum uota que a rationis tramite non discordant, effectu prosequente complere, ut tanto fortius ornamenta uirtutum appetere, et honestis insistere moribus studeant, quanto se ab apostolica sede maiore honore cognouerint et gratia preueniri. Relatum siquidem est auribus nostris, quod dilecto filio Stenar, quondam Lingacopensi episcopo claustralem quietem episcopali honori preponente, et pontificalem dignitatem in manu uenerabilis fratris nostri Eskili Londensis archiepiscopi, apostolice sedis legati, et regalia coram rege et primatibus regni libere et spontanee resignante, clerus et populus eiusdem loci, de assensu  predictorum archiepiscopi et regis, atque ducis terre, te in patrem et episcopum suum unanimiter et concorditer elegerunt. uerum licet ei non licuerit absque auctoritate Rom. pontificis episcopati dignitati abrenuntiare: uolentes tamen necescitati Ecclesie tue paterna prouisione prospicere, et honestati tantorum uirorum deferre, id equanimiter supportamus, et electionem et consecrationem tuam ratam et firmam habentes, eam auctoritate apostolica confirmamus, et tibi in subditis tuis corrigendi uitia et superflua resecandi plenam concedimus facultatem. Tu uero subiectorum culpas tanta redargutionis instantia insequaris: quod, et qui culpabiles sunt, suos excessus corrigant celeriter et emendent; et alii hoc uidentes, ad committenda similia  non aspirent: hac tamen consideratione prehabita, ut dure et aspere, leniter et mansuete, secundum naturas et qualitates personarum, uitia corrigas subditorum. Decernimus ergo ut nulli omnino hominum hanc paginam nostre confirmationis infringere liceat, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, uI Idus Septembris.



CMLXXu. Ad Upsalensem archiepisc. et suffraganeos.---De matribus que prolis sue procurant interitum: de incestis, et alia feda libidine: de iis qui cum sicca fece uini et micis panis uino intinctis, missam faciunt; de matrimoniis sine sacerdotali benedictione factis. 
[Ibid., col. 937.]


uice beati Petri apostolorum principis, largiente Deo et Domino nostro, qui ait: Speculatorem te dedi domui Isrel , super gentes et regna, licet immeriti, in apostolice sedis specula constituti, pontificalis officii debito pro uniuersis compellimur sollicitudinem gerere, et antiquo hosti, qui tanquam seuissimus leo circuit querens quem deuoret,  pastorali prouidentia obuiare, ne gregem Dominicum inuadat, et diuersis eum uitiorum morsibus laceret. Inde est quod uehementi cor nostrum doloris pulsatur stimulo, audito quod in partibus uestris in tantum libido crudelis et turpis excreuerit, ut quedam mulieres prolis sue procurent interitum, earumque corruptores tam horrendo et detestabili facinori non solum consentire, uerum etiam persuadere presumant: alii incestuosa coniunctione, plerique cum iumentis abominanda se pollutione commaculent. Que quantum sint grauia, et Creatori nostro penitus inimica, ipsa sceleris atrocitas satis demonstrat, quam nec audientium aures sine ingenti possunt horrore percipere. Si enim qui iactato in terram semine prolem nolebat ex  uxore suscipere, percussus a Domino Testamenti ueteris serie dignoscitur, qua pena feriendus esse monstratur qui natum proprium non abhorret occidere, et mauult interire quam uiuere? Cuius utique criminis pena; illud etiam persuadentes uel consentientes inuolui beatus Augustinus ostendit dicens: Se periculose decipiunt, qui existimant eos tantum homicidas existere, qui manibus hominem occidunt, et non potius eos, per quorum consilium, et fraudem, et exhortationem homines exstinguuntur. Nam Iudei Dominum nequaquam propriis manibus interfecerunt, sicut scriptum est: »Nobis non licet interficere quemquam,« sed tamen illis mors Domini imputatur, quia ipsi eum lingua interfecerunt,  dicentes: »Crucifige, crucifige eum.« Incestum uero quantum sacri abhorreant canones, concilium Ilerdense demonstrat: Cum his, inquit, qui incestus se pollutione commaculant, quandiu in ipso detestando et illicito carnis contubernio perseuerant, nec sumere cibum ulli Christianorum, sicut Apostolus iussit, licebit. Porro scelus cum iumentis ceuntium quanta sit animaduersione plectendum, legislator Moyses declarat, cum etiam ipsa interfici animalia iubeat que tali contaminata flagitio indignam refricant acti memoriam,

Quia igitur abominabilem horum excessuum presumptionem seuera satis districtione congruit insequi,  predictos proprie prolis necatores, et tam ipsum facinus persuadentes quam consentientes, seu quoslibet parricidas, aut cum matre, filia, consobrina, uel nepte agentes, quam cum iumentis ceuntes, arctiori penitentie iugo curetis compescere; et nisi senio confecti, uel corporis fuerint debilitate seu egestate oppressi, eos ad sedem apostolicam compellatis uenire, et beatorum apostolorum Petri et Pauli limina uisitare, ut in sudore uultus sui, et uiarum labore, superni Iudicis iram euadere, et ipsius misericordiam ualeant inuenire.

Ad hec qui dormiendo, non uoluntate sed casu filios suos oppressisse inueniuntur, triennio, si iidem filii fuerint baptizati; si uero absque sacro baptismate decesserint, quinquennio penitentie  disciplinis subiaceant. Sacerdotes, quos ab his studiosius precauere conuenit, officii sui perpetua exsecutione priuentur. uerum si qui parentum absentes fuerint quando eorum filii suffocantur, aut si id sub aliena custodia contigerit, extra culpam erunt: si tamen eos non furiose, sed congruenti custodie ipsos se crediderint tradidisse.

Preterea non sine cordis amaritudine quosdam sacerdotes contra apostolicas institutiones, cum sicca fece uini, uel cum micis panis uino intinctis, missam celebrare audiuimus: et fideles laicos non Christiano more, absque sacerdotali benedictione et missa, matrimonium contrahere. Unde sepe illicita contingit fieri coniugia, et inter legitimas  personas diuortium interuenire. Sane cum omne crimen atque omne peccatum oblatis Deo sacrificiis deleatur, quid de cetero pro delictorum expiatione Domino dabitur, quando in ipsa sacrificii oblatione erratur? Cum enim Magister ueritatis, discipulis suis sacramentum commendaret nostre salutis, non siccam fecem uini, non micas panis uino intinctas accepit, sed panem et calicem, et benedicens dedit discipulis suis. Quia igitur secus agere, euangelice et apostolice doctrine contrarium, et consuetudini ecclesiastice penitus est aduersum: apostolica prohibemus auctoritate, ut cum sicca fece uini, uel cum micis panis uino intinctis, uel alio modo quam Dominus instituit, nullus de cetero sacrificare attentet, sed secundum formam sacrosancte Ecclesie  Romane, quam uos in omnibus imitari oportet, solum panem, et uinum aqua mistum in sacrificio corporis et sanguinis Christi offeratis.

Ceterum clandestina et absque sacerdotali benedictione non debere contrahi coniugia, aut nisi inter legitimas personas, que infra septimum gradum nulla consanguinitatis linea coniungantur: nec contracta, nisi canonice et consensu episcopi dissolui,  multorum sanctorum Patrum declarat auctoritas. uos itaque muniti sanctorum Patrum sanctionibus et ecclesiasticis institutis, hec que dicta sunt, diligenter seruate, et ab aliis precipite inuiolabiliter obseruari, dispensationis moderamine utentes, ut qui in quinto uel quarto gradu coniuncti sunt, eos non separetis, sed ne amplius taliter coniungantur pontificali auctoritate et districtione prohibeatis.

Datum Tuscul., u Idus Septembris.



CMLXXuI. Ad Upsalensem archiepiscopum et suffraganeos eius, et Guthermum ducem.---Ut Finnos, qui se Christianos fore fraudulenter promittebant, deinceps non iuuent aduersus hostes. 
[Ibid., col. 940.]


ALEXANDER papa III Upsalensi archiepisco et suffraganeis eius, et GUTHERMO duci  .

Grauis admodum et difficilis est ad apostolicam sedem querela perlata, quod Phinni  semper imminente sibi exercitu inimicorum, fidem seruare Christianam promittunt, et predicatores et eruditores Christiane legis desideranter requirunt: et recedente exercitu fidem abnegant, predicatores contemnunt, et grauiter persequuntur. Unde quoniam in hoc Deo illudere, et Christianam religionem deridere uidentur, et illis se duplo filios gehenne constituentibus, salus et uita eorum tota in terrenis, neglectis celestibus, conspicitur consistere; nec est dignum ut eis in aduersitate Christianum nomen  defensionem conferat, quod in prosperitate despicere et horrere probantur: uniuersitatem uestram monemus, atque mandamus, quatenus a fallaciis et fraudibus eorum ita prudenter et discrete de cetero caueatis, quod, si ingruerit necessitas, ad auxilium et defensionem uestram non possint recurrere, nisi munitiones, si quas habent, uobis tenendas assignent, aut alias adeo sufficientem cautionem exhibeant et securitatem, quod amodo nullatenus pedes retrahere, aut uestram prudentiam ualeant circumuenire: sed Christiane fidei documenta cogantur tenere firmiter et seruare, ne amplius de eorum numero uideantur, de quibus dictum est: Confitebitur tibi, cum benefeceris ei.

 Datum Tuscul., u Idus Septembris.



CMLXXuII. Ad Trundensem archiepiscopum, et A. Stauengarensem episcopum.---Ut Nicolaum monachum Fulconi Estonum apostolo socium mittant. 
[Ibid. col. 941.]

ALEXANDER papa III Trundensi archiepiscopo  , et A. quondam Staueng. episcopo.

 Lex diuina et humana desiderat, et debitum caritatis exposcit, ut bono et utilitati communi debeamus intendere, et ad reuocationem et conuersionem infidelium operam omnimodam et sollicitudinem adhibere. Inde est, quod prudentiam uestram rogamus attentius et monemus ut uenerabili fratri nostro Fulconi Estonum episcopo, qui ad conuertendam gentem illam diuina gratia inspiratus, ministerium predicationis et laborem proponit assumere, Nicolaum monachum, qui de gente illa, sicut accepimus, est oriundus, uirum religiosum, atque discretum, in socium concedatis: ut tantum bonum possit perficere, et gentem illam ad agnitionem ueri luminis, et ad culturam et doctrinam Christiane fidei, uerbo predicationis, auxiliante Domino reuocare,  et uobis exinde ualeat eterne mercedis cumulus prouenire.

Datum Tuscul., u Idus Sept.



CMLXXuIII. Ad episcop. Ambianensem, et abbatem Sancti Remigii.---Ut cognoscant de causa presbyteri cui Tornacensis episcopus ecclesiam suam ademerat. 
[Ibid., col. 927.]

Cum olim Daniel presbyter  ad presentiam nostram accedens de fratre nostro Tornacensi episcopo grauem apud nos querelam deposuisset, asserens quod eum idem episcopus, quia sibi soluere noluerat quod ab eo fuerat postulatum, officio  et ecclesia sua spoliasset, et eam Waltero presbytero concessisset, eidem episcopo super hoc litteras nostras direximus, secundum quod officio nostro et rationi congruere uidebatur. Tandem autem episcopus proprios nuntios et scripta nobis direxit, significans quod predicto Danieli prescripta ecclesia non fuerit concessa, sed ad probationem usque ad annum commendata: ita quidem, ut si non esset idoneus, et eius conuersationis et uite cuius esse deberet, exinde amoueretur, ut ecclesia illa libere posset honeste persone concedi. Postremo uero cum idem Daniel, quod tabernam frequentaret, et quod ibi multoties ita pernoctasset, quod omissa dormitione sequenti die missam celebrasset, apud episcopum accusatus fuisset, et in purgatione quam  sibi indixerat, defecisset, ipsum ab officio suspendit, et ecclesiam in qua ministrabat, ad representationem abbatis ad quem pertinet, Waltero sacerdoti concessit. Quo facto, postea ad uenerabilis fratris nostri Remensis archiepiscopi, et deinde ad nostram audientiam appellauit. Daniel uero hec omnia inficians, constanter asseruit quod a predecessore suo, ad representationem prefati abbatis, prescriptam ecclesiam habuerit, et hac sola de causa eum episcopus officio et beneficio spoliasset, quia illi noluit quod postulauerat exhibere, et ei  pro se et aliis compresbyteris audacter prohibuit ne tam frequenter aduersus eos extorsiones exerceret. Adiecit insuper, quod cum ipsum propter hoc appellasset, crimina suprascripta postea sibi obiecit, que primitus non fuerant obiecta: et cum esset paratus se inde purgare, et minis et terroribus suos purgatores subtraxit: nec tamen super criminibus illis ulla potuit ratione conuinci. Cumque Daniel et Walterus se nostro conspectui presentassent, et uaria et diuersa coram nobis aduersus se allegarent: quia testium et rationum sufficientiam non habebant, in causa illorum non potuimus procedere, nec eam fine congruo terminare. Quapropter de uestre honestatis et discretionis prudentia confidentes, eamdem causam prudentie uestre  committimus audiendam, et fine debito terminandam. Ideoque apostolica uobis scripta precipiendo mandamus, quatenus, cum exinde requisiti fueritis, congruo loco et tempore pariter in unum conuenientes, utramque partem ante uestram presentiam conuocetis, et rationibus hinc inde plenius auditis et cognitis, causam ipsam, remoto appellationis obstaculo, mediante iustitia, terminetis: ita quidem, quod si legitime uobis constiterit, quod sepe dicto Danieli prescripta ecclesia non fuerit perpetuo concessa, sed ad tempus commendata, aut de uinolentia, et quod ita in taberna pernoctauerit, quod altera die, nulla precedente dormitione missam cantasset, rationabiliter conuictus, aut in iudicio,  apud episcopum uidelicet, uel archiepiscopum suum accusatus, uel ad rationem positus, sine coactione, coram pluribus fuerit confessus, ei, nullius appellatione obstante, super eadem ecclesia perpetuum silentium imponatis, et ipsum a Walteri impetitione desistere compellatis. Ceterum si Danieli ecclesia illa fuit canonice tradita, et postea de aliquo crimine non fuit conuictus aut confessus, propter quod ea de iure debuerit spoliari; uel si post appellationem, sicut aliquando allegauit, ecclesia illa fuit spoliatus, ipsam ei faciatis restitui, et pacifice ac quiete dimitti. Postmodum uero si Walterus, uel alius, aduersus cum agere uoluerit, causam audiatis, et eam appellatione remota fine debito terminetis.

 Datum Tuscul., u Idus Septembris.



CMLXXIX. Ad Upsalensem archiepisc. et suffraganeos.---Ut Simoniam et multa in ecclesiasticam disciplinam peccata emendari curent. 
[Ibid., col. 931.]

ALEXANDER papa Upsalensi archiepiscopo  , et uniuersis suffraganeis eius, tam in Suecia quam in Gothia constitutis.

Constituti a Domino, licet insufficientibus meritis,  super gentes et regna, et iniuncte nobis administrationis officio debitoque compellimur aciem nostre considerationis ad uniuersum commissi gregis corpus extendere, atque omnium fidelium corda institutionis apostolice ac doctrine salutaris imbre perfundere: ut sicut in omnem terram exiuit sonus apostolorum, et in fines orbis terre uerba eorum, ita quoque nos, qui eorum cathedre presidemus, qui eis non in uite merito, non in operum sanctitate, sed in pastorali cura et dignitate successimus, uerbum salutis, euangelium Christiane atque catholice ueritatis annuntiemus his qui longe, et his qui prope, nomen apostolicum non inane, neque nudum et in sola uoce gerentes, sed in exsecutione officii et ueritate operis, in quantum nobis Deus  dederit, adimplentes.

Audiuimus enim, et audientes non potuimus non dolere, quod apud uos, tam in Suecia uidelicet quam in Gothia, ex nimia et peruersa non libertate, sed abusione potius et insolentia laicorum, consuetudo pessima et detestabilis inoleuit, ex qua etiam multa illicita prouenerunt, et mala non solum enormia, uerum etiam intolerabilia pullularunt. Ipsi enim, uobis inconsultis, sicut dicitur, aut contemptis, concedunt et conferunt ecclesias, quibus uolunt, omnia Simoniace, siue per pecuniam, siue per priuatam gratiam, uel odium agentes. Ex hoc autem multa dicuntur tam in ipso actu quam exemplo nociua et perniciosa contingere. Quilibet enim  et undecunque sacerdos adueniens, licet ordinationis sue nullum habeat testimonium, solo mandato seu nutu etiam laicorum, diuina in salutis eorum sueque periculum celebrare presumit. Unde nonnunquam euenit, ut monachi fugitiui, uel homicide, seu quibuslibet irretiti et notati sceleribus, aut in gradum sacerdotii non promoti, sacerdotio fungi nefaria nimis et damnabili presumptione non metuant. Quilibet uero, uel omnino carens ecclesia, uel pauperem habens, et ambiens ditiorem, potentioribus de parochia, data uel promissa pecunia, alium non erubescit tam impudenter quam illicite supplantare.

Accedit ad hec quod clerici siue ipsi aduersus laicos, siue laici aduersus eos, litigantes experiri  uoluerint laicorum iudicia subire, et secundum ipsorum instituta siue leges agere uel defendere se coguntur. Nec solum inferioris ordinis clerici talibus iniuriis fatigantur; uerum etiam uos ipsi, si iustitie rigorem zelo Dei succensi aliquando exercetis, aliquam contra uos causam inobedientis, gregis inuidia machinante, uel ad igniti ferri examen, uel ad aliquod eque prohibitum et exsecrabile iudicium prouocamini: nulla canonibus, qui id prohibent, seu pontificali dignitati exhibita reuerentia uel honore. Ad augmentum uero summamque malorum, clerici passim in eodem regno impune ceduntur, quandoque etiam occiduntur. Et quidem grauia sunt ista, nec professionis opera Christiane, sed inimici potius zizania reputanda.

 Ad que radicitus euellenda, et de medio uestrum penitus exstirpanda, tanto acrius uos decet et oportet insurgere, quanto magis desides prelatos negligentesque respiciunt uitia subditorum: et eorum culpe crimen adscribitur, quod ab his quibus president, et pro quibus etiam reddituri sunt in extremo examine rationem, tam frequenter quam licenter et impune committitur: maxime cum per prophetam dicatur: Clama, ne cesses, annuntia populo meo scelera eorum ; et alibi: Nisi annuntiaueris iniquo iniquitatem suam, sanguinem eius de manu tua requiram ; et in sacris canonibus, quos prudentiam uestram ignorare non expedit, scriptum legatur: »Negligere, cum possis, perturbare peruersos, nichil est aliud quam fouere;  nec caret scrupulo societatis occulte, qui manifesto facinori desinit obuiare.« Ex eo autem, quod peccata ex nimia et longeua licentia in consuetudinem iam uenerunt, cum sit, iuxta quemdam philosophum, infelicitas consummata, et uix uideatur locus esse remedio, ubi que fuerunt uitia, mores fiunt; et iuxta Euangelium, qui mortuus fuerat in peccato, iam feteat, multo maiori opus est ad suscitandum cum Domino mortuum, non sine lacrymis et compassione, conamine, ne desperentur, sicut quatriduanus in monumento, quibus potest inuocato Dei nomine cum ipsius adiutorio subueniri.

Ut ergo etiam in eis glorificetur Deus, et sapientia honorificetur a filiis suis, caritatem Moysi pro populo Dominum obsecrantis, zelum Phinees uindicantis,  contritionem Dauid orantis, misericordiam Iesu Christi super Ierusalem flentis et pro Lazaro lacrymantis, assumite: et habentes secundum Apostolum scutum fidei, loricam iustitie et galeam spem salutis, accingimini armatura Dei, et pugnate cum antiquo serpente, eum de obsessis per inhabitantia peccata corporibus expellentes, et diripientes uniuersa in quibus habet fiduciam, eos quos domum sibi facere nititur, cum gratie celestis auxilio, a uitiorum sordibus emundantes, ut domus Dei, templum uidelicet Domini sanctum quod estis uos, dici ac fieri mereantur. Nec uos ullus terror ab officii pastoralis exsecutione retardet, recolentes, et non tantum uerbo, sed opere profitentes, quod summus  et primus pastor docuisse legitur et fecisse: Bonus, inquit, pastor animam suam ponit pro ouibus suis .

Et quoniam per errorem, et tam diuini quam humani iuris ignorantiam, apud uos inoleuisse uidentur mala, que diximus, et a laicis tanquam licita impune hactenus usurpata, sanctorum Patrum statutis tanquam armis utentes, ipsis inniti debebitis atque ea et uos cum eis his que illicite committuntur opponere, ut ex eorum scientia et auctoritate dispereant, que per abusionem nimiam et ignorantiam succreuerunt. Sane laicos, ecclesias, uel ecclesiastica beneficia dignitatesque concedere, seu de ipsis ulla ratione disponere, sanctorum Patrum ad instar sacrilegii prohibent instituta. Clericos tamen,  qui ab eis uel per eos, dato pretio, siue gratis, ecclesiam, uel inuestituram ecclesie seu ecclesiastice dignitatis acceperint, preter ordinis sui periculum, excommunicationis etiam pena condemnant.

Nam in synodo Symmachi pape  statutum legitur: Non placuit laicum statuendi in ecclesia aliquam habere facultatem, cui subsequendi manet necessitas, non auctoritas imperandi. Item: laicis, quamuis religiosis, nulla de ecclesiasticis dignitatibus aliquid disponendi legitur attributa facultas. Item Callixtus papa: Si quis principum, inquit, uel aliorum dispositionem, seu donationem, siue possessionem ecclesiasticarum rerum sibi uindicauerit, ut sacrilegus iudicetur. Item Paschalis: Nullus laicorum ecclesiarum bona occupet uel disponat: qui uero secus egerit,  iuxta B. Alexandri capitulum, ab Ecclesie liminibus arceatur. Item Alexander: Per laicos nullo modo quilibet clericus aut presbyter retineat ecclesiam, neque pretio, neque gratis. Item Paschalis: Si quis clericus, abbas, uel monachus, per laicos ecclesiam obtinuerit: secundum apostolorum SS. canones, et capitulum Antiocheni concilii, excommunicationi subiaceat. Item: Constitutiones sacrorum canonum sequentes, statuimus, ut quicunque clericorum ab hac hora inuestituram ecclesie uel ecclesiastice dignitatis, de manu laici acceperit, et qui ei manum imposuerit, gradus sui periculo subiaceat et communione priuetur. Et in hanc sententiam alia multa canonum instituta et sanctorum Patrum decreta conueniunt.

 Ceterum ecclesias uel ecclesiastica beneficia, pretii, seu cuiuscunque muneris interuentu conferre, Simoniacum est, et Simoniacam sapit procul dubio prauitatem. Porro Simonis crimen, quam sit detestabile, quam horrendum, ipsa uos eius infamis immanitas ignorare non sinit. Ex quo profecto tam dantem quam accipientem damnatio Simonis, quam sacra Actuum apostolorum lectio protestatur, inuoluit: ad cuius condemnationem cum plurima, preter apostolorum sanctionem, sanctorum Patrum rescripta manauerint, pauca credimus ex pluribus suffectura.

Inter que primum sit illud B. Gregorii: Presbyter, inquit, si ecclesiam per pecuniam obtinuerit, non solum ecclesia priuetur, sed honore sacerdotii spolietur:  quia altare, decimas, et Spiritum sanctum emere uel uendere, Simoniacam heresim esse nullus fidelium ignorat. Idem alibi: Audiuimus, dilectissimi, quod nos audire oportuit, sed audiuisse profecto non libuit: quosdam scilicet sacrorum ordinum esse professores, qui sub munerum datione uel acceptione Dei ecclesias, uel earum sibi sacrificia usurpant: quod quidem scelus uos non iamdudum acriter correxisse miramur. Iuste enim uterque corripiendus est, et a sancte liminibus Ecclesie submouendus, et qui pro ecclesie ambitu munera largitur, et qui, ut ecclesiam det, quidquam presumit accipere. Iste  quippe donum Dei emere, hic autem uendere presumit. Sacrilegio quoque hoc facinus haud dispar dixerim, cum id quod sponte et sacro deliberationis arbitrio gratis fieri debuit, sub pecunie pactione causatur. Quare, fratres karissimi, que taliter facta sunt curiose refellite, infecta prohibete, uestrisque iussionibus resistentes, digno anathematis uinculo percutere non dubitate. Item: Si quis dator uel acceptor Dei ecclesias, uel ecclesiastica beneficia, que quidam prebendas uocant sub pecunie interuentu, siue dando emerit, siue accipiendo uendiderit, a Simonis non excluditur perditione.

Non solum autem pecunia, sed et quelibet obsequii aut muneris species, in huiusmodi criminaliter intercedit. Unde idem beatus Gregorius: Bene, inquit,  cum uirum iustum pro prebenda describeret, ait: »Beatus qui excutit manus suas ab omni munere.« Non dixit solum a munere, sed ab omni munere. Quia aliud est munus ab obsequio, aliud a manu, aliud a lingua. Munus ab obsequio, est seruitus indebite impensa; munus a manu, pecunia est; munus a lingua, fauor. Qui ergo sacros ordines tribuit, tunc ab omni munere manus excutit, quando in diuinis rebus, non solum pecuniam nullam, sed nec etiam humanam gratiam requirit. Quod autem sacerdos, aut quilibet clericus, aliunde adueniens, uel ignotus, sine testimonio et litteris saltem episcopi sui, in aliena diecesi recipi aut ministrare non debeat, in Chalcedonensi legitur concilio definitum per hec uerba:  Extraneo clerico, uel lectori, extra suam ciuitatem, sine litteris commendatitiis proprii episcopi, nusquam penitus liceat ministrare. Item in concilio Carthaginensi: Clericum alienum, nisi concedente eius episcopo, nemo audeat retinere, uel promouere in ecclesia sibi credita. Item, beatus Augustinus in sermone quodam ad populum: Hortamur, inquit, Christianitatem uestram, ut iuxta sanctorum canonum instituta, in ecclesiis a uobis fundatis, aliunde ueniens presbyter non suscipiatur, nisi a uestro fuerit episcopo consecratus, aut ab eo per commendatitias litteras suscipiatur.

Ad hoc, ne clerici ad secularia iudicia pertrahantur, et Rom. imperatorum leges prohibent, que tanquam canones, ubi canonibus non obuiant, sunt  obseruande; et sanctorum Patrum ac predecessorum nostrorum auctoritas interdicit. Scribit enim beate memorie Gelasius papa dicens: Nemo unquam episcopum, aut reliquos clericos, apud iudicem secularem accusare presumat. Item Alexander omnibus orthodoxis: Relatum est ad huius sancte et apostolice sedis apicem, cui summarum dispositiones causarum et omnium negotia Ecclesiarum ab ipso Domino tradita sunt, quasi ad caput, dicente: »Tu es Petrus, et super hanc petram edificabo Ecclesiam ,« quod quidam emuli, eiusque sancte Ecclesie insidiatores, sacerdotes Dei apud  publicos iudices accusare presumant, cum magis apostolus Christianorum causas ad ecclesias deferre, ut ibidem terminari precipiat. Taliter preuaricantes preuaricauerunt in Deum suum, et non obediunt preseptis eius.

Feruentis uero aque, uel candentis ferri iudicium, siue duellum, quod monomachia dicitur, catholica Ecclesia contra quemlibet etiam, nedum contra episcopum, non admittit. Unde Stephanus papa u: Ferri candentis, inquit, uel aque feruentis examinatione confessionem extorqueri a quolibet, sacri non censent canones: et quod sanctorum Patrum documento sancitum non est, superstitiosa adinuentione non est presumendum. Item Nicolaus papa: Monomachiam in legem non assumimus, quam preceptam  non fuisse reperimus; quam licet inisse quosdam legamus, sicut sanctum Dauid et Goliam sacra prodit historia, nusquam tamen ut pro lege teneatur, diuina sanxit auctoritas, cum hoc et eiusmodi sectantes Deum solummodo tentare uideantur.

Preterea illud adiiciendo mandamus, quatenus populum regimini et gubernationi uestre commissum decimas ecclesiis fideliter et deuote persoluere, sicut ab ipso Domino noscitur institutum, diligenter ac sollicite moneatis; et, si necesse fuerit, sub districtione anathematis compellatis: iuxta illud Malachie prophete in persona Domini loquentis: Inferre, inquit, omnem decimationem in horreum meum, ut sit cibus in domo mea .

Unde in concilio Maguntiensi: Decimas Deo et  sacerdotibus Dei dandas, Abraham factis, Iacob promissis insinuat; et omnes sancti sacerdotes commemorant. Item ex concilio Rothomagensi: Omnes decime terre, siue de frugibus, siue de pomis arborum, Domini sunt, et illi sanctificantur. Sed quia multi inueniuntur decimas dare nolentes, statuimus ut secundum Domini nostri preceptum admoneantur semel, secundo et tertio. Qui si non emendauerint, anathemate usque ad satisfactionem et emendationem congruam feriantur. Nec tamen ideo ea que ecclesiis, imo Deo ipsi, uel parentes eorum contulisse noscuntur, reuocare, uel ecclesiasticarum personarum dispositioni subtrahere uolentes, erunt aliquatenus audiendi: que si etiam homini contulissent,  repetere non ualerent. Unde Ambrosius in libro De penitentia: Sunt qui opes suas tumultuario mentis impulsu, non iudicio perpetuo, ubi Ecclesie contulerint, postea reuocandas putant. Quibus nec prima merces grata est, nec secunda: quia nec prima iudicium habuit, et secunda habuit sacrilegium. Item ex concilio Agathensi: Clerici uel seculares, qui obligationes parentum, aut datas, aut testamento relictas, retinere perstiterint, aut id quod ipsi donauerint ecclesiis, uel monasteriis, crediderint auferendum: sicut sancta synodus statuit, uelut necatores pauperum, quousque reddant, ab ecclesiis excludantur.

Illos uero qui in clericos uiolentas manus, nisi forte se defendentes, iniiciunt, penam excommunicationis  incurrere sacrosancta Romana iampridem statuit, et inuiolabiliter tenet Ecclesia: nec a quoquam omnino, nisi a Romano pontifice, uel de mandato eius, absolui patitur, aut permittit.

uos itaque ipsius, que omnium Ecclesiarum caput est et magistra, uestigiis inherentes, eius ac nostre in supradictis omnibus acquiescite sanctioni: et secundum ea que a sanctis Patribus et predecessoribus nostris instituta prediximus, obseruate, atque ab omnibus per episcopatus uestros, quantum in uobis est, faciatis firmiter et inuiolabiliter obseruari. Contemptores equidem, ecclesiastica precipimus, usque ad condignam penitentiam, ultione percelli. Obedientibus autem sit pax Domini nostri Iesu Christi, quatenus et hic fructum bone actionis  percipiant, et in futuro premia eterne pacis inueniant.

Datum Tuscul., Iu Idus Septembris.



CMLXXX. Ad reges et principes boreales.---Ut aduersus Estones, Christiani nominis inimicos, fortiter pugnent. 
[Ibid., col. 936.]

ALEXANDER papa III, regibus et principibus, et aliis Christi fidelibus, per regna Danorum, Noruegensium, Guetomorum, et Gothorum constitutis.

Non parum animus noster affligitur, et amaritudine non modica et dolore torquetur: cum feritatem Estonum, et aliorum paganorum illarum partium  aduersus Dei fideles, et Christiane fidei cultores, grauius insurgere, et immanius debaccari audimus, et Christiani nominis impugnare uirtutem. uerumtamen laudamus et benedicimus Dominum, quod uos in fide catholica, et in deuotione sacrosancte Romane Ecclesie, que omnium Ecclesiarum caput est, et magistra a Domino constituta super omnes alias Ecclesias celesti priuilegio obtinet principatum, immobili firmitate persistitis, et Christiane religionis uinculum et unitatem seruatis. Unde quoniam expedit officio nostro, ea que ad corroborationem fidei et animarum uestrarum noscuntur pertinere salutem, uobis sollicita exhortatione suggerere, et studiosius suadere: uniuersitatem  uestram monemus et exhortamur in Domino, quatenus diuino cultui intendere; misericordiam, et iustitiam et iudicium diligere; a rapinis et iniquis operibus abstinere: deuota Deo et accepta obsequia impendere; predicte sacrosancte Romane Ecclesie, tanquam matri et magistre uestre, debitum honorem et reuerentiam exhibere; episcopis, sacerdotibus et aliis prelatis uestris humiliter obedire, et eis decimas, primitias, et oblationes et alias iustitias suas reddere, et ipsos tanquam patres et pastores animarum uestrarum honorare, modis omnibus studeatis; et iura eorum defendere, manu tenere propensius, et conseruare curetis: et armis celestibus premuniti, et apostolicis exhortationibus confirmati, ad defendendum Christiane fidei  ueritatem spiritu fortitudinis accingamini: taliter in brachio forti ad propagandam Christiani nominis religionem intendentes, ut uictoriam de inimicis possitis consequi, et coronam iustitie, que uobis reposita est, patrante Domino, adipisci. Nos enim eis qui aduersus sepe dictos paganos potenter et magnanimiter decertauerint, de peccatis suis de quibus confessi fuerint et penitentiam acceperint, remissionem unius anni, confisi de misericordia Dei, et meritis apostolorum Petri et Pauli, concedimus, sicut his qui sepulcrum Dominicum uisitant, concedere consueuimus. Illis autem, qui in conflictu illo decesserint, omnium suorum, si penitentiam acceperint, remissionem indulgemus peccatorum.

Datum Tuscul., III Idus Septembris.



CMLXXXI. Bulla pro cenobio Corbeiensi  
[Gall. Christ., X, Instr. 318.]


ALEXANDER episcopus, seruus seruorum Dei, dilectis filiis abbati et fratribus Corbeiensibus, salutem et apostolicam benedictionem.

Illis ecclesiis et personis que ad iurisdictionem beati Petri et nostram nullo mediante pertinere noscuntur, specialem tenemur prouisionem impendere, et apostolice sedis auctoritate debitoque compellimur pro earum statu seruando propensiorem curam et sollicitudinem gerere promptiorem: audiuimus autem, et non modicum sumus turbati,  quod cum monasterium uestrum ita proprium et speciale beati Petri esse noscitur, quod nullum preter Romanum pontificem prelatum habeat uel magistrum, uenerabilis frater noster Henricus Remensis archiepiscopus appellationes que fiunt a burgensibus uestris contra rationem recipit, et causas eorum uobis inuitis discutere uel tractare presumit. Si enim appellationes parochianorum Turonensis uel Senonensis archiepiscopi non admitteret, multo minus que sunt a parochianis uestris debet admittere, qui tanto studiosius Romane Ecclesie iura seruare tenetur atque tueri, quanto ei amplius ex commissa sibi dignitate, astrictius et nobis arctiori noscitur deuotione coniunctus. Inde est quod  nos eum monuimus, mandauimus atque precepimus ut de burgensibus predicti monasterii uestri de cetero nulla ratione iudicare, nec in eis aliquam sibi iurisdictionem uindicare presumat; et si quis eorum duxerit ad eum appellandum, eius appellationem nullo modo admittat, sed in his et in aliis iura prelibati monasterii ita integra et illibata relinquat, quod exinde a nobis ualeat commendationem recipere, et prescriptum monasterium per eum uel per suos nullum debeat sustinere grauamen: si quando autem, quod Deus auertat! contra id uenire tentauerit, ad tuitionem et conseruationem iuris et libertatis  uestre uobis presentes litteras de consueta apostolice sedis clementia indulgemus.

Datum Tuscul., III Idus Sept.



CMLXXXII. Ad Ambianensem episcopum et abbatem S. Remigii.---Ut cognoscant de causa Tornacensis episcopi, exactionum accusati. 
[MANSI, Concil., XXI, 929.]

ALEXANDER papa [THEOBALDO] Ambianensi episcopo, et abbati S. Remigii.

Cum ex insinuatione Danielis presbyteri Sancti Ioannis in Gandauo nostris fuisset auribus intimatum, quod fratre nostro Tornacensi episcopo ab eo et quibusdam aliis intolerabilem exactionem pecunie  annis singulis extorquente, et in consuetudinem deducente, illi eum suppliciter et deuote rogassent, ut a tali exactione se temperaret; ipse uehementer commotus atque turbatus, predictum Danielem, pro eo quod uerbum proposuit, ab officio suspendit, et alios ad hoc terrore minarum induxit, quod quidquid statueret de rebus eorum, pro suo nutu acciperent: et, quod graue est, abbati S. Petri Gandauensis precepit ut, iam dicto Daniele prorsus expulso, alium loco suo presbyterum ordinaret. uerum predictus episcopus transmissis nobis litteris intimauit quod, cum Danieli prescripta fuisset ecclesia ad tempus commendata, et uinolentie deditus frequenter in taberna pernoctasset, ita quod nulla dormitatione precedente missam non timuisset ausu temerario  celebrare, et hoc in purgatione deficiens confessus fuisset, eum ab officio suspendit: et ei ecclesiam, quam non habebat perpetuam, sed commendatam, nichilominus abstulit. Et quoniam eodem Daniele omnia hec inficiante, communis est, et quasi generalis querela omnium quod memoratus episcopus presbyteros et clericos suos plusquam mercenarios tractat, et ab eis annuatim graues et importabiles exactiones extorquet, discretioni uestre per apostolica scripta mandamus, quatenus hec omnia diligenter et sollicite inquiratis, et quidquid exinde inueneritis sine admistione falsitatis, nobis meram et puram ueritatem uestris litteris significetis: ut nos habita rei certitudine confidentius et securius corrigere  ualeamus que nouerimus corrigenda.

Datum Tusculani, XuI Kal. Octobris.



CMLXXXIII. Ad uniuersos Dei fideles per Daciam constitutos.---Ut Fulconis Estonum episcopi  inopiam opibus suis subleuent. 
[Ibid., col. 936.]

Omnes qui pie uolunt in Christo uiuere, et ad iubar incircumscripti luminis, et ad illam celestem patriam, quam nec oculus uidit, nec auris audiuit, nec in cor hominis ascendit , ubi nec fures  fodiunt, nec furantur, nec tinea demolitur , peruenire desiderant, diem oportet extremum, misericordie operibus preuenire, et eternorum intuitu seminare in terris, que cum multiplicato fructu, largiente Domino, recolligere possint in celis. Scriptum est enim: Qui parce seminat, parce et metet; et qui seminat in benedictionibus, de benedictione metet uitam eternam  Credimus sane uniuersitati uestre innotuisse qualiter uenerabilis frater noster Fulco Estonum episcopus inopia et paupertate prematur, et ad conuertendam gentem illam sui episcopatus, que Christiane fidei ignara est, totis uiribus elaboret, et quantam potest sollicitudinem ac diligentiam adhibere procuret. Quia uero particeps mercedis efficitur, qui ei, ad tam  pium et sanctum opus perficiendum, consilium et subsidium subministrat, deuotionem uestram monemus et exhortamur in Domino, et in remissionem peccatorum uestrorum iniungimus, quatenus de bonis a Deo uobis collatis predicti episcopi inopiam subleuantes, ei manum auxilii porrigatis, et caritatis solatia, diuini amoris intuitu ministretis: ut per hec et alia bona, que, Deo inspirante, feceritis, apud Altissimum peccatorum uestrorum ueniam consequi, et ad eterne felicitatis gaudia mereamini, propitiante Domino, peruenire.

Datum Tuscul., Xu Kal. Octobris.



CMLXXXIu. Ad clericos et laicos Lingacopensis episcopatus.---Ut episcopo suo pareant. 
[Ibid., col. 941.]


ALEXANDER papa III uniuersis tam clericis quam laicis Lingacopensis [Lincopiensis] episcopatus.

Decet uniuersitatem uestram, que ad perfectionem uirtutum et salutem pertinent animarum, toto studio cogitare; et ea uoluntario effectu perficere, per que gratiam possitis Altissimi acquirere, et ad eterne felicitatis gloriam cum auxilio diuini numinis peruenire. Ceterum, quoniam sine obedientie uirtute nemo Deo perfecte potest placere, aut acceptum seruitium reddere, per apostolica uobis scripta precipiendo mandamus, et mandando precipimus,  quatenus uenerabili fratri nostro C. episcopo uestro, sicut bone memorie Giloni predecessori suo fecisse noscimini, omnimodam obedientiam et reuerentiam impendatis: et in his que Dei sunt, et ad uestrarum animarum spectant salutem, monitis et mandatis eius humiliter parere curetis, et ei de iustitiis suis integre, et plenarie respondeatis: ita quod apud Deum pro humilitate et obedientia  uestra peccatorum uestrorum ueniam et gloriam ualeatis promereri eternam. Si qui autem uestrum, ei contumaces uel rebelles exstiterint, sententiam quam idem episcopus propter hoc in eos rationabiliter tulerit, auctore Domino, ratam et firmam habebimus.

Datum Tuscul., Xu Kal. Oct.



CMLXXXu. Ad Henricum Remensem archiep.---Pro Hodeardi uidua et filiis eius aduersus tres abbates. 
[MARTEN., Ampl. Collect., II, 952.]

Ex transmissa nobis conquestione Hodeardis de Maderiis et filiorum suorum accepimus, quod cum Balduinus quondam uir eiusdem mulieris abbati et  fratribus S. Pauli uirdunensis  octoginta libras et XLuI solidos Catalaunensis monete, absque usurarum exactione, mutuo concessisset, iidem fratres eis pecuniam ipsam reddere contradicunt. Adiecerunt insuper filii eiusdem mulieris, quod et fratres ecclesie Regis-uallis  eis LXIII libras, quas ipsis debent, recusent exsoluere, licet pecuniam ipsam per certos terminos ipsis se pepigerint soluturos, et abbas et fratres Triumfontium  C libras et ultra quas apud eum deposuerunt, eis reddere contradicunt. Quoniam igitur singulis in sua iustitia tenemur adesse, fraternitati tue per apostolica scripta mandamus, quatenus abbates et fratres ipsarum ecclesiarum moneas, et auctoritate nostra districte compellas, ut prescriptam pecuniam prefate mulieri  et filiis suis cum integritate restituant, aut ipsi exinde coram te iustitie non differant plenitudinem exhibere.

Data Tuscul., III Kal. Octobris.



CMLXXXuI. Ad eumdem.---Similis argumenti. 
[Ibid.]

Ex parte Hodeardis de Maderiis mulieris et filiorum suorum ad aures nostras est querela perlata, quod, cum abbati et fratribus S. Benedicti de uepria  CXXXIII libras et u solidos, et abbati et fratribus de uillario  LXX libras, et abbati et fratribus S. Leonis Tullensis [
[Ibid. col. 953]

Ex parte Hodeardis de Maderiis mulieris et filiorum suorum ad aures nostras est querela perlata, quod, cum ipsa abbati et fratribus de Insula  XXuI libras, et abbati et fratribus de Prisneio  XIII libras Catalaunensis monete sine usuris mutuo concessisset et ab ipsis pecuniam illam rehabere non poterat; unde, quia nemini debemus uel possumus  in suo iure deesse, fraternitati tue per apostolica scripta mandamus, quatenus memoratos abbates et fratres moneas et auctoritate nostra districte compellas, ut prescriptam pecuniam prefate mulier et filiis suis cum integritate restituant, aut ipsis exinde coram te, appellatione remota, iustitie non differant plenitudinem exhibere.

Data Tuscul., III Kal. Octobris.



CMLXXXuIII. Marsicano, Pennensi, ualuensi episcopis et clericis Teatinis ac Furconiensibus mandat, ut excommunicationem quam Leonas abbas Piscariensis in Berardum Gentilem eiusque fratres et in Rogerium filium Riccardi eiusque fratres edixerit, obseruent, utque schismaticos monasterii Farfensis clericos, qui in terra Sansonesca contra Leonatis interdictum sacra procurauerint, excommunicatos declarent. 
[MURATORI, Rer. Ital. sacra, II, II, 909].


ALEXANDER episcopus, seruus seruorum Dei, uenerabilibus fratribus Marsicano, Pinnensi, et ualuensi episcopis, et dilectis filiis, Teatinensis, et Furconensis Ecclesiarum clericis, salutem et apostolicam benedictionem.

uarias et multiplices querelas ex parte dilecti filii nostri Leonatis abbatis S. Clementis de Piscaria, aduersus nobiles uiros Berardum Gentilem, et fratres eius, Rogerium filium Riccardi, et fratres eius ad audientiam nostram noueris peruenisse, quod ipsi ei et monasterio suo de terra Sansonesca  debitum et consuetum censum subtrahunt, ecclesias eiusdem terre, et earum possessiones inter se diuidere, et inde presbyteros instituere, et destinare non formidant. Accedit ad hec quod, cum idem abbas in eamdem terram interdicti, et in quemdam Simoniacum, qui ecclesiam quamdam a prefatis uiris certe dicitur pretio comparasse, excommunicationis sententiam protulisset, iidem uiri iam dictum excommunicatum fouere non desinunt, et contra interdictum abbatis in prefata terra per clericos Farfensis monasterii, qui sunt schismatici,  diuina faciunt celebrari. Inde est quod fraternitati uestre per apostolica scripta precipiendo mandamus, quatenus clericos qui scienter in prescripta terra contra interdictum abbatis cantauerint, omni dilatione et contradictione postposita, excommunicatos denuntietis et faciatis sicut excommunicatos uitari; et cum prefatus abbas in supradictos uiros pro tantis excessibus iuxta mandatum nostrum excommunicationis sententiam tulerit, eam, omni occasione et appellatione remota, obseruetis firmiter et faciatis inuiolabiliter obseruari, nec eis presentibus diuina in Ecclesiis uestris permittatis officia celebrari, et clericos episcopatuum uestrorum ad terram illam pro celebrandis ibi officiis prohibeatis transire.

Datum Tusculani, Iu Nonas Octobris.



CMLXXXIX. Leonati, abbati Piscariensi, significat se Berardum Gentilem eiusque fratres et Rogerium filium Ricardi eiusque fratres cohortatum esse, ut damna ei illata intra dies 15 sarcirent; quod nisi fecerint, eos excommunicet. 
[Ibid., col. 908.]


ALEXANDER episcopus, seruus seruorum Dei, dilecto filio LEONATI abbati S. Clementis de Piscaria, salutem et apostolicam benedictionem.

Nuntium et litteras tuas debita mentis alacritate recepimus, et comperta sollicitudine quam de statu nostro et Ecclesie tanquam deuotus et specialis filius habere dignosceris, affectioni tue presentibus  litteris significamus quod nos et fratres nostri per Dei gratiam sani et incolumes sumus, et circa commodum et profectum uniuersalis Ecclesie, sicut Dominus nobis ministrare dignatur, pastorali sollicitudine uigilamus. De cetero auditis ex ore nuntiorum tuorum grauaminibus et molestiis quas nobiles uiri Berardus Gentilis, et fratres eius, Rogerius filius Ricardi, et fratres eius . . . tibi et monasterio tuo congrue satisfacere non postponant, sicut ex scripto quod eis dirigimus tibi plenius innotescit. Mandamus itaque discretioni tue, quatenus, si iam dicti uiri monitis et mandatis nostris infra quindecim dies post susceptionem litterarum nostrarum noluerint acquiescere, ipsos auctoritate nostra excommunicatos denunties, et facias sicut excommunicatos  attentius euitari; nisi forte eos uideris amplius sustinendos. Nos enim uicinis episcopis dedimus in mandatis ut sententiam tuam obseruent firmiter, et faciant inuiolabiliter obseruari; et clericos qui contra interdictum tuum in terra Sansonesca scienter cantauerint excommunicent, et faciant sicut excommunicatos uitari. uoluntatem siquidem et feruens desiderium gerimus personam tuam sincera in Domino et speciali caritate diligere, et iura monasterii tui tanquam nostri specialis et proprii attenta sollicitudine conseruare. De  uisitatione autem tua affectioni tue gratiarum referimus actiones.

Datum Tusculani Iu Nonas Octobris.



CMXC. Ad Nonantulanos.---De eorum ere alieno leuando et disciplina in monasterio emendanda. 
[TIRABOSCHI, Storia di Nonantola, II, 274.]

Alexander episcopus, seruus seruorum Dei, dilectis filiis abbati et fratribus monasterii Nonantulani, proceribus et aliis uassalis atque hominibus eiusdem monasterii, salutem et apostolicam benedictionem.

Attendentes onera et pressuras, quibus iam dictum monasterium uehementer affligitur, considerantes etiam quomodo in spiritualibus sit et temporalibus  diminutum atque attritum, quod olim multa religione et honestate florere solebat, et magnis abundare diuitiis, eius contritioni et egestati pro nostri officii debito quadam speciali affectione compatimur, et ad eius reuelationem arctiori studio et sollicitudine prouocamur. Inde est quod nos dilecto filio nostro I[ldebrando] basilice XII Apostolorum presbytero cardinali  apostolice sedis legato dedimus in mandatis ut ad locum ipsum accedens illos uestrum, de quibus magis expedire uiderit ibidem simul faciat conuenire, et cum eis deliberatione et consilio habito ita prouideat et disponat, quod uniuersa ipsius monasterii debita ualeant solui; et monasterium in religionis ordinem reformari. Ideoque uniuersitati uestre per apostolica  scripta precipiendo mandamus quatenus ad uocationem illius quos . . . . . accedatis, et uniuersi ei ad reformationem eiusdem monasterii et ad reuelationem debitorum consilium robur et auxilium ministretis, et eius mandatis atque statutis in hac parte humiliter et sine contradictione parere curetis, prouisuri uos, filii abbas et monachi, ne de cetero per incuriam et incautelam uestram idem monasterium ad tantam ualeat deuenire iacturam.

Datum Tusculani, XuIII Kal. Ianuari.



CMXCI. Ubaldo episcopo Ostiensi, et archipresbytero et canonicis uelitrensibus concedit ut testamenta »que parochiani eorum coram presbytero suo et tribus uel duobus aliis idoneis personis in extrema uoluntate fecerint, firma permaneant.« 





ANNO 1172.



CMXCII. Ecclesie Cesaraugustane protectionem suscipit, bonaque ac priuilegia confirmat. 
[ARRUEGO Cathedr. de Çaragoça, 674]

ALEXANDER episcopus, seruus seruorum Dei, uenerabili  fratri Petro Cesaraugustano episcopo, eiusque successoribus canonice substituendis, in perpetuum.

In apostolice sedis specula, disponente Domino, constituti, fratres nostros episcopos tam uicinos quam longe positos, fraterna debemus caritate diligere, et eorum quieti ac tranquillitati salubriter, auxiliante Domino, prouidere. Huius itaque rei consideratione, uenerabilis in Christo frater episcope, prouocati, prefatam Cesaraugustanam Ecclesiam, cui Deo auctore, preesse dignosceris, predecessorum nostrorum sancte recordationis Eugenii et Adriani Romanorum pontificum uestigiis inherentes, sub beati Petri et nostra protectione suscipimus, et presentis scripti priuilegio communimus;  statuentes, ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, seu aliis iustis modis, prestante Domino, poterit adipisci, firma tibi tuisque successoribus, et illibata permaneant. In quibus hec propriis duximus exprimenda uocabulis:

Ecclesiam Sancte Marie, que est infra muros ciuitatis, quidquid iuris habes in ecclesia sanctarum Mossarum, ecclesias de Torocha, tam infra uillarum, quam infra terminos suos cum omnibus earum pertinentiis, ecclesias de Monreial cum pertinentiis suis; Arodenes ecclesias de Sancta Maria de Benein, et de Pennagolosa, de Torol, et de Alambra, cum  omnibus earum pertinentiis; ecclesias de Castellot, ecclesias de Alcanica, et de Moditerrania cum omnibus pertinentiis suis; ecclesias de Cosp, de Nonasp, et de Michinentia, et de Scatron, Sastago, uilella, Pina, Alfaxarin, ecclesias de Rosera, Salz, Gorreia, et de Espanes, cum omnibus suis pertinentiis, ecclesias de Luna, de Exea, de Baio, et de Escoron cum pertinentiis suis; ecclesias de Noueles, de Rozazol, de Cortes, de Mestit, de Frescano, de Mogalon, de Alberit, de Borota, de Aiaccione, de Crocle, que in riuo Burge continentur, cum omnibus pertinentiis suis; ecclesias de Ricla, de Cappanis, de Epila, de Rota, de Orrea, de Alagon, de Gallus, de Petrola cum omnibus pertinentiis suis;  ecclesias de Codo, de Ferrera, de Bardones, de Monfort, de Osa, de Martin, de Monte Albano, de Belgit, et de sancto Petro cum omnibus pertinentiis suis, castrum de Cotanda, et castrum de Albalat cum omnibus terminis suis, et ecclesias ibidem constructas. Sancimus etiam ut ex parte Sarracenorum uniuersi fines ipsius episcopatus, sicut antiquitus legitime fuisse noscuntur, tibi tuisque successoribus quieti deinceps et integri conseruentur. Sane transactionem illam inter te et Lupum quondam  Pampilonensem episcopum in presentia dilecti filii nostri Hiacynthi diaconi cardinalis, tunc temporis apostolice sedis legati, apud Colagurram canonice factam, tibi tuisque successoribus in perpetuum confirmamus, ex qua transactione ad te peruenisse noscuntur ecclesie de Luna, ecclesia de Exea, ecclesia de Toust, et ecclesie desuper Cesaraugustanam, ecclesia del Baio, et ecclesia de Escoron cum omnibus suis pertinentiis. Confirmamus insuper tam tibi quam tuis successoribus in perpetuum terminos Cesaraugustani episcopatus, secundum diuisionem a rege Wamba factam in concilio Toletano, et quecunque infra eosdem terminos ad ius ecclesie tue pertinere noscuntur. Item donationes, et concessiones a rege Ildephonso,  et a rege Ramiro fratre suo, atque ab illustri Ildephonso rege Hispanie Ecclesie Cesaraugustane rationabiliter factas, tibi tuisque successoribus auctoritate apostolica perpetuo confirmamus; libertates quoque et immunitates a predicto rege Ildephonso et a nobili uiro Raimundo Barchinonensi comite eidem Ecclesie pia deuotione concessas, et scripto suo firmatas, per presentis scripti paginam confirmamus, et eamdem Ecclesiam ab omni iugo seculari et dominatione liberam esse censemus. Ad hec quecunque bona, quascunque possessiones carissimus in Christo filius noster Ildephonsus illustris Aragonum rex quondam filius R. comitis Barchinonen., tibi et Ecclesie tue pia largitione noscitur contulisse, libertates etiam clericorum et  decimas Sarracenorum tui episcopatus ab eodem rege tibi et Ecclesie tue concessas, sicut in authenticis scriptis ipsius regis exinde factis continetur, tibi auctoritate apostolica confirmamus. Preterea paci et tranquillitati tue, et Ecclesie tibi commisse paterna sollicitudine prouidere uolentes, concordiamque inter te et abbatem de Pina super ecclesiis de Luna et de Taust per manum bone memorie Bernardi, quondam Tarraconensis archiepiscopi, uenerabilium fratrum nostrorum Will. nunc Tarraconen. archiepiscopi, tunc uero Barchinonen. episcopi, et Will. Illerde. episcopi, et recolende memorie R. quondam comitis Barchinonen. presentibus quibusdam uaronibus, et aliis personis regni Aragonum  de conuenientia et beneplacito utriusque partis rationabiliter factam, et scripti nostri munimine duximus roborandam, et presenti priuilegio confirmandam, quemadmodum in authentico scripto exinde facto noscitur contineri.

Decernimus ergo, etc., salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presbyter cardinalis Sanctorum Ioannis et Pauli tit. Pamachii.
    Ego Ioannes presbyter cardinalis Sancte Anastasie.
    Ego Buil presb. card. tit. Sancti Petri, etc.


 Datum Tusculani, per manus Gratiani sancte Romane Ecclesie subdiaconi et notarii, XI Kal. Februarii, indictione quinta, Incarnationis Dominice anno 1171, pontificatus uero domni Alexandri pape III anno tertio decimo.



CMXCIII. Ad Hildephonsum regem Aragonie.---Gratias illi agit quod Robertum e regno expulerit; hortatur, ut totam eius progeniem excludat ab eodem regno, eorumque bona fisco addicat. 
[MANSI, Concil., XXI, 1076.]

ALEXANDER episcopus, seruus seruorum Dei, carissimo in Christo filio ILDEFONSO illustri Aragonum regi, salutem et apostolicam benedictionem.

 Suggesto nobis quod armis iustitie precinctus in Robertum et Berengarium, matrem quoque et heredes ipsorum, atrocitatem facinoris et seuissimum scelus quod in morte pie memorie Tarraconensis archiepiscopi fuerat, instigante diabolo, perpetratum atrociter uindicasti, et eos a regno tuo regio edicto proscribi fecisti, gratum gerimus et acceptum, et inde regie magnitudinis prouidentiam magnificentius in Domino laudibus commendamus. Et quia tam fuit eorum detestabile facinus quod perpetua inde meruerunt damnatione puniri et toto uite sue tempore ad expiationem tanti delicti in fletu deberent et penitentia esse, regie serenitatis industriam monemus, hortamur attentius, et mandamus  ut predictos maleficos et eorum matrem a toto regno et terra tua cum sua progenie in perpetuum excludens, eos nullius unquam suggestione deinceps in terra tua recipias, et Ecclesie Tarraconensi medietatem possessionum que sunt Tarracone uel in territorio eius secundum tenorem conuentionis que inter eam et Raimundum bone memorie quondam patrem tuum facta est libere et sine molestatione restituas et in pace habere permittas, ita quod eadem Ecclesia, que de morte archiepiscopi sui tantum deplorat damnum illatum, in ea se parte sentiat alleuiari, et tu non uidearis contra patris tui pactum uenire aut eamdem Ecclesiam iure suo defraudare: quod tibi esset admodum periculosum. Si autem prefatos proditores  in terra tua aliqui tue ditionis receperint, eis bona sua penitus auferas, et timorem incutiens personarum, penam aliam addas. Ceterum si surdis auribus, quod non credimus, monita nostra pertransieris, regnum tuum precipimus interdici. Et si nec sic fuerit nostris monitis paritum, persone quoque tue nequaquam parcemus.

Datum Tusculani, uII Kal. Februarii.



CMXCIu. Priuilegium pro Ecclesia Tarentasiensi. 
[Gall. Christ., XII, Instr., 385.]

ALEXANDER episcopus, seruus seruorum Dei, uenerabili fratri PETRO Tarentasiensi archiepiscopo eiusque  successoribus canonice substituendis, in perpetuum.

In apostolice sedis specula, disponente Domino, constituti fratres nostros episcopos tam uicinos quam longe positos fraterna debemus caritate diligere, et eorum quieti ac tranquillitati salubriter, auxiliante Domino, prouidere. Huius itaque rei consideratione, uenerabilis in Christo frater archiepiscope, tuis iustis postulationibus clementer annuimus et prefatam Ecclesiam cui, Deo auctore, presides sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum  uel principum, oblatione fidelium, seu aliis iustis modis, prestante Domino, poterit adipisci, firma tibi, tuisque successoribus et illibata permaneant. In quibus hec propriis duximus exprimenda uocabulis:

Augustensem et Sedunensem episcopatus, Musterium cum omnibus pertinentiis suis, castrum Sancti Iacobi et ecclesiam eiusdem loci cum decimis et omnibus pertinentiis suis, ecclesiam de Campagniola cum decimis et omnibus pertinentiis suis, uillam de Allodiis et ecclesiam eius cum decimis et omnibus pertinentiis suis, uillam S. Ioannis et ecclesiam eius cum decimis et omnibus pertinentiis suis, uillam de Flacheria cum omnibus decimis et pertinentiis suis, uillam de Comba cum decimis et pertinentiis  suis, uillam S. Martini de Desertis cum decimis et omnibus pertinentiis suis, ecclesiam de Monte Pontio cum decimis et omnibus pertinentiis suis, ecclesiam S. Mauritii cum omnibus decimis et pertinentiis suis, ecclesiam de Ayma cum decimis et pertinentiis suis, ecclesiam de uiletta cum decimis et omnibus pertinentiis suis, uallem S. Desiderii et ecclesias eiusdem uallis cum decimis et omnibus pertinentiis suis, partem quam habet in castro de Conflens et ecclesiis eiusdem castri cum omnibus pertinentiis suis, ecclesiam de uenthone cum omnibus pertinentiis suis, quatuor ecclesias de Luciaco cum decimis et pertinentiis suis, ecclesiam de Sesarchiis cum decimis et omnibus pertinentiis suis, ecclesiam de Clariaco  cum omnibus ecclesiis ad ipsam pertinentibus decimis et pertinentiis earum.

Statuimus insuper ut prescripta Ecclesia nulli unquam archiepiscopo uel Ecclesie primatie iure subesse debeat, sed soli sacrosancte Romane Ecclesie sit, nullo mediante, subiecta sicut hactenus fuisse dignoscitur. Iustitias quoque, forum et bonos usus quos in terra Tarentasiensis Ecclesie tu et predecessores tui hactenus rationabiliter habuistis, tibi et successoribus tuis auctoritate apostolica confirmamus. Nihilominus etiam feuda et casamenta que rationabiliter uel ad manus tuas tenes, aut alii tenent nomine tuo, et prescripte Ecclesie, tibi et successoribus tuis duximus confirmanda sub interminatione anathematis; prohibentes ne quis eorum  qui feuda tuo uel Ecclesie tue nomine tenent, bonos usus feudorum uobis subtrahere, aut eadem feuda, uel usus celare seu temeritate qualibet ab eadem Ecclesia alienare presumat.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre uel ablatas retinere, minuere, seu quibuslibet uexationibus fatigare, sed illibata omnia et integra conseruentur, eorum pro quorum gubernatione et sustentatione concessa sunt usibus et commodis profutura, salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
     Ego Ioannes presbyter cardinalis titulo S. Ioannis et Pauli.
    Ego Ioannes presbyter cardinalis titulo S. Anastasie.
    Ego Willelmus titulo S. Petri ad uincula presbyter cardinalis.
    Ego Boso presbyter cardinalis S. Pudentiane titulo Pastoris.
    Ego Petrus presbyter cardinalis titulo S. Laurentii in Damaso.
    Ego Ardico diac. cardinalis titulo S. Theodori.
    Ego Cinthius diaconus cardinalis S. Adriani.
    Ego Hugo diaconus cardinalis S. Eustachii iuxta templum Agrippe.
    Ego Petrus de Bono diaconus cardinalis S. Marie  in Ayugo.


Datum Tusculani, per manum Gratiani sacre Romane Ecclesie subdiaconi et notarii, decimo quinto Kalendas Martii, indictione u, Incarnationis Dominice anno millesimo centesimo septuagesimo primo, pontificatus domini Alexandri pape III anno decimo tertio.



CMXCu. Ad [Rotrodum] archiepiscopum Rothomagensem et [Theobaldum] episcopum Ambianensem.---ut Gilberto Londoniensi episcopo, si cum sexta manu iurauerit quod nec scripto, nec uerbo uel facto regem scienter ad necem S. Thome prouocauerit, officii plenitudinem restituant. 
[Epistole S. Thome, ed. GILES, II, 68.]


ALEXANDER episcopus, seruus seruorum Dei, uenerabilibus fratribus Rothomagensi archiepiscopo et Ambianensi episcopo, salutem et apostolicam benedictionem.

Fraternitati uestre non credimus esse incognitum, cum fama referente sit in magna parte orbis uulgatum, qualiter fratres nostri Gilbertus Londoniensis et alii episcopi Anglie, quibusdam causis interuenientibus, quondam fuerint ab officio suo auctoritate nostra suspensi, et alii excommunicationis uinculo innodati. Cum per recolende et sancte memorie Thomam quondam Cantuariensem archiepiscopum littere nostre super suspensione  et excommunicatione illorum in regno Anglie publicate fuissent, et hoc regi esset Anglie nuntiatum, tantam ex hoc aduersus eumdem archiepiscopum indignationem, amaritudinem et turbationem concepit, et ita eam uultu et gestu ostendit, quod quidam de circumstantibus, [putantes] se ei dignum et acceptum obsequium impendere et sibi ob id eius gratiam comparare plenius et fauorem, in prefatum Cantuariensem cum armis iniquitatis et impietatis irruentes, eum in ecclesia sua ante altare atrociter et crudeliter occiderunt, non cogitantes quam flagitiosum sit in christum Dei manum mittere, et sponsam Christi eius sanguine cruentare. His autem, qui tante atrocitatis et flagilii occasio fuisse dicuntur, horribilitas facinoris  tanto maiorem generauit infamiam et eorum magis denigrauit honestatem, quanto scelus crudelius et facinus detestabilius reputatur. Ceterum cum predictus rex nuntios suos apud nos multa instantia laborasset ut eorum purgationem, quos de hac re infamia resperserat, in partibus illis committeremus recipiendam, huic rei noluimus aliquatenus consentire, quia si qui apparent qui eos uellent impetere, in presentia nostra causam disposueramus discutere, aut non apparentibus impetitoribus illos decreueramus super hoc ad rationem ponere, et eis purgationem indicere, quam cognosceremus ad tantam abolendam infamiam expedire. Sane cum nulli apparuissent qui uellent  eos impetere et predictus Londoniensis, obstante sibi debilitate corporis, ad tantum laborem suscipiendum non esset sufficiens, et in uia plurima discrimina et pericula imminerent, dilectos filios nostros R. archidiaconum suum, et magistrum Ricardum, et magistrum Hugonem, clericos eius, ad presentiam nostram transmisit, ut pro se coram nobis purgationem prestarent. Nos autem cum fratribus nostris, utrum apud nos illius purgatio esset recipienda, studiosius deliberantes, tandem decreuimus uobis purgationem ipsam suscipiendam committere, quia uobis et eidem episcopo magis honestum et expediens esse cognouimus, ut in loco ubi amplius infamia crebrescit, eius purgatio reciperetur et suam episcopus innocentiam demonstraret.  Quapropter de uestra religione et prudentia et honestate plenius confidentes, fraternitati uestre per apostolica scripta mandamus, quatenus in confinio regis Francorum et regis Anglie, in Marchia uidelicet, citius post litterarum nostrarum inspectionem quam poteritis, in unum pariter conuenientes predictum episcopum conuocetis ante uos, et ascitis uiris religiosis et discretis, si idem episcopus cum sexta manu religiosorum abbatum et priorum monachorum et canonicorum regularium probate uite et conuersationis, aut monachorum quos secum habet et canonicorum Ecclesie sue, qui sint integre fame et opinionis, et de quibus uerisimile sit quod non uelint peierare, coram positis sacrosanctis Euangeliis iurauerit, quod  nec scripto nec uerbo uel facto regem scienter prouocauerit, propter quod prenominatus Cantuariensis occisus fuerit, uel etiam in corpore penam protulerit, ei, nostra freti auctoritate, officii sui plenitudinem, absque opinionis et fame sue diminutione incunctanter restituatis. Sane si his exsequendis aliquo euidenti et necessario impedimento interesse ambo non poteritis, alter uestrum cum religiosis et discretis et magne auctoritatis uiris prouincie illius, qui absens fuerit negotium ipsum maturius exsequatur.

Datum Tusculani, III Kalen. Martii.



CMXCuI. Ad Galdinum Mediolanensem archiepiscopum.---De eligendo primicerio. 
[SAXIUS, Series archiep. Mediol., II, 574.]


ALEXANDER episcopus, seruus seruorum Dei, uenerabili fratri GALDINO Mediolanensi archiepiscopo, apostolice sedis legato, salutem et apostolicam benedictionem.

Ex litteris tuis et decumanorum Ecclesie tue, qui aduersum te de electione primicerii causam habere noscuntur, et ex scripto quod nobis dilecti filii nostri Manfredus Sancti Georgii ad uelum Aureum diaconus cardinalis, apostolice sedis legatus, et consules Mediolani direxerunt, manifeste nobis innotuit, quod cum inter te et eosdem decumanos super causa primiceriatus diutius apud nos et alios  disceptatum sit et tractatum, tandem rationes et allegationes hinc inde ad nos transmittentes a nobis sollicitis precibus postulastis, ut eidem cause, que diu sub delegatis iudicibus et arbitris est tractata, debitum finem imponere studeremus, et omnem de medio tollere materiem iurgiorum. Receptis siquidem allegationibus et rationibus uestris, super his cum fratribus nostris diutinam et circumspectam deliberationem habuimus, quoniam allegationes ipse satis prolixe erant atque diffuse. Si uero integra causa ad examen nostrum delata fuisset, aliter forte in ea deliberauissemus; sed quia in eadem causa a delegatis iudicibus fuerat sententia lata, nec per appellationem suspensa, imo ab utraque parte recepta, eam in hoc quod manifestum  est et apertum non duximus irritandam. Sane cum iidem iudices sententiam protulissent, ut liceret presbyteris et clericis decumanorum eligere octo de collegio suo ad hanc causam quos putauerint magis idoneos, et pacis et concordie amatores, qui sint cum archiepiscopo, exhibentes ei honorem et reuerentiam tanquam patri et domino, ipso eis tanquam filiis morem gerente et electionem primicerii unanimiter, et concorditer, et sincere faciant, et ipse cum eis, et ipsi cum eo. Ipsi secundum tenorem sententie octo electores de collegio elegerunt, qui multoties tamen super electione primicerii facienda tractarunt. Tandem uero octo electores uoluntatem tuam reuerenter inquirentes, et secundum tenorem predicte sententie tecum uolentes  electionem facere, cum te uiderent, sicut aiunt, non tantummodo sacerdotum, sed quorumdam familiari directione studentem, absque assensu tuo, sicut ex ipsis allegationibus datur intelligi, magistrum Gibuinum prepositum Sancti Georgii nominarunt, arbitrantes, sicut credimus, quod tu cum eis tanquam filiis, prout in sententia statutum est, morem gerere deberes, et ipsi octo sint numero, tu uero unus, si ab eis discordares, nichilominus eorum electio robur firmitatis haberet. uerum post nominationem eorum factam, magistrum Nicolaum prepositum Sancti Nazarii, continuo in primicerium, imo sicut tue allegationes continebant, tres nominasti, credens sicut arbitramur ex eo uerbo quod positum est in sententia, id tibi licere, quoniam ipsi tibi sicut  patri et domino in electione primicerii honorem debent et reuerentiam exhibere. Inspectis itaque rationibus que super his allegate fuerant, exinde cum fratribus nostris studiose satis et diutius deliberauimus, et post diutinam deliberationem, utramque electionem, non ratione personarum uel meritorum suorum, sed pro uitio ipsarum electionum apostolica auctoritate cassauimus, quia neutram earum, secundum tenorem prescripte sententie, uel secundum ius commune comperimus factam fuisse. Cum enim in sententia statutum fuerit, quod tu cum prefatis electoribus, et ipsi tecum unanimiter, concorditer, et sincere electionem primicerii faceretis, constat neutram electionum ipsarum secundum tenorem  ipsum factam, quia non concorditer nec ipsi tuo, et ex eorum assensu, sicut credimus, et ex ipsis allegationibus apparet, non requisito, electionem fecistis. Secundum uero ius commune, neutra debet electio stare, quia licet ex parte decumanorum octo sint numero electores, unam tamen personam in eadem electione solummodo gerere uidentur; cum enim inter te et collegium tanquam inter duas personas questio uerteretur, placuit iudicibus delegatis utrique electionem adiudicare, statuentibus ut de toto collegio octo electores ad electionem tecum celebrandam eligerentur, cum graue et difficile uideretur, omnes in electionem insimul conuenire. Qui utique, sicut statuerunt de octo, ita etiam potuissent statuisse de uno, uel de pluribus et  paucioribus; et cum illi octo sicut diximus unam tantum gerant personam et tu alteram, nec tu sine ipsis, nec ipsi sine te electionem facere potuistis. Qualiter autem de cetero debeat electio fieri, et que electio sit rata habenda, omissa disceptatione illarum duarum questionum, utrum uidelicet arbitris interpretari licuerit, et an iuste interpretati sint, uolentes presenti scripto decernere, de communi fratrum nostrorum consilio iudicamus, quod cum illi octo, sicut predictum est, unam personam gerere uideantur, et tibi et ipsis sit adiudicata electio, si ipsi sine te, uel tu sine eis electionem feceritis, utraque electio nullius debet esse momenti, tanquam si, duobus in eadem causa iudicibus delegatis, unus eorum unam ferat sententiam, et alter  alteram, neutra sententia tenet. Si uero tu, et idem octo electores communiter et concorditer electionem feceritis, electio ipsa sine questione rata debet haberi, nisi esset pro persone uitio reprobanda. Ceterum si in personam non poteritis communiter conuenire, et duo saltem uel plures ex illis octo electoribus tecum in electione conuenirent, electionem ipsam ratam esse censemus; quia cum ipsi uicem in hoc unius persone gerere uideantur, et tu alteram geras personam, postquam duo ex his tecum, qui digniorem geris personam in electione conuenirent, non immerito electio ipsa rata debet haberi; tanquam si conuentus duarum ecclesiarum, habentes parem numerum personarum, ad quas spectat electionem facere, in electione non poterunt  concorditer conuenire, et due persone uel una etiam de uno conuentu, cum altero in electione conuenerint, ipsa electio tenet, presertim si dignior conuentus electionem fecerit. Sicut autem ex predictis allegationibus intelleximus, arbitri statuerunt ut quando collegium conuocari debet pro electione primicerii facienda, petita licentia ab archiepiscopo conuocetur; et si archiepiscopus licentiam dare noluerit, nichilominus sacerdotibus liceat collegium pro electione primicerii facienda conuocare; et e conuerso si sacerdotes collegium pro hac causa conuocare noluerint, tunc archiepiscopus sincere et paterne collegium conuocet, et illos octo, qui secum electionem facere debent, eligi faciat. Quod quidem, sicut ab eisdem arbitris est statutum, non  duximus immutandum, sed id ratum et firmum habentes, auctoritate apostolica confirmamus, et perpetue firmitatis robur habere sancimus. Ut autem hec nostre definitionis sententia perpetuis temporibus inuiolabiliter obseruetur, eam auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre definitionis et confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Tusculani, uIII Kalendas Aprilis.



CMXCuII. Ad canonicos S. uictoris.---Cessionem Eruisii abbatis et Guarini promotionem confirmat. 
[MARTEN., Ampl. Collect., uI, 254.]


ALEXANDER episcopus, seruus seruorum Dei, dilectis filiis canonicis ecclesie S. uictoris Parisiensis S. et A. B.

Quanto Ecclesia uestra maiori hactenus religione floruit, et ampliori refulsit gloria meritorum, tanto audita reformatione ipsius letati sumus et gauisi, et de ipsius commodo et profectu exhilarati. Audiuimus sane quod uenerabilibus fratribus nostris Bituricensi et Senonensi archiepiscopis cooperantibus, et ad hoc iuxta mandati nostri tenorem toto studio laborantibus, Ecclesia uestra in statum et  gradum sit pristinum reformata; et Eruisio quondam abbate spontanee in presentia dilectorum filiorum nostrorum Alexandri tituli S. Laurentii in Lucina, et Theodorici tituli S. uitalis presbyterorum cardinalium, apostolice sedis legatorum, ad ministrationi cedente, cuius culpa status eius fuerat in parte non modica deformatus, personam idoneam, honestam et litteratam in abbatem uestrum communiter elegistis, et prouidere uobis curastis unanimiter in pastorem. Nos uero quibus conuenit rationabilibus uotis ac statutis gratuitum prestare fauorem, et incrementa desiderare, recentem electionem uestram, et abrenuntiationem illius, de communi nostrorum fratrum consilio ratam et firmam habemus et confirmamus: uniuersitatem  uestram monentes atque mandantes, quatenus abbati uestro quem elegistis, debitam reuerentiam et obedientiam impendatis, et ita uos sibi deuotos et humiles exhibere curetis, quod per obedientiam uestram et prouidentiam illius ordo religionis et honestatis in ecclesia uestra refloreat, et plenius ualeat, auxiliante Domino, conseruari.

Datum Tuscul., tertio Idus Aprilis.



CMXCuIII Ad Guarinum abbatem S. uictoris.---Gratulatur ei de sua electione, hortaturque ut pastoris uices diligenter obeat. 
[Ibid., col. 255.]

ALEXANDER episcopus, seruus seruorum Dei, dilecto  filio GUARINO abbati Sancti uictoris Parisiensis, S. et A. B.

Intellecto et cognito quod cum Eruisio quondam abbate Ecclesie, cui preesse dignosceris, libera et spontanea uoluntate, administratione cedente, fratres ipsius Ecclesie te sibi elegissent communi uoto et desiderio in abbatem, tanto inde magis letamur atque gaudemus, quanto de ipsius Ecclesie tribulatione dolebamus amplius, et pro eius statu maiori anxietate et sollicitudine urgebamur. Unde quia decet te sollicite attendere, quante religionis et honestatis Ecclesia, ad quam es, Domino prouidente, uocatus, hactenus exstiterit, et quomodo ibi rigor regularis discipline uiguerit, discretionem tuam  monemus atque mandamus, quatenus iniuncte tibi administrationi prouidenter et constanter intendas, et ita commissum tibi officium ad honorem Dei et edificationem tuam et eorum qui tibi commendati sunt, cum auxilio celestis gratie efficaciter et diligenter exerceas, quod ibi per prudentiam tuam et sollicitudinem tuam religionis ordo semper refloreat, et de die in diem magis ac magis suscipiat incrementum. Nos enim te et eamdem Ecclesiam diligere uolumus et fouere, et uobis cum fuerit opportunum apostolice defensionis patrocinium ministrare.

Datum Tusculani, III Idus Aprilis.



CMXCIX. Monasterium Sancte Marie de Monte-Leto sub protectione sedis apostolice recipit, eiusque priuilegia ac iura confirmat. 
[AGUIRRE, Concil. Hisp., III, 387.]


ALEXANDER episcopus, seruus seruorum Dei, dilectis filiis uIBIANO abbati ecclesie Sancte Marie de Monte Leto, eiusque fratribus tam presentibus quam futuris, regularem uitam professis, in perpetuum.

Immaculata Dei genitrix uirgo Maria, que merita sanctorum sua uirtute transcendit, angelis purior et eminentior cunctis, tanto deuotius et specialius debet ab uniuersis fidelibus iugiter honorari,  quanto amplius ab ipso immortalitatis auctore super omnes angelos meruit feliciter sublimari. Nos uero qui eius intercessionis auxilio desideramus apud Altissimum adiuuari, ecclesias illas, que in honore ipsius singularis uirginis edificate sunt, quadam speciali uolumus prerogatiua fouere, et ne indebitis agitentur molestiis, apostolice tuitionis presidio communire. Eapropter, dilecti in Domino filii, uestris iustis postulationibus annuentes, prefatam ecclesiam, in qua diuino mancipati estis obsequio, sub B. Petri ac nostra protectione suscipimus, et presentis scripti priuilegio communimus; statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Yegui cum omnibus pertinentiis suis, Hugar cum uniuersis pertinentiis, Surbac cum uniuersis pertinentiis, et San cum omnibus pertinentiis; Yrugium cum omnibus pertinentiis, Ollonium cum omnibus pertinentiis, Urriatciriaga cum omnibus pertinentiis, uillariam cum omnibus pertinentiis, monasteriolum S. Clementis cum omnibus pertinentiis, ecclesiam Sancti Iusti cum omnibus pertinentiis; Yart cum omnibus pertinentiis, honorem de Arcubus cum  omnibus pertinentiis, Turres cum omnibus pertinentiis, Turellas cum omnibus pertinentiis, Mendauia cum omnibus pertinentiis, Sotogarria cum omnibus pertinentiis, Althesam cum ecclesia Sancti Saluatoris, Legardam cum omnibus pertinentiis suis, ecclesiam Sancte Eulalie cum omnibus pertinentiis, Monarisgustiam cum omnibus pertinentiis suis, Oiuartum cum omnibus pertinentiis, Tafaliam cum omnibus pertinentiis, Olith cum omnibus pertinentiis; Harroniz cum omnibus pertinentiis, ecclesiam Sancti Aemiliani cum omnibus pertinentiis, Luquing cum omnibus pertinentiis, Loyen cum omnibus pertinentiis, Subice cum omnibus pertinentiis, Cirria cum omnibus pertinentiis, Rotas de Ponte-Regina, Arbescaa cum omnibus pertinentiis, Subielcaa  cum omnibus pertinentiis, Hisquidiam cum omnibus pertinentiis, ecclesiam Sancti Martini de Estella. Sanctum Martinum de Arria, Sanctum Emeterium, Sanctum Iacobum de Aloru, ecclesiam de Melche, uillam de Sabaal, Sanctum Ioannem de Sada.

Sepulturam quoque ipsius loci liberam esse concedimus, ut extreme uoluntati, qui se illic sepeliri deliberauerit, nisi forte excommunicatus uel interdictus fuerit, nullus obsistat, salua tamen iustitia illarum ecclesiarum, a quibus mortuorum corpora assumuntur. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sane noualium uestrorum,  que propriis manibus ac sumptibus colitis, siue de nutrimentis uestrorum animalium, nullus a uobis decimas presumat exigere. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam, prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus  omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum, etc.

    Ego Alexander catholice Ecclesie episcopus.
    Ego Theobaldus Ostiensis episcopus.
    Ego Ioannes presbyter cardinalis Sanctorum Ioannis et Pauli et Ianuarie.
    Ego Boso presbyter cardinalis S. Pudentiane tit. Pastoris.
    Ego Bernardus Portuensis et Sancte Rufine episcopus.
    Ego Guillelmus presbyter cardinalis S. Petri ad uincula.
    Ego Petrus presb. card. tit. S. Laurentii in  Damaso.
    Ego Ardicio diaconus card. Sancti Theodori.
    Ego Hugo diac. card. iuxta templum Agrippe.
    Ego Petrus de Bosi diac. card. S. Marie in Aquiro.
    Ego Cinthius diac. card. Sancti Adriani.
    Ego uitellus diac. card. Sanctorum Sergii et Bacchi.


Datum Tusculani per manum Gratiani, sancte Romane Ecclesie subdiaconi et notarii, uIII Kalendas Iulii, indictione u, Incarnationis Dominice anno 1172, pontificatus uero domni Alexandri pape III anno XIII.



M Monasterii Sancte Marie Tremitensis omnia iura ac bona confirmat. 
[MURATORI, Antiq. Ital., u, 441.]


ALEXANDER, episcopus, seruus seruorum Dei, dilectis filiis ANASTASIO abbati monasterii Sancte Marie Tremitensis, eiusque fratribus tam presentibus quam futuris regularem uitam professis, in perpetuum.

Apostolice sedis auctoritate debitoque compellimur pro uniuersarum Ecclesiarum statu satagere, earum maxime que eidem sedi specialius adherent, ac tanquam iure proprio subiecte sunt, quieti auxiliante Domino prouidere. Eapropter, dilecti in  Domino filii, uere iustis postulationibus clementer annuimus, et prefatum monasterium, in quo Domini estis mancipati obsequio, ad exemplum predecessorum nostrorum felicis memorie Innocentii et Paschalis Romanorum pontificum, sub beati Petri et nostra protectione suscepimus, et presentis scripti priuilegio communimus; in primis siquidem statuentes ut ordo monasticus, qui secundum beati Benedicti Regulam in eodem monasterio constitutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentarium iuste ac canonice possidet, aut in futurum concessione pontificum, largitione regum, uel principum, oblatione fidelium, siue aliis iustis  modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

In comitatu Theatino ecclesiam Sancte Marie in Frisa cum pertinentiis suis, castellum de Riuo Maris, cum ecclesia Sancti Petri, et suis pertinentiis, Castellum de Aquauiua cum ecclesiis et suis pertinentiis, castellum Senelle cum suis pertinentiis, castellum de Turricella, castellum Planati, tertia pars de Castello Linari, castellum, qui uocatur Sparpaglia cum pertinentiis suis. In comitatu Tremulano ecclesiam Sancti Pauli cum podio, et ecclesiam Sancti Nicolai, et aliam ecclesiam Sancti  Nicolai, cum pertinentiis earum, ecclesiam Sancti Ioannis de Montenigro cum pertinentiis suis, et ecclesiam Sancti Siluestri de Terramala, ecclesiam Sancti Leotherii cum suis pertinentiis, castellum Guillionisii, et in eius territorio ecclesiam Sancti Nicolai, ecclesiam Sancte Lucie, et ecclesiam Sancti uiti de uallesurda, et aliam ecclesiam Sancti uiti de Biferno, cum omnibus pertinentiis suis, castellum de uetrana, ecclesiam Sancte Marie in Arcora, castellum de Campo abbatisse, et ecclesiam Sancti Quirici, cum omnibus eorum pertinentiis. In principatu Beneuentano ecclesiam Sancte Lucie, Sancti Martini, Sancti Nicolai, Sancti Ioannis, Sancte Marie in Corneto, et Sancti Nicolai de Sapione, cum omnibus earum pertinentiis; castellum  de Tora, castellum de Petraficta, cum omnibus eorum pertinentiis, ecclesiam Sancti Andree cum suis pertinentiis, ecclesiam Sancti Petri in Puliano, ciuitatem de Mari, castellum de uena de Causa, cum omnibus eorum pertinentiis. In territorio Ripealte, ecclesiam Sancti Ioannis, Sancti Angeli, Sancti Pauli, et Sancti Laurentii, cum omnibus earum pertinentiis. In territorio Lisine, ecclesiam Sancte Crucis, Sancte Marie, et Sancti Antonii, et Sancti Andree, cum suis pertinentiis. in territorio Ciuitatis, ecclesiam Sancte Felicitatis, et Sancti Simeonis cum omnibus pertinentiis. Et in territorio Castelli Serre, ecclesiam Sancti Ioannis cum pertinentiis suis. In territorio Tragonarie, ecclesiam Sancti Angeli cum omnibus pertinentiis  suis. In territorio Denie, ecclesiam Sancte Marie de Mari cum pertinentiis suis, ecclesiam Sancti Angeli de Rocca, ecclesiam Sancti Nicolai de Lauris, et aliam ecclesiam Sancti Nicolai de Gregorio cum omnibus pertinentiis suis. In territorio montis Sancti Angeli de Gargano ecclesiam Sancte Marie de Calana cum omnibus pertinentiis suis. In territorio Tranensi ecclesiam Sancti Blasii cum omnibus pertinentiis suis, Sancte Marie de Calenella. In ciuitate Bestie ecclesiam Sancti Ioannis foris ipsam ciuitatem, ecclesiam Sancti Iacobi Sancti Laurentii, Sancte Tecle, cum omnibus possessionibus earum. In ciuitate Troiana ecclesiam sancti uincentii cum omnibus pertinentiis suis.

Chrisma uero, oleum sanctum, consecrationes  ecclesiarum, seu altarium, ordinationes monachorum, seu clericorum, qui ad sacros ordines fuerint promouendi, a quo uolueritis, suscipiatis episcopo, si quidem catholicus fuerit, et gratiam atque communionem apostolice sedis habuerit, et ea gratis et absque ulla prauitate uobis uoluerit exhibere. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Deum et beati Benedicti Regulam, preuiderit eligendum. Electus autem ad Romanum pontificem consecrandus accedat. Sciens autem locum ipsum apostolice nostre sedi  ita esse specialem ac proprium, ut nullus archiepiscopus, abbas, dux, marchio, comes, uicecomes, castaldus, uel alia quelibet magna, paruaque persona preter eum sibi in eodem loco usurpet quodlibet dominium uel aliquam molestiam eidem monasterio.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus perturbare, sed illibata omnia integra conseruentur eorum, per quorum gubernationem ac substentationem concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica, secularisue persona hanc nostre constitutionis  paginam sciens, contra ea temere uenire tentauerit, etc.

    Ego Alexander catholice Ecclesie episcopus subscripsi.
    Ego Hubaldus Ostiensis episcopus subscripsi.
    Ego Bernardus Portuensis et Sancte Rufine episcopus subscripsi.
    Ego Ioannes presbyter cardinalis Sanctorum Ioannis et Pauli tituli Pamachii subscripsi.
    Ego Gulielmus presbyter cardinalis tituli Sancti Petri ad uincula subscripsi.
    Ego Boso presbyter cardinalis Sancte Pudentiane tituli Pastoris subscripsi.
    Ego Petrus presbyter cardinalis tituli Sancti Laurentii in Damaso subscripsi.
     Ego Ardicio diaconus cardinalis Sancti Theodori subscripsi.
    Ego Cintius diaconus cardinalis Sancti Adriani subscripsi.
    Ego Ugo diaconus cardinalis Sancti Eustasii iuxta templum Agrippe, subscripsi.
    Ego uitellius diaconus cardinalis Sanctorum Sergii et Bacchi subscripsi.
    Ego Petrus de Bono diaconus cardinalis sancte, Marie in Aquirio subscripsi.


Datum Tusculani, per manus Gratiani sancte Romane Ecclesie subdiaconi et notarii, uIII Kal. Augusti, indictione u, Incarnationis Dominice an. 1171, pontificatus uero domini Alexandri pape III anno tertio decimo.



MI. Compositionem factam inter Dominicum abbatem Cassin. et Ioannem episc. Fundanum confirmat. 
[GATTULA, Hist. Casin., 262.]


ALEXANDER episcopus, seruus seruorum Dei, dilectis filiis D. abbati et fratribus Casinensibus salutem et apostolicam benedictionem.

Ea que iudicio uel transactione rationabiliter inter aliquos statuuntur, ne malignitate cuiuslibet a sua ualeant firmitate diuelli uel presumptione temeraria immutari, rata debent et inconuulsa  persistere, et apostolico conuenit munimine roborari. Eapropter, dilecti in Domino filii, uestris iustis postulationibus benignius annuentes, transactionem quam uenerabilis frater R. Aquinas episcopus, et dilecti filii G. Fosse noue, A. Sancti Laurentii de Auersa, et G. Casemarii abbates, inter uos et uenerabilem fratrem nostrum Fundanum episcopum super ecclesiis Sancti Magni, Sancti Honufrii in campo de Melle, et S. Helie in Ambrifo, et Sancti Martini in Terelle, rationabiliter fecisse noscuntur . . . concedentes eidem episcopo ecclesiam S. Martini in Ynula, et quamdam terram que dicitur limata, quemadmodum in authentico scripto exinde facto continetur, auctoritate apostolica confirmamus, et ut perpetuis temporibus inuiolabiliter  obseruetur, presenti scripto communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, II Id. Sept.



MII. Ad Henricum II Anglorum regem.---Monet ut gentem Hibernorum plurimis spurcitiis atque abominationibus contaminatam, ad cultum Christiane fidei per potentiam suam reuocet et conseruet. 
[RYMER, Federa, etc., I, 45.]


ALEXANDER episcopus, seruus seruorum Dei, carissimo in Christo filio HENRICO illustri Anglorum regi, salutem et apostolicam benedictionem.

Celebri fama et ueridica relatione plurimum non sine multa mentis alacritate comperimus quomodo, sicut pius rex et magnificus princeps, de gente illa Hybernica que, diuino timore postposito tanquam effrenis passim per abrupta deuiat uitiorum, et Christiane fidei religionem abiicit et uirtutis, et se interimit mutua cede, et de regno illo quod Romani principes, orbis triumphatores, suis temporibus inaccessum, sicut accepimus, reliquerint, faciente Domino, cuius intuitu, sicut indubitanter credimus,  aduersus ipsam gentem incultam et indisciplinatam, potentiam tue serenitatis extenderes, mirabiliter ac magnifice triumphasti.

Nam ut alias enormitates et uitia, quibus eadem gens, omissa religione Christiane fidei, satis irreuerenter deseruit, presentialiter omittamus; sicut uenerabiles fratres nostri Christianus Lesmoriensis episcopus, apostolice sedis legatus, archiepiscopi et episcopi terre suis nobis litteris intimarunt, et dilectus filius noster R. Londauen. archidiaconus, uir prudens et discretus, et regie magnitudini uinculo precipue deuotionis astrictus, qui hec oculata fide perspexit, uiua uobis uoce tam sollicite quam prudenter exposuit, predicta gens sic forte  plenius ad notitiam regie serenitatis peruenit: nouercas suas publice introducunt, et ex eis non erubescunt filios procreare; frater uxore fratris, eo uiuente, abutitur; unus duabus se sororibus concubinis immiscet, et plerique illorum, matre relicta, filias introducunt; et omnes passim in Quadragesima uescuntur carnibus, nec soluunt decimas, nec sacras Dei ecclesias et personas ecclesiasticas, prout debent, aliquatenus reuerentur.

Unde quia, sicut eisdem archiepiscopis et episcopis significantibus, et prefato archidiacono plenius et expressius nobis referente, comperimus, coadunato tuo magnifico nauali et terrestri exercitu ad subiugandam tuo dominio gentem illam, et ad exstirpandam tante abominationis spurcitiam,  diuina inspirante clementia, tuum animum erexisti, gratum, sicut debemus, gerimus, et acceptum; et exinde ei a quo omne bonum procedit, et qui pios fidelium suorum actus et uoluntates in suo beneplacito salutis disponit, deuotas gratiarum referimus actiones. Omnipotentem Deum uotiuis precibus exorantes ut sicut per potentiam tue magnitudinis, ea que tam illicita inscripta terra fiunt, incipiunt iam desistere, et pro uitiis uirtutum germina pullulare; ita etiam, cooperante Domino, per te predicta gens ad tue sempiterne glorie coronam immarcessibilem et sue salutis profectum, abiecta spurcitia peccatorum, omnimodam Christiane religionis suscipiat disciplinam.

Rogamus itaque regiam excellentiam, monemus  et exhortamur in Domino, atque in remissionem tibi peccatorum iniungimus quatenus in eo quod laudabiliter incepisti, tuum propensius animum robores et confortes et gentem illam ad cultum Christiane fidei per potentiam tuam reuoces et conserues: ut sicut pro tuorum uenia peccatorum, aduersus eam tantum laborem, ut credimus, assumpsisti, ita etiam de sue salutis profectu coronam merearis suscipere sempiternam.

Et quia, sicut tue magnitudinis excellentia, Romana Ecclesia aliud ius habet in insula quam in terra magna et continua, nos eam de tue deuotionis feruore spem fiduciamque tenentes, quod iura ipsius Ecclesie non solum conseruare uelis, sed etiam ampliare, et ubi nullum ius habet, id debes  sibi conferre, magnificentiam tuam rogamus et sollicite commonemus, ut in prescripta terra iura beati Petri nobis studeas sollicite conseruare, et si etiam ibi non habet, tua magnitudo eidem Ecclesie eadem iura constituat, et assignet, ita quod exinde regie celsitudini gratias debeamus exsoluere copiosas, et tu primitias tue glorie et triumphi Deo uidearis offerre.

Dat. Tuscul., XII Kal. Octobris.



MIII. Ad reges et principes Hibernie.---Monet eos quatenus fidelitatem quam Henrico II regi Anglie sub iuramenti religione fecerunt, ei cum debita subiectione firmam et inconcussam seruare curent. 
[Ibid.]


ALEXANDER episcopus, seruus seruorum Dei, dilectis filiis nobilibus uiris, regibus et principibus Hibernie, salutem et apostolicam benedictionem.

Ubi communi fama et certa relatione plurimum nobis innotuit, quod uos carissimum in Christo filium nostrum H[enricum] regem Anglie illustrem, in uestrum regem et dominum suscepistis, et ei fidelitatem iurastis, tanto ampliorem letitiam in corde concepimus, quanto per eiusdem regis potentiam in terra uestra, cooperante Domino, maior pax erit atque tranquillitas, et gens Hybernica,  que per enormitatem et spurcitiam uitiorum adeo uidebatur longius recessisse, diuino cultu propensius informabitur, et melior Christiane fidei suscipiet disciplinam.

Unde super eo quod tam potenti et magnifico regi, et tam deuoto Ecclesie filio, uos uoluntate libera subdidistis, prouidentiam uestram digna laudis commendatione prosequimur, cum exinde uobis, Ecclesie, et toti populo illius terre, utilitas speretur non immodica prouentura; monemus itaque nobilitatem uestram attentius, et mandamus quatenus fidelitatem quam tanto regi sub iuramenti religione fecistis, ei cum debita subiectione firmam et inconcussam seruare curetis; et ita uos sibi in humilitate et mansuetudine exhibeatis obnoxios  et deuotos, quod eius semper gratiam possitis uberiorem percipere, et nos inde prudentiam uestram digne debeamus commendare.

Dat. Tusculani, XII Kalend. Octobris.



MIu. Ad Christianum Lesmorensem episcopum, apostolice sedis legatum, et ad archiepiscopos Hibernie.---De assistendo Anglorum rege catholico et principe Christianissimo. 
[Ibid.]

ALEXANDER episcopus, seruus seruorum Dei, uenerabilibus fratribus CHRISTIANO Lesmoren. episcopo, apostolice sedis legato, et GEL[ALIO] Ardmachen., DONATO Casilien., LAWR. Duflinen. et  CATHOLIC. Tuanen. archiepiscopis, et eorum suffraganeis, salutem et apostolicam benedictionem.

Quantis uitiorum enormitatibus gens Hybernica sit infecta, et quomodo, Dei timore et Christiane fidei religione postposita, ea sequatur que pericula pariunt animarum ex uestrarum serie litterarum nobis innotuit, et aliorum etiam ueridica relatione nichilominus ad notitiam apostolice sedis plerumque peruenit.

Inde est utique quod nos ex uestris litteris intelligentes, quod per potentiam karissimi in Christo filii nostri H[ENRICI] illustris Anglorum regis qui, diuina inspiratione compunctus, coadunatis uiribus suis, gentem illam barbaram, incultam et diuine  legis ignaram, suo dominio subiugauit ea que in terra uestra tam illicite committuntur, cooperante Domino, incipiunt iam desistere, gaudio gauisi sumus; et ei qui iam dicto regi tantam uictoriam contulit et triumphum, immensas gratiarum actiones exsoluimus, prece supplici postulantes ut per uigilantiam et sollicitudinem ipsius regis, uestro cooperante studio, gens illa indisciplinata et indomita ad cultum diuine legis et religionem Christiane fidei, per omnia et in omnibus incitetur, et uos ac ceteri ecclesiastici uiri, honore et tranquillitate debita gaudeatis.

Quoniam igitur decet uos ad ea persequenda, que tam pio sunt inchoata principio, sollicitam adhibere diligentiam et fauorem, fraternitati uestre  per apostolica scripta mandamus atque precipimus, quatenus memorato regi, sicut uiro magnifico et deuotissimo Ecclesie filio, ad manutenendam et conseruandam terram illam, et ad exstirpandam inde tante abominationis spurcitiam, quantum, saluo uestro ordine et officio, poteritis, diligenter et uiriliter assistatis.

Et si quis regum, principum, uel aliorum hominum ipsius terre, contra iuramenti debitum et fidelitatem predicto regi exhibitam, ausu temerario uenire tentauerit; si ad commonitionem uestram, celeriter, sicut debet, non resipuerit, eum auctoritate apostolica freti, omni occasione et excusatione postposita, censura ecclesiastica percellatis. Ita mandatum nostrum fideliter efficaciter exsecuturi,  ut sicut prefatus rex tanquam catholicus et Christianissimus princeps, nos tam in decimis quam in aliis ecclesiasticis iustitiis uobis restituendis, et in omnibus que ad ecclesiasticam pertinent libertatem, pie et benigne dicitur exaudisse, ita etiam uos sibi ea que ad regiam respiciunt dignitatem conseruetis firmiter, et quantum in uobis est, faciatis ab aliis conseruari.

Datum Tusculani, XII Kal. Octob.



Mu. Ecclesie Paduane protectionem suscipit, bonaque ac possessiones confirmat. 
[ORSATO, Histor. di Padoua, 333.]

ALEXANDER episcopus, seruus seruorum Dei, dilectis  filiis WILFREDO archipresbytero et canonicis Paduane Ecclesie, tam presentibus quam futuris, canonice substituendis, in perpetuum.

Ideo nobis est quanquam immeritis omnium ecclesiarum cura, et sollicitudo commissa ut pro eorum statu uigili debeamus cura satagere, et apostolice circumspectionis sollicitudinem adhibere, quia cum ex suscepte administrationis ministerio teneamur paci Ecclesiarum diligenter intendere, uobis et Ecclesie uestre nulla ratione patrocinium debet apostolice protectionis deesse. Eapropter, dilecti in Domino filii, uestris postulationibus clementer annuimus, et prefatam Ecclesiam, in qua diuino mancipati estis obsequio, sub beati Petri et  nostra protectione suscipimus, et presentis scripti priuilegio communimus. Statuentes ut quascunque possessiones, quecunque bona uestris utilitatibus et necessitatibus deputata, iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. E quibus uero ea, que bone memorie quondam Paduani episcopi ad usus canonicorum prescripte Ecclesie pia liberalitate et rationabili deputarunt uobis, et successoribus uestris, auctoritate apostolica duximus confirmanda, et propriis uocabulis adnotanda:

Capellam Sancte Lucie de Padua, et omnes decimas  ipsius ciuitatis, et specialiter molendinorum in confinio Padue positorum cum omnibus uillis et uicis sibi adiacentibus, et quidquid iuris habetis in decima de Limina, et decimas de uico Aggeris, et decimam Bussilagi quod pertinet ad commune de uico Altiheri, de Turre, de Milianiga, et Cacintaga, de Nenta, de uico Bergani, et medietatem decimarum Scandolati, de Fouea Liutara, de Casale, de Leone, de Albinasico, de Roncone, de Mandria, de Spasiano, de uolta, de Burzigana, de Tencharola, de Sermedaula, ex utroque latere Storte et de Bibano, decimas quoque de plebe Pernumie cum uillis et titulis suis; et decimas de Cartura, de Arzere, de Gazo et Gurgo, et decimas de omnibus amplis, que tempore bone memorie Bellini quondam  episcopi uestri roncata sunt, uel deinceps in prenominatis locis roncabuntur. Excepta tamen decima de dominicatu monasterii Sancti Petri, que habet in uolta, iuxta concessionem quam canonici olim in prefatum monasterium fecerunt; et excepta decima de quadam parte silue de Brenta, quam Choatiam uocant, eidem monasterio una cum proprietate ipsius terre a prenominato episcopo Bellino oblata, siue concessa sunt; item capellam Sancti Saluatoris de Camino, et capellam Sancti Petri de Strata, et capellam Sancti Martini de Sauonaria, decimas de Amplis, que ecclesia uestra roncauit, aut roncare faciet in silua, que dicitur Purpura, siue aliis nominibus nuncupatur.  Cui ab uno latere Brenta defluit, ab alio latere fossa de Staluetere; et capellam Sancti Nicolai et Sancti Basilii de Roncalia, et capellam Sancti Fidentii de Roncaliutari et capellam Sancti Fidentii de Pulueraria cum omnibus decimis ipsius loci qui appellatur Pulueraria, et capellam Sancti Michelis de puteo uitalianorum, cum omnibus terris quas uos ibi tenetis cum decimis suis; et capellam Sancte Marie de Spaxiano, et capellam Sancti Bartholomei de Tencarolia; et capellam Sanctorum Fabiani et Sebastiani de Bruzigona, et capellam Sancti Fidentii de Sermendaula, et capellam Sancti Bartholomei de Fossato. Preterea omnes terras de Padua et de Roncalia cum decimis et quartis quas Ildebertus et Gauslinus Paduani episcopi, et ceteri  antecessores eorum ecclesie uestre contulerunt, et terras de Lignario cum tribus decimalibus, et uniuersas oblationes, seu concessiones prefate Ecclesie rationabiliter factas uobis et per uos ecclesie uestre nichilominus confirmamus.

Decernimus ergo, ut nulli omnino hominum liceat prefatam ecclesiam temere perturbare, aut eius  possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice et episcopi uestri debita reuerentia.

Si qua igitur, etc.

    Ego Alexander catholice Ecclesie episcopus.
    Ego Gualterius Albanensis episcopus.
    Ego Bernardus Portuensis et Sancte Rufine episcopus.
    Ego Ioannes presb. card. SS. Ioannis et Pauli tit. Pammachii.
    Ego Roto presb. card. S. Pudentiane tit. Pastoris.
     Ego Pegus presb. card. S. Laurentii in Damaso.
    Ego Adicio diac. card. S. Theodori.
    Ego Cinthius diac. card. S. Adriani.
    Ego Hugo diac. card. custos iuxta templum Agrippie.


Datum Tusculani, per manum Gratiam sancte Romane Ecclesie subdiaconi et notarii, uI Idus Octobris, indict. uI, Incarnationis Dominice anno 1172, pontificatus uero domni Alexandri pape III anno XIu.



MuI. Ad Hugonem III Burgundie ducem.---Donatum sibi et Ecclesie Romane fundum apud Diuionem, ad edificandam ecclesiam que soli Romano pontifici debeat respondere, acceptat. 
[D. BOUQUET, Recueil, Xu, 927.]


ALEXANDER episcopus seruus seruorum Dei, dilecto filio nobili uiro HUGONI duci Burgundie, salutem et apostolicam benedictionem.

Petitionibus nobilium et potentium uirorum, que rationi et honestati noscuntur inniti animo nos conuenit placido condescendere, et eas libenter efficaciter exaudire, ut ad Ecclesiarum commodum et profectum feruentius accendantur, cum in eorum iustis petitionibus ab apostolica sede facile se nouerint exaudiri. Inde est quod deuotionis feruore et instantia tue petitionis inducti, fundum quem apud  Diuionem, pro ecclesia et officiis eius edificandis B. Petro et nobis liberaliter obtulisti  in ius et proprietatem Ecclesie Romane recepimus, et ibidem ecclesiam construendi, que soli Romano pontifici debeat respondere, tibi facultatem et licentiam indulgemus, auctoritate apostolica prohibentes ne cui episcopo uel alie ecclesiastice persone liceat  quidquam iuris sibi in eadem ecclesia uel clericis eidem ecclesie seruientibus, uindicare.

Datum Tusculi, uI Idus Nouembris.



MuII. Monasterium de Cona tuendum suscipit, eiusque bona ac possessiones enumerat et confirmat. 
[D. MARRIER, Hist. S. Martini de Campis, lib. Iu, 304.]

ALEXANDER episcopus, seruus seruorum Dei, dilectis filiis priori monasterii de Cona, eiusque fratribus tam presentibus quam futuris, regularem uitam professis, in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter  enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, sub B. Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Deum et B. Benedicti Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante  Domino poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Ecclesiam Sancti Petri de Cona cum omnibus pertinentiis suis, et quidquid in eadem habetis; quidquid habetis in territorio de Foissy, quidquid habetis in monte Arlais, ecclesiam Sancti Martini de Dormella cum omnibus pertinentiis suis, et molendinum de Monte Moret, quod est in parochia eiusdem ecclesie. Quidquid habetis in ecclesia S. Martini de Miri, quidquid habetis in ecclesia de Sauius; quidquid habetis in ecclesia de S. ualeriano; quidquid habetis in ecclesia S. Lupi de uilla Thierry; quidquid habetis in ecclesia S. Martini de Truisi, et  in eadem uilla; quidquid habetis in uarennis et in ualentiis, et in Lauile, aquam scilicet que superfluit monasterio cum passagio, et prata de Milleris que data sunt monasterio uestro a bone memorie Ata comitissa Blesensi, et quartam partem salagii de Masteriolo et censum de Moncellis; quidquid habetis in molendino stasmi de Sancto ualeriano, terram de Chasneto; quidquid habetis in uilla Emanti, terram quam habetis ad montem Machoi, et quidquid habetis apud Palai, et nemus Arlais, quidquid habetis in nemore S. Mauritii, et in nemore S. Petri quod est uice comitis, et terram quam habetis in parochia de Blena, prata, molendinum, alnetum et nemus, et quartam partem territorii de uillafrod, et allodium de Saueniaco.

 Sepulturam quoque ipsius loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum a quibus mortuorum corpora assumuntur. In parochialibus autem ecclesiis quas tenetis, liceat uobis sacerdotes eligere et episcopo presentare, quibus, si idonei fuerint, episcopus animarum curam committet, ut de plebis quidem cura episcopo, uobis autem de temporalibus debeat respondere. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Cum autem commune interdictum terre fuerit, liceat  uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Obeunte uero te, nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus  omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica, etc.

Datum Tusculan., per manum Gratiani sancte Romane Ecclesie subdiaconi et notarii, XuI Kalend. Decemb. indictione uI, Incarnationis Dominice anno 1172, pontificatus uero domni Alexandri pape III anno XIu.



MuIII. Priuilegium pro parthenone S. Marie Sinningthwaitensi. 
[Monastic. Anglic., I, 828.]

ALEXANDER episcopus, seruus seruorum Dei, dilectis  in Christo filiabus CHRISTIANAE priorisse monasterii Sancte Marie de Sinningthwaite, eiusdem sororibus tam presentibus quam futuris, regularem uitam professis, in perpetuum.

Quoties illud a nobis petitur quod religioni et honestati conuenire dignoscitur animo nos decet libenti concedere et petentium desideriis congruum suffragium impertiri. Eapropter, dilecte in Christo filie, uestris iustis postulationibus clementer annuimus et prefatum monasterium beate Dei genitricis semper uirginis Marie in quo diuino estis obsequio mancipate sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus qui secundum Dei et beati Benedicti  Regulam et institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque succedentibus, et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est cum omnibus pertinentiis suis; ex dono Galfridi filii Bertranni Haget; duas carucatas terre ex dono Simonis Ward et Mathilde uxoris tue et Willielmi filii eius;  locum qui dicitur Essholt cum suis pertinentiis in bosco, et plano, et in terra arata, et aqua, libera et absoluta ab omni exactione, sicut in eorum authentico scripto exinde facto continetur. Paci quoque et tranquillitati uestre paterna sollicitudine prouidere uolentes, auctoritate apostolica prohibemus ut infra clausuras seu grangiarum uestrarum nullus uiolentiam uel rapinam seu furtum committere, ignem apponere, seu hominem capere uel interficere audeat. Liceat quoque uobis clericos uel laicos e seculo fugientes liberos et absolutos ad conuersionem uestram recipere et in uestro monasterio absque contradictione alicuius retinere. Prohibemus insuper, etc.

Datum Tusculani, per manum Gratiani Romane Ecclesie subdiaconi notarii, decimo quinto die Kalend.  Ianuar., indictione sexta, Incarnationis Dominice anno 1172 pontificatus uero domni Alexandri pape III anno XIII.



MIX. Conuentui S. Augustini Cantuariensi »ecclesias de Menstre et Fauresham ad reparationem ecclesie igne consumpte confirmat;« conceditque »ut liceat iis in parochialibus ecclesiis clericos eligere ac diecesano episcopo presentare.«
[Chronic. W. Thorn, ap. TWYSDEN, Rer. Angl. script., II, 1815.]




ANNO 1170-1173.



MX. Theobaldo et clericis ecclesie S. Anast. [al. S. Lucie] ueronensis, significat sententiam ab Ildebrando basilice XII Apostolorum et a Raimundo episcopo Brixiensi, »secundum ueronensis ciuitatis consuetudinem,« contra eum prolatam, a sese irritam factam esse.
[Decret. Greg., l. II, tit. 27, c. 8.]





ANNO 1171-1173.



MXI. Ad Henricum Remensem archiep.---Ut Agatha restituatur R. de Aduersa, marito suo. 
[MARTEN., Ampl. Collect., II, 875.]

ueniens ad apostolice sedis clementiam Agatha mulier, latrix presentium, supplici nobis conquestione  monstrauit quod cum R. de Aduersa legitime fuisset in conspectu Ecclesie desponsata, et XuIII annis secum mansisset, et tres ex eo liberos procreasset, R. de Sablois, dominus terre, ipsum et propinquos suos fecit iurare quod eam dimitteret et a se separaret, sicque factum est, quod absque iusta causa ipsam dimisit, et eam tribus annis uite solatio destituit, et inopia et angustia multa laborare cegit. Quia igitur non potest nec debet uir uxorem absque iusta causa dimittere, fraternitati tue per apostolica scripta precipiendo mandamus, quatenus, si ita est, predictum R. moneas instanter et auctoritate nostra compellas ut prefatam A. sicut sororem suam benigne recipiat, et maritali affectione pertractet, et pecuniam quam pro necessitatibus  suis mutuo accepit, cum integritate persoluat. Sane si de uiro dubitauerit, ei plenam facias ab eodem uiro securitatem prestari, ita quod exinde eam non oporteat amplius dubitare. Si autem monitis tuis parere contempserit, eum et predictum R., et alios principales eius in malitia ista fautores, remoto appellationis obstaculo, auctoritate nostra uinculo excommunicationis astringas, terras eorum interdicas, et eidem mulieri dotalitium suum, omni occasione et appellatione cessante, facias restitui. uerumtamen si, postquam eam receperit, alique persone apparuerint que matrimonium inter eos contractum uelint et legitime possint impetere, causam audias et pontificali maturitate adhibita, canonico fine decidas. Ceterum  si tanto tempore simul fuerunt, nisi certa indicia et suspiciones appareant, quod inter eos tanta sit parentela quod secundum Deum et iustitiam non possint nec debeant insimul remanere, ad accusationem huius matrimonii facile non sunt aliqui admittendi. uolumus autem ut infra XI dies post harum susceptionem, mandatum nostrum, secundum quod superius dictum est, studiosius exsequaris, et de his qui eorum sponsalitiis interfuerunt, et contestati contra matrimonium nichil proposuerunt, nullos ad testimonium admittas, sciens quia tutius est minus licite coniunctos simul dimittere quam legitime coniunctos separare.

Data Tuscul., II Nonas Ianuarii.



MXII. Ad eumdem.---Pro abbate Maricolensi aduersus C. militem de Taisneria. 
[Ibid., col. 876.]


Ex transmissa conquestione abbatis et fratrum Ecclesie de Maricolis nobis innotuit quod C. miles de Taisneria et filii eius decimationes domorum suarum, que ad predictam Ecclesiam pertinere noscuntur, uiolenter detinere, atque terragium unius carrucate terre que est in silua Becloiz, eidem Ecclesie irrationabiliter auferre presumunt; et, quod grauius est, altare prescripte ecclesie, abbate et fratribus contradicentibus custodiunt, et eius oblationes in periculum anime sue percipere  non uerentur. Significarunt etiam nobis idem abbas et fratres quod cum B. miles de Romeriis medietatem reddituum eiusdem uille ab ipsis in feodum habeat, aliam medietatem se debere recolligere atque custodire fatetur, et ita eosdem abbatem et fratres domum in prescripta uilla edificare prohibet, nec eorum custodem ibidem esse permittit, et de propriis rebus eiusdem Ecclesie LX libras Hainonenses detinere presumit. Quia uero ex commisse nobis dignitatis officio, uniuersis Ecclesiis iura sua conseruare tenemur, et eas a malignantium incursibus, clypeo apostolice tuitionis propensius defensare, fraternitati tue per apostolica scripta mandamus, quatenus memoratum C. et filios eius moneas et districte compellas, ut retentas  decimas uel earum estimationem et prefatum terragium predictis abbati et fratribus restituant, et de prescripto terragio et recipiendis decimis nullam eis de cetero molestiam inferant uel grauamen, uel in presentia tua infra XL dies post harum susceptionem, sublato appellationis remedio, exhibeant iustitie complementum. Custodiam quoque altaris et ablatas oblationes prefatis abbati et fratribus restituant, et exinde se de cetero nullatenus intromittant. Predictum uero B. militem de Romeriis monere attentius et compellere non postponas, ut medietatem redituum prescripte uille prenominatos fratres recolligere, atque in prescripta uilla domum edificare, et ibidem eorum custodem esse nulla ratione prohibeat, et pretaxatam  pecuniam LX librarum eisdem abbati et fratribus absque diminutione restituat, uel in presentia tua infra prescriptum terminum, remoto appellationis obstaculo, iustitie plenitudinem non differas exhibere. Quod si ille et alii quos diximus monitis tuis parere contempserint, eos usque ad ablatorum restitutionem, et dignam satisfactionem, appellatione remota uinculo excommunicationis astringas.

Data Tusculi, uIII Idus Ianuarii.



MXIII. Ad eumdem.---Pro eodem, aduersus Lambertum de Nigella et Oilardum de Landrecies. 
[Ibid., col. 677.]


Querelam abbatis et fratrum Ecclesie de Maricolis accepimus, quod Lambertus de Nigella et Oilardus de Landrecies decimam de Fustor, ad predictam Ecclesiam pertinentem, uiolenter auferre presumunt, dicentes eamdem se decimam a prescripta Ecclesia in feodum habere, cum id abbas et fratres, prout dicitur, penitus ignorent, et quidam conuicini eorum de propriis horreis prescripte Ecclesie frumentum et auenam uiolenter auferre non timeant, asserentes quod ea pro feodo debent accipere. Quia uero huiusmodi malefactores gladio ecclesiastice adnimaduersionis pro sua presumptione acriter sunt puniendi, fraternitati tue per apostolica scripta mandamus, quatenus predictos  uiros et eorum conuicinos, quos prenominati abbas et fratres tibi nominauerint, moneas et districte compellas, ut eis ablatam decimam, frumentum et auenam, uel eorum estimationem absque diminutione restituant, et de cetero eisdem fratribus nullatenus auferre presumant, uel in presentia tua infra XL dies post harum susceptionem, appellatione remota, exhibeant iustitie complementum. Quod si ad commonitionem tuam neutrum horum adimplere uoluerint, eos donec alterum exsequantur, appellatione remota, uinculo excommunicationis astringas.

Data Tuscul., uIII Idus Ianuarii.



MXIu. Ad B[artholomeum] archiepiscopum Exoniensem. ---Quibus penitentiis afficiendi sint illi qui animo occidendi Thomam, quondam archiepiscopum Cantuariensem, aut feriendi, aut capiendi, citra uel circa manuum iniectionem se fateantur uenisse; illi qui asserant animum regis inflammasse ad odium, unde forte fuerit homicidium subsecutum; ii qui se dicant illius sancti uiri et suorum post mortem eius occupasse spolia; illi qui sola excommunicatorum participatione se reos esse cognoscant; clerici quos constet armatos interfuisse tanto facinori; illi clerici qui consilium illud dederint ut uir sanctus caperetur.
[Epistole Gilberti Foliot, ed. GILES, II, 80.]


ALEXANDER tertius episcopus, seruus seruorum Dei, uenerabili fratri B. Exoniensi episcopo, salutem et apostolicam benedictionem.

Sicut dignum est et omni cousentaneum rationi, graues et difficiles questiones ad examen apostolice  sedis deferri, ita etiam nobis ex ministerio suscepte sollicitudinis imminet easdem questiones, prout nobis Deus dederit, soluere, et singulis a nobis consilium postulantibus respondere; ut prouidentia Romane Ecclesie, que ubique terrarum obtinet disponente Domino principatum, questiones soluantur, et remoueatur in his ambiguitas de cordibus singulorum. Licet autem super questionibus, quas nobis discretio tua soluendas direxit, te non dubitemus prouidum et circumspectum existere, cogimur tamen ex seruitutis ministerio iuxta discretionem et prouidentiam nostram tibi exinde respondere. Sane cum uir litteratus sis et sapiens et discretus, in his plurimum exercitatus plenius nosti, quia in  excessibus singulorum non solum qualitas delicti et quantitas, sed etas, scientia, et sexus atque conditio sunt attendenda, quia non solum secundum qualitatem et quantitatem facinoris, sed secundum ea que prediximus, et secundum locum et tempus quo delictum committitur, unicuique debet penitentia indici, cum, sicut tu ipse non ignoras, idem excessus magis in uno quam in alio sit puniendus. Illi autem qui animo occidendi illum sanctum et reuerendum uirum Cantuariensem quondam archiepiscopum, aut feriendi, aut capiendi, si de illa captione mors eius subsecuta fuisset, citra uel circa manuum iniectionem se fatentur uenisse, pari pena uel fere pari puniendi, et illi etiam qui non ut ferirent, sed ut percussoribus opem ferrent, si forte  uiolentia quam quidam moliri debebant, impedirentur, paulo minori pena mulctari, quia cum scriptum sit, qui potuit hominem liberare a morte et non liberauit, ipsum occidit, constat ipsos ab homicidii reatu immunes non esse, qui occisoribus opem contra alios prestare uenerunt, nec caret scrupulo societatis occulte, qui cum possit manifeste desinit facinori obuiare.

Illi uero qui se asserunt animum regis inflammasse ad odium, unde forte fuit homicidium subsecutum, satis dure et aspere, sed non ita seuere sunt puniendi, nisi forte regem ipsum ad illud homicidium suis suggestionibus prouocassent. Illi quoque non fuerunt a culpa liberi nec a pena debent esse immunes, qui licet fuerint illius inique machinationis  ignari, tamen si eos sicarios esse sciebant, in sarcinis eorum custodiendis ministerium prebuerunt. Eos uero qui se dicunt illius sancti uiri et suorum post mortem eius occupasse spolia, si nil aliud in tanto facinore commiserunt, a pena mortis eius arbitramur esse immunes, sed que occupauerunt, eis quorum fuerunt tenentur in integrum restituere, si habent in facultatibus unde ea reddere possint, et ipsis ex hoc penitentia moderata tamen est indicenda. Quia licet quidam ex his ea que occuparunt se fatentur pauperibus erogasse, non tamen alienas res, cum ipsas potuissent eis quorum fuerint restituere, debuerunt pauperibus erogare. Illi uero qui sola excommunicatorum participatione  se reos esse cognoscunt, considerata temporis quantitate, quo in eadem nequitia perdurarunt, et inquisito etiam si eis timore uel affectione communicauerint scienter uel ignoranter, secundum hoc penitentia est indicenda.

Clericos autem, quos constat armatos interfuisse tanto facinori, et illos etiam clericos, qui consilium illud dederunt, ut idem uir sanctus caperetur, perpetuo non solum ab altaris ministerio deponendos esse censemus, sed ita etiam, quod in ecclesiis nullo [modo] unquam ipsi lectiones legant, uel responsaria in choro separatim cantent, sed in psalmis apud Deum de commisso ueniam satagant implorare. Insuper autem clerici ipsi in districto claustro monachorum uel canonicorum regularium,  si fieri potest, sunt recludendi; ita quidem quod usque ad septennium uel quinquennium debeant ab ecclesiarum introitu cerceri. Super eo uero, quod a nobis consilium postulasti, utrum scholares si se inuicem percusserint, in plena uel in minori etate, clerici aut religiosi uiri in claustris, secundum canonem istum, quo statutum est ut illi qui in clericos uiolentas manus iniiciunt, mittantur ad apostolicam sedem absoluendi, debeant ad eamdem sedem pro sua absolutione uenire, inquisitioni tue taliter respondemus, quod si clerici infra puberes annos sese ad inuicem, aut unus alterum percusserit, non sunt ad apostolicam sedem mittendi, quia etas eos excusat, nec etiam clerici, si sint plene etatis et non de odio uel inuidia uel indignatione, sed leuitate  iocosa se ad inuicem percutere contingat.

Nec magister, si scholarem clericum intuitu discipline uel correctionis percusserit, quia non potest in ipsis manuum iniectio uiolenta notari. Ceterum si ex odio iidem scholares uel seculares clerici sese percusserint, pro sua absolutione debent ad apostolicam sedem uenire. Monachi uero et canonici regulares, quocunque modo sese in claustro percusserint, non sunt ad eamdem mittendi, sed secundum prouidentiam et discretionem sui abbatis, discipline subdantur. Et si discretio abbatis non sufficit ad eorum correctionem, est diecesani episcopi prouidentia adhibenda. Si uero aliquis alicuius potestatis ostiarius, sub pretextu officii sui malignatus clericum leserit, ab episcopo suo potest absolui,  nisi forte eumdem clericum grauiter uulnerauerit. Officialis pro iniectione manuum in clericum non potest sine mandato Romani pontificis, absolutionis beneficium promereri, quia nulli laico tanta super clericum datur auctoritas, nisi forte turbam arcendo irruentem, non ex deliberatione sed fortuito casu clericum ledat. Si clericum uero uim sibi inferentem ui repellat uel ledat, non debet propter hoc ad apostolicam sedem transmitti, si incontinenti uim ui repellat, cum uim ui repellere leges et omnia iura permittant. Nec ille compellendus est ad eamdem sedem uenire, qui in clericum cum uxore, matre, sorore, uel filia sua propria turpiter inuentum, manus iniecerit uiolentas. Ceterum si eum in stupro  uel adulterio, quando ea cum qua stuprum uel adulterium committitur, ipsum ita proxima consanguinitatis linea non contingit, ceperit, aut alias in eum uiolentas manus iniecerit, non est a sententia illius excommunicationis immunis.



ANNO 1173.



MXu Ad eumdem.---Aduersus decanum S. Quintini et sibi subditos, qui pro benedictione nuptiarum pecunias exigebant. 
[Ibid., col. 953.]

Meminimus nos scripsisse E. decano S. Quintini,  quod gratis, sicut decet, et sine omni exactione, in desponsatione mulierum officia celebrare diuina, et presbyteros facere hoc ipsum compelleret, qui sub eo sunt constituti. Qui, sicut accepimus, preceptum nostrum contemnere non dubitauit, et R. presbyterum, latorem presentium, qui super hoc illum redarguebat, cum tribus presbyteris fautoribus suis ad audientiam nostram appellauit, ut sub hoc pretextu suam exercere posset liberius prauitatem. Quod ad nos ueniente, prefatus decanus et iam dicti sacerdotes nec uenerunt, nec aliquem pro se responsalem miserunt. Quoniam uero officio nostro noscitur imminere, tam in benedictione nuptiarum et in sepulturis, quam etiam in quibuslibet sacramentis ecclesiasticis Simoniacam prauitatem radicitus  amputare, fraternitati tue per apostolica scripta mandamus, quatenus prelibatum decanum in benedictione nuptiarum et in sepulturis mortuorum, seu in quibuslibet etiam aliis sacramentis ecclesiasticis nichil exigere apostolica fretus auctoritate compellas. Si autem tibi constiterit, quod post appellationem predictam, exactionem facere presumpserit, ipsum ab officio et beneficio ecclesiastico suspensum cum litteris tuis rei ueritatem continentibus ad nos transmittere, omni appellatione cessante, minime postponas, de tante prauitatis excessu penam quam meruit portaturum. Predictos uero sacerdotes, qui in uocem appellationis prorumpentes, ipsam appellationem prosequi contempserunt, ita grauiter corrigas et castiges, ut ulterius ab huiusmodi  presumptione quiescant, et ceteri eorum exemplo ualeant deterreri. Nihilominus quoque presentium tibi auctoritate mandamus, ut predictum decanum prefato presbytero omnes sumptus, quos eius occasione fecit in uia, restituere cum omni integritate, contradictione et appellatione cessante, compellas.

Data Signie, Iu Nonas Febr.



MXuI. Ad eumdem.---Aduersus G. decanum de Unacort, de Simonia insimulatum. 
[Ibid., col. 954.]

Simoniacam prauitatem tanto propensiori cura nos conuenit per falcem apostolice prouisionis  euellere, quanto amplius prelati ecclesiarum huiusmodi peste possunt corrumpi, et honestas ecclesiastica denigrari. Insinuatum est siquidem auribus nostris, quod G. decanus de Unacort, temporale lucrum potius quam animarum salutem requirens, ad uitium cupiditatis in tantum frena laxauit, ut in desponsationibus mulierum, omni timore diuino postposito, in ecclesia de Ioi non permittit celebrari diuina, nisi sibi pro pretio uini duo aut tres solidi Cameracensis monete assignentur: et si forte aliqua desponsatur, de qua predictum pretium non recepit, tam sponsum quam sponsam uinculo excommunicationis facit astringi. Quoniam uero id indecens est, et a sacris canonibus penitus alienum,  et ferro resecanda sunt uulnera, que medicamenti fomenta non sentiunt, fraternitati tue per apostolica scripta precipiendo mandamus, quatenus si ita esse constiterit, prefatum sacerdotem ab officio suspensum, cum litteris tuis rei ueritatem continentibus, apostolico facias conspectui presentari, de tanto prauitatis excessu penam quam meruit portaturum.

Data Signie, Iu Nonas Februarii.



MXuII. Ad eumdem.---Pro monasterio S. Saluatoris uirtuensis. 
[Ibid., col. 955.]

Ex parte dilectorum filiorum nostrorum abbatis  et fratrum ecclesie S. Saluatoris uirtuensis querelam accepimus, quod G. presbyter et P. et R. milites, et R. de Cismai, et quidam alii prelibatam ecclesiam multis molestiis et grauaminibus uexare presumunt, et ad bona ipsius ecclesie diripienda uiolentas manus extendere non formidant. Quoniam igitur nostra interest, ne loca religiosa prauorum incursibus exponantur, pastorali sollicitudine prouideri; fraternitati tue per apostolica scripta mandamus, quatenus, si ita est, infra XI dies post harum susceptionem predictos uiros instanter moneas et districtius cogas, ut que predictis abbati et fratribus iniuste et sine ratione abstulisse noscuntur, omni contradictione cessante, restituere non postponant, et eos ulterius in pace et quiete  dimittant. Alioquin ipsos ad hoc efficiendum ecclesiastica censura compellas.

Data Signie, XII Kal. Martii.



MXuIII. Priuilegium pro monasterio S. Saluatoris et S. Rotrudis Andrensi. 
[D'ACHERY, Spicil. ed. in-fol., II, 812.]

ALEXANDER episcopus, seruus seruorum Dei, dilectis filiis PETRO abbati monasterii Sancti Saluatoris et Sancti Rotrudis quod in Teruanensi parochia situm est, eiusque fratribus tam presentibus quam futuris, regularem uitam professis, in perpetuum.

Quoties illud a nobis petitur, etc. In primis siquidem statuentes ut ordo monasticus qui secundum  Deum et beati Benedicti regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum domibus, terris et aliis pertinentiis suis. Sane noualium uestrorum, que propriis  manibus aut sumptibus colitis, siue de nutrimentis uestrorum animalium, nullus omnino a uobis decimas exigere presumat. Liceat quoque uobis clericos uel laicos e seculo fugientes liberos et absolutos ad conuersionem uestram recipere, et in uestro monasterio absque contradictione aliqua retinere. Prohibemus insuper ut nulli fratrum uestrorum post factam in loco uestro professionem fas sit de eodem loco absque licentia abbatis uel magistri sui discedere, discedentem uero absque communium litterarum uestrarum cautione, nisi ad arctiorem religionem uoluerit transmigrare, nullus audeat retinere.

Sepulturam quoque ipsius loci liberam esse concedimus, ut eorum deuotioni et extreme uoluntati  qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Preterea cum generale interdictum terre fuerit, liceat uobis clausis ianuis, non pulsatis tintinnabulis, exclusis interdictis et excommunicatis, suppressa uoce diuina officia celebrare.

Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum Deum et beati Benedicti Regulam prouiderint eligendum. Decernimus ergo ut nulli omnino hominum liceat prefatum  monasterium temere perturbare, etc., salua sedis apostolice auctoritate, et diecesani episcopi canonica iustitia. Si qua igitur in posterum ecclesiastica secularisue persona hanc nostre constitutionis paginam sciens, contra eam temere uenire tentauerit, etc.

Datum Signie, per manum Gratiani sancte Romane Ecclesie subdiaconi et notarii, u Kal. Martii, ind. uI, Incarnationis Dominice anno 1172, pontificatus uero domini Alexandri pape III anno quarto decimo.



MXIX. Ad Henricum Remensem archiep.---Aduersus abbatem Aquicinctensem, qui presbyterum ecclesia spoliauerat. 
[MARTEN., Ampl. Collect., II, 955.]


Conquerente nobis Hugone presbytero latore presentium intelleximus, quod dilectus filius noster Aquicinctensis abbas eum ecclesia quadam, quam de ipsius abbatis concessione tenuerat, absque iudicio et causa rationabili, spoliauit. Unde quia non debent ecclesiastici uiri a possessionibus ecclesiarum suarum irrationabiliter eiici, aut super his indebite molestari, fraternitati tue per apostolica scripta mandamus, quatenus utraque parte coram te conuocata, rei ueritatem diligenter inquiras, et si assertio memorati presbyteri innititur ueritati, ecclesiam ipsam cum omnibus inde ablatis et perceptis ei facias, appellatione cessante, restitui, et  presbyterum Iesse, qui post appellationem ad nos factam dicitur ipsam ecclesiam recepisse, si ita est, grauiter punias, quod timeat amodo appellationibus contraire. Deinde uero si prefatus abbas aut idem presbyter aduersus predictum Hugonem super iam dicta ecclesia agere forte uoluerint, tu causam audias et appellatione remota, debito fine decidas.

Data Signie, Iu Nonas Martii.



MXX. Ad eumdem.---De causa inter canonicos Sancti Martini et B. Marie Laudunensis. 
[Ibid., col. 956.]

Causam que inter dilectos filios S. Martini canonicos,  et clericos S. Marie Laudunensis super duabus partibus decime de Monte Cauillo noscitur agitari, experientie tue, de qua plene confidimus, committimus audiendam, et appellatione remota, concordia uel iudicio terminandam. Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, causam ipsam infra XL dies post harum susceptionem, sublato appellationis remedio, concordia uel iustitia mediante, decidas.

Data Signie, uIII Idus Martii.



MXXI. Alberto et Theodwino, apostolice sedis legatis, de Thoma quondam archiep. Cantuar. in capite ieiunii sanctorum ordinibus ascripto significat. 
[Epist. Gilberti Foliot, ed. GILES, II, 58.]


ALEXANDER episcopus, seruus seruorum Dei, dilecti sfiliis, ALBERTO tituli Sancti Laurentii in Lucina et THEODWINO Sancti uitalis, presbyteris cardinalibus apostolice sedis legatis, salutem et apostolicam benedictionem.

Quamuis nonnulla de mirabilibus illius sancti uiri Thome, quondam Cantuariorum archiepiscopi, a plerisque, quibus fidem adhibere consueuimus et debemus, ad audientiam nostram perlata fuissent, exspectauimus tamen testimonium uestrum, ut in eo canonizando liberius possemus procedere, cum  super mirabilibus illius sancti uiri per uos nos contigerit fieri certiores. Habito itaque testimonio litterarum uestrarum, in capite ieiunii, multitudine clericorum in Ecclesia consistente, illum sanctum solemniter canonizauimus, eumque glorioso martyrum collegio decreuimus conscribendum. Quoniam igitur super hoc non solum Ecclesie Anglicane, sed et ipsis regibus ipsa scripta dirigimus, uestre discretioni mandamus ut eadem scripta per uos ipsos si fieri potest eisdem regibus assignetis et scripta, que monachis Cantuariensibus et Ecclesie Anglicane dirigimus, assignari faciatis.

Data Signie, uI Id. Martii.



MXXII. Ad eosdem.---De reconciliatione Cantuariensis ecclesie. 
[Epistole Gilberti Foliot, II, 58.]


Mandamus uobis, quatenus ecclesiam Cantuariensem faciatis reconciliari, ita tamen ut sacramentum pristine dedicationis non debeat iterari, sed, sicut solet fieri in ecclesia beati Petri, tantum aqua benedicta aspergatur. Bene ualete.



MXXIII. Ad capitulum Cantuariense.---De canonizatione beati Thome archipresulis. 
[Epistole S. Thome ed. GILES, II, 39.]

ALEXANDER episcopus, seruus seruorum Dei, dilectis  filiis priori et monachis Cantuariensis Ecclesie, salutem et apostolicam benedictionem.

Gaudendum est uniuersitati fidelium de mirabilibus illius sancti et reuerendi uiri Thome archiepiscopi uestri. Sed uos exinde tanto ampliori gaudio debetis et exsultatione repleri, quanto ipsius miracula oculata fide sepius intuemini, et eius sacratissimo corpore ecclesia uestra specialius meruit illustrari. Nos autem, considerata gloria meritorum eius, quibus in uita sua magnanimiter claruit, et de miraculis eius non solum communi et celebri fama, sed etiam dilectorum filiorum Alberti titulo Sancti Laurentii in Lucina, et Theodwini, titulo Sancti uitalis, presbyterorum cardinalium, et sedis apostolice legatorum, et aliarum plurium personarum  testimonio certitudinem plenam habentes, prefatum archiepiscopum in capite ieiunii, multitudine clericorum ac laicorum presente in ecclesia, deliberato cum fratribus nostris consilio, solemniter canonizauimus, eumque decreuimus sanctorum martyrum collegio annumerandum. uobis itaque et uniuersitati fidelium de Anglia apostolica auctoritate mandamus, ut natalem eius diem in quo uitam suam gloriosa passione finiuit, annis singulis cum ueneratione debita celebretis. Quoniam igitur dignum est, et uobis plurimum expedit, ut sanctum corpus eius, cum ea qua decet reuerentia et honore condatur, discretioni uestre per apostolica scripta mandamus, quatenus corpus eius deuote et reuerenter, facta solemni processione, aliquo  precipuo die, congregato clero et populo, in altari honorifice recondatis, aut ipsum in aliqua decenti capsa ponentes, prout conuenit, eleuetis in altum, et patrocinium eius pro salute fidelium et pace uniuersalis Ecclesie satagatis apud Dominum uestris piis orationibus impetrare.

Datum Signie, Iu Idus Martii. ualete.



MXXIu. Ad clerum et populum Anglie.---Eiusdem argumenti. 
[Ibid., p. 75.]

ALEXANDER papa clero et populo totius Anglie de canonizatione sancti Thome.

 Redolet Anglia fragrantia et uirtute signorum que per merita illius sancti et uenerandi uiri Thome, quondam Cantuariensis archiepiscopi, omnipotens Deus operatur, et uniuersa letatur ubique fidelium Christiana religio, pro eo, quod ille, qui est mirabilis et gloriosus in sanctis, sanctum suum post mortem clarificauit, cuius uita laudabilis multa fulsit gloria meritorum, et tandem martyrio consummata est certaminis gloriosi. Quamuis autem de sanctitate ipsius dubitare non possit, qui eius et laudabilem conuersationem attendit, et gloriosam considerat passionem, uoluit tamen Redemptor ac Saluator noster eius sanctitatis insignia magnificis irradiare miraculis, ut qui pro Christo insuperabilis uirtutis constantia necessitates et pericula  pertulit, sui laboris et certaminis in eterna beatitudine cognoscatur ab omnibus percepisse triumphum. Nos uero, auditis innumeris et magnis miraculis, que iugiter per sancti illius uiri merita fieri uniuersitas narrat fidelium, et super his non sine magno gaudio per dilectos fratres nostros Albertum tituli Sancti Laurentii in Lucina, et Theodwinum tituli Sancti uitalis presbyteros cardinales atque apostolice sedis legatos, qui eadem miracula tanto perspicacius didicerunt, quanto amplius sunt loco uicini, precipue certiores effecti, et plurimi aliarum personarum testimonio fidem, sicut debuimus, adhibentes, predictum archiepiscopum solemniter in ecclesia magno ibidem clericorum et laicorum collegio presenti, in capite ieiunii, deliberato  fratrum nostrorum consilio canonizauimus, ipsumque decreuimus sanctorum catalogo ascribendum. Uniuersitatem itaque uestram monemus, et auctoritate, qua fungimur, districte precipimus, ut natalem predicti gloriosi martyris diem passionis sue solemniter annis singulis celebretis, et apud ipsum uotiuis orationibus satagatis ueniam peccatorum promereri; ut qui pro Christo in uita exsilium, et in morte uirtutis constantia passionis martyrium pertulit, fidelium iugi supplicatione pulsatus, pro uobis apud Dominum intercedat.

Datum Signie, Iu Idus Martii.



MXXu. Ad archiepiscopos, episcopos et alios Ecclesiarum prelatos per Angliam constitutos.---Eiusdem argumenti. 
[Radulfide Diceto, Imag. Hist. ap. TWYSDEN, Hist. Angl., I, 569.]


Redolet Anglia, etc, ut in epistola superiori. Datum Signie, III Idus Martii.



MXXuI. Ecclesiam S. Stephani Diuionensis tuendam suscipit eiusque possessiones ac iura confirmat. 
[Hist. de Saint-Etienne de Diion, Pr., 112.]

ALEXANDER episcopus, seruus seruorum Dei, dilectis filiis HER. abbati S. Stephani Diuionensis, eiusque fratribus tam presentibus quam futuris, regularem uitam professis, in perpetuum.

 Apostolici moderaminis clementie conuenit religiosos uiros diligere, et eorum loca pia protectione munire: dignum namque et honestati conueniens esse dignoscitur, ut qui ad ecclesiarum regimen, Domino disponente, assumpti sumus, eas et a prauorum hominum nequitia tueamur et apostolice sedis patrocinio muniamus. Eapropter, dilecti in Domino filii, uestris iustis postulationibus clementer annuimus et prefatam ecclesiam, in qua diuino mancipati estis obsequio, sub B. Petri et nostra protectione suscipimus et presentis scripti priuilegio communimus; in primis siquidem statuentes ut ordo canonicus, qui secundum Deum et B. Augustini regulam in eodem loco noscitur institutus, perpetuis ibidem temporibus inuiolabiliter obseruetur.  Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum, in quo prenominata ecclesia in honore beati protomartyris Stephani dedicata est cum cemeterio infra murum castri; ecclesiam Sancti Medardi cum capella S. uincentii et cemeterio, et decimis; ecclesiam Sancti Iacobi de Tremoleto cum capella Sancte Marie de Foro: ecclesiam Sancti Martini de Fixius cum capella S.  Symphoriani de Breschon et cemeteriis. Adiicientes insuper ut prefate ecclesie regulares canonici libere et absque contradictione in parochialibus ecclesiis, ubi tres aut quatuor manserint, instituantur, quorum unus curam suscipiat animarum. Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas presumat exigere.

Decernimus ergo, etc., salua sedis apostolice auctoritate et diecesani episcopi canonica iustitia.

Si qua igitur in futurum, etc.

    Ego Alexander catholice Ecclesie episcopus.
     Ego Hubaldus Ostiensis episcopus.
    Ego Gualterius Albanensis episcopus.
    Ego Ioannes presb. card. SS. Ioannis et Pauli tit. Pammachii.
    Ego Guillelmus presb. card. S. Petri ad uincula.
    Ego Boso presb. card. S. Pudentiane tit. Pastoris.
    Ego Petrus presb. card. tit. S. Laurentii in Damaso.
    Ego Ioannes presb. card. tit. S. Marii.
    Ego Ardicio presb. card. S. Theodori.
    Ego Cinthius diac. card. S. Adriani.
    Ego Hugo diac. card. S. Iust. iuxta templum Agrippe.
     Ego uitellius diac. card, SS. Sergii et Bacchi.
    Ego Petrus diac. card. S. Marie in Aquiro.
    Ego Hugo diac. card. S. Angeli.


Datum Signie, per manum Gratiani sancte Romane Ecclesie subdiaconi et notarii, II Idus Martii, indict. uI, Incarnationis Dominice anno 1172, pontificatus uero domni Alexandri pape III anno XIu.



MXXuII. Ad Henricum Remensem archiep.---Pro abbate S. Medardi aduersus Elisabeth uiduam de usura notatam. 
[MARTEN., Ampl. Collect., II, 956.]


Conquerentibus nobis dilectis filiis nostris abbate et fratribus S. Medardi, ad audientiam nostram peruenit quod Elisabeth, relicta Codini, et Thomas, gener eius, et alii successores predicti C. ab eorum ecclesia per potentiam secularem XI marcas argenti pro usuris extorquere nituntur, licet predicta E. et uir eius ab eadem ecclesia quingentas marcas argenti ultra sortem in sue salutis periculum usurarum nomine recepisse dicantur. Quoniam  igitur sustinere non possumus nec debemus, ut prescripta ecclesia a supradictis feneratoribus cum sue detrimento salutis super usurarum exactione grauetur, cum deberent potius restituere, que ab eadem ecclesia perperam receperunt, fraternitati tue per apostolica scripta mandamus, quatenus partibus infra XX dies post harum susceptionem ante tuam presentiam conuocatis, super his rei ueritatem studiose et diligenter inquiras; et si predicti fratres probare poterunt, quod iidem feneratores sortem suam cum integritate receperint, ipsos moneas et inducas, ut ab eisdem fratribus nichil amodo pro sorte uel usuris presumant exigere, sed super hoc ab eorum molestatione, sublato appellationis remedio, omnino desistant. Si uero commonitioni  tue noluerint acquiescere, ipsos publice, sublato appellationis remedio, excommunices, et usque ad dignam satisfactionem facias per prouinciam tuam cautius euitari. Ipsos quoque nichilominus moneas et inducas, ut si quid supradictus C. uel uxor eius ultra sortem receperunt a iam dicta ecclesia, memoratis fratribus sine difficultate restituant, aut cum eis pacifice non differant et amicabiliter conuenire.

Data Signie, XIII Kal. Aprilis.



MXXuIII. Ad eumdem.---De censu annuo cere, quem a presbyteris decanatus uirtuensis exigebat. 
[Ibid., col. 957.]


Significauerunt nobis presbyteri de decanatu uirtuensi, quod cum olim precibus et admonitione G.  quondam Catalaunensis episcopi parochianos suos diligentibus monitis et exhortationibus induxissent, ut ad luminaria ecclesie S. Stephani quadraginta libras cere conferrent, et postea ad interuentum Bosonis episcopi decem libras auxissent, thesaurarius quod ex donatione collatum fuit, conatur conuertere in debitum, et questum facere de opere pietatis, compellens eos ab unoquoque parochiano suo tam paupere quam diuite obolum unum exigere, et sibi pro cera assignare. uerum decanus  et capitulum Catalaunensis ecclesie transmissis nobis litteris intimarunt quod prescriptus census non ex liberalitate, sed ex debito debeat exhiberi. Quia uero rei ueritas nobis non constat, per apostolica scripta fraternitati uestre mandamus, quatenus, cum exinde requisiti fueritis, in unum pariter conuenientes, utramque partem ante uestram presentiam conuocetis, et rationibus hinc inde plenius auditis et cognitis, causam, concordia uel iustitia mediante, sublato appellationis remedio, decidatis; ita quod neutra partium conqueri ualeat pro iuris defectu.

Data Signie, XII Kal. Aprilis.



MXXIX. Ad eumdem.---Ut P. presbyterum nisi emendauerit ab excommunicatione non absoluat. 
[UGHELLI, Italia sacra, II, 218.]


ALEXANDER episcopus, seruus seruorum Dei, dilectis filiis SAuINO abbati monasterii S. Sauini, quod secus Placentiam situm est, eiusque fratribus, tam presentibus quam futuris, regulariter substituendis, in perpetuum.

Officii nostri nos admonet, etc. Eapropter, etc. Preterea quascunque possessiones, etc., in quibus hec propriis duximus exprimenda uocabulis:

In ciuitate Placentina ecclesiam S. Marie, ecclesiam S. uictorie, et unum hospitale cum omnibus pertinentiis suis, ecclesiam S. Bartholomei, ecclesiam S. Trinitatis, ecclesiam S. Ambrosii cum hospitali, ecclesiam S. Saluatoris, cum quodam  hospitali, et suis omnibus pertinentiis, curiam Robiani cum duabus ecclesiis, decimis et omnibus ad se pertinentibus. Quidquid etiam intra castrum Arcuatum, et extra possideritis, uobis presenti scripto firmamus. Castrum Besentioni cum duabus ecclesiis, et omnibus ad se pertinentibus. In curte Albiani duas ecclesias cum omnibus pertinentiis. In Pontepuro ecclesiam S. Martini cum suis pertinentiis. Curiam Paterne cum duabus ecclesiis. Curiam de Turre cum una ecclesia, et suis pertinentiis. Curiam Conii cum ecclesia, et aliis, que ibi iuste possidetis. In Marcia Ianuensi, in ualle scilicet Segestina, monasterium S. uictorie cum tribus capellis. Quidquid insuper in ecclesiis, decimis, rationalibus, discretione in monte Arxitio bone  recordationis Sigifredus Placentinus episcopus uestro monasterio noscitur contulisse. In uisilano ecclesiam S. Georgii, et quecunque alia ibi habetis: curiam Regiani cum ecclesia S. Sauini, et omnibus ad eam pertinentibus, curiam Fabiani, cum ecclesia S. Stephani, curiam SS. Naboris et Felicis cum ecclesia S. Sauini, in Tauernaco ecclesiam S. Marie, in curia Fontane Petrose, ecclesiam S. Sauini, et ecclesiam S. Gregorii cum aliis omnibus que iuste ibi possidetis. In Suprariuo ecclesiam S. Marie cum decimis, hospitale de Tretia cum ecclesia S. Nicolai, Curiam Moze cum ecclesia S. Sauini, et omnibus ad ipsam pertinentibus. Decimas quoque uinee, et Brolii episcopi, et alterius uinee, que est extra portam S. Antonii, et  piscationes, quas habetis in Pado, a portu portario usque ad ora riui frigidi; castrum Calenzani cum omnibus, que ibidem habetis, capellam S. Sauini de Lechi cum ceteris, que ibidem habetis.

Sane noualium uestrorum, etc. Ad hec presenti decreto sancimus ut in nocte Natalis Domini more solito, et in Sabbato sancto in introitu misse, et ad uesperas liceat uobis secundum antiquam consuetudinem campanas pulsare. Presenti quoque decreto prohibemus ne liceat episcopo Placentino uobis, uel monasterio, aut ecclesiis uestris nouas et indebitas exactiones imponere, uel indebita grauamina irrogare. Prohibemus insuper ne cui liceat infra fines parochie uestre sine assensu  diecesani episcopi, et uestro, ecclesiam uel oratorium de nouo construere, saluis priuilegiis et authenticis scriptis Romane Ecclesie. Decernimus ergo ut nulli omnino hominum liceat, etc., salua, etc. Si qua igitur, etc. Amen.

    Ego Alexander, catholice Ecclesie episcopus.
    Ego Hubaldus, Ostiensis episcopus,
    Ego Gualterius Albanensis, episcopus.
    Ego Ioannes, S. R. E. presb. card. tit. S. Anastasii.
    Ego Guillelmus, presb. card. tit. S. Petri ad uinc.
    Ego Bozo, presb. card. S. Pudentiane, tit. Pastoris.
    Ego Petrus, presb. card. tit S. Laurentii in Damaso.
     Ego Ioannes presb. card. tit. S. . . . .
    Ego Oddo diac. card. S. Nicolai in Carc. Tulliano.
    Ego Cinthius diac. card. S. Adriani.
    Ego Manfredus diac. card. S. Georgii ad uelum Aureum.
    Ego Hugo diac. card. S. Eustachii iuxta templum Agrippe.
    Ego uitellus diac. card. SS. Sergii et bacchi.
    Ego Petrus diaconus card. S. Marie in Aquiro.


Datum Anagnie, per manum Gratiani S. R. E. suddiaconi et notarii, u Kal. Aprilis, indict. uI, Incarnat. Dom. anno 1172, pontificatus uero D. Alexandri pape III, anno XIu.



MXXXI. Ecclesiam S. Eustorgii Mediolanensis tuendam suscipit, bonaque eius confirmat. 
[GIULINI, Memorie storiche di Milano, uI, 544.]


ALEXANDER episcopus, seruus seuorum Dei, dilectis filiis PHILIPPO preposito ecclesie Sancti Eustorgii, eiusque fratribus, tam presentibus quam futuris, canonice substituendis, in perpetuum.

Quoties illud a nobis petitur quod religionis et honestati noscitur conuenire, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer  annuimus, et prefatam ecclesiam, in qua diuino mancipati estis obsequio, sub beati Petri et nostra protectione suscipimus, et presentis scripti patrocinio communimus. Statuentes ut quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Hospitale quod constructum est ad honorem Dei et pauperum sustentationem in suburbio porte Ticinensis, ordinationem et institutionem,  regimen, dominium et inuestituram hospitalis et superstantie, quemadmodum a uenerabili fratre nostro Galdino Mediolanensi archiepiscopo apostolice sedis legato, hec omnia uobis concessa sunt, et scripti sui munimine roborata, uobis confirmamus; ecclesiam Sancti Petri, ecclesiam Sancti Stephani cum decimationibus et aliis pertinentiis suis.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua  sedis apostolice auctoritate et diecesani episcopi canonica iustitia

Si qua igitur in futurum, etc.

In circulo:


uIAS TUAS, DOMINE, DEMONSTRA MIHI.

In monogrammate. Bene ualete.

    Ego Alexander, catholice Ecclesie episcopus.
    Ego Hubaldus, Ostiensis episcopus.
    Ego Gualterius, Albanensis episcopus.
    Ego Ioannes, sancte Romane Ecclesie presb. card. S. Anastasie.
    Ego Guillelmus, presb. card. tit. S. Petri ad uincula.
    Ego Boso, presb. cardinalis S. Pudentiane tit. Pastoris.
     Ego Petrus, presb. card. tit. S. Laurentii in Damaso.
    Ego Ioannes, presb. card. tit. S. Marci.
    Ego Oddo, diac. card. S. Nicolai in Carcere Tulliano.
    Ego Cinthius, diac. card. S. Adriani.
    Ego Manfredus, diac. card. S. Georgii ad uelum Aureum.
    Ego Hugo, diac. card. S. Eustachii iuxta templum Agrippe.
    Ego uitellus, diac. card. SS. Sergii et Bacchi.
    Ego Petrus, diac. card. S. Marie in Aquiro.


Datum Anagnie, per manum Gratiani, S. Romane Ecclesie subdiaconi et notarii, u Kal. Aprilis, indict. uI, Incarnationis Dominice 1172, pontificatus  uero domni Alexandri pape III anno XIu.



MXXXII. Bulla pro canonicis Lausannensis Ecclesie. 
[Mémoires de la Societé d'histoire de la Suisse Romande; Lausanne 1838, in-8o; t. uII, p. 20; manuscrit Gilliéron, t. I, p. 83, tiré de Ruchat.]

ALEXANDER episcopus, seruus seruorum Dei, dilectis filiis canonicis Lausannensis Ecclesie, eorumque successoribus canonice substituendis, in perpetuum.

Quoties illud a nobis petitur quod religioni et honestati conuenire dignoscitur, animo nos decet libenter concedere, et petentium desideriis congruum  suffragium impertiri. Eapropter, dilecti in Domino filii, uestris postulationibus clementer annuimus et prefatam Lausannensem Ecclesiam in qua diuino estis obsequio mancipati, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona inpresentiarum iuste et canonice possidetis, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poteritis adipisci firma uobis uestrisque successoribus et illibata permaneant, in quibus hec propriis duximus exprimenda uocabulis: Ecclesiam S. Marie et altare S. Crucis cum omnibus oblationibus totius anni, eccles. de  Crans; eccl. S. Rothasii; eccl. de Telochino; eccl. de Iuolene, cum omnibus appendiciis suis; eccles. de Cauornaco cum appendiciis suis; eccl. de Crisi; E. de Grangia; E. de Rota; E. de Albaco; E. de Bullo; E. de uiuiaco; E. de Orba cum app. suis; E. de Morsiaco; E. de Danusiaco cum app. suis.

Decernimus ergo ut nulli omnino hominum liceat uos uel prefatam Ecclesiam temere perturbare, aut possessiones uestras auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et episcopi uestri canonica reuerentia. Si qua igitur in futurum ecclesiastica  secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini Iesu Christi quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.


 

     Ego Alexander, catholice Ecclesie episcopus.
    Ego Ioannes, presb. card. titulo S. Anastasie.
    Ego Guill., presb. card. tit. S. Petri ad uincula.
    Ego Boso, presb. card. S. Pudentiane tit. Pastoris.
    Ego Petrus, presb. card. tit. S. Laurentii in Damaso.
    Ego Hubaldus, Ostiensis episcopus.
    Ego Gualterius, Alban. episcopus.
    Ego Oddo, diac. card. S. Nicolai in Carcere Tulliano, etc., etc.


Datum Anagnie, per manum Gratiani sancte Romane Ecclesie subdiaconi et notarii, II Kal. April., ind. uI, Incarnat. Dom. anno 1173, pontificatus  uero domni Alexandri pape III anno XIu.



MXXXIII. Willelmo archiepiscopo Senonensi et eius suffraganeis significat, Thomam quondam archiepiscopum Cantuariensem, »in Capite Ieiunii,« in numerum sanctorum relatum esse. Diem quo interfectus sit singulis annis celebrari iubet. 
[Sirmundi Opp., III, 886.]

Redolet Anglia, etc., ut in epist. 1024, supra.

Datum Tusculani [leo. Anagnie], Iu Non. April.



MXXXIu. Ad Walterum Auersanum episcopum.---Ut S. Thome solemnitatem annuatim cum magna ueneratione celebret. 
[Epistole S. Thome, ed GILES, II, 88.]


ALEXANDER papa Auersano episcopo.

Quia uice beati Petri apostolorum principis supremum in Ecclesia Dei, licet immeriti, locum obtinemus, ex iniuncto nobis apostolatus officio gloriosissimum martyrem Thomam, quondam Cantuariensem archiepiscopum, qui pro iustitia Dei et Ecclesie libertate decertauit usque ad mortem, et ueluti supra firmam petram fundatus, a uerbis impiorum non timuit, tanto studiosius in terris uenerari  debemus, quanto certius, meritis ipsius exigentibus, eum constat inter exsulantium sanctorum choros eterna felicitate letari. Audistis siquidem, et maxima pars orbis diuina gratia reuelante cognoscit, qualiter omnipotens Deus, qui mirabilis et gloriosus est in sanctis suis, cum potentia uirtutis sue a die, qua per martyrii palmam celos, sicut indubitanter credimus, uictor introiuit, magnifice in terris glorificauit, et sub nomine ipsius multa quotidie miraculorum signa non cessat operari. Unde et nos deliberato consilio cum fratribus nostris, post multam sollicitationem archiepiscoporum, episcoporum et presertim commonitione dilectorum filiorum nostrorum, Alberti tituli Sancti Laurentii in Lucina, et Theodwini tituli Sancti uitalis,  presbyterorum cardinalium, apostolice sedis legatorum, qui exinde ueritatem plenius inuestigauerant, et uisu et auditu cognouerant, ipsum canonizauimus, et in catalogo Sanctorum connumerantes, diem passionis sue proximo post festum Sanctorum Innocentium, ad honorem Dei singulis annis solemniter celebrandam, et inter sanctorum martyrum festiuitates connumerandam esse constituimus: et eam per predictos cardinales, nec non et per archiepiscopos et episcopos, tam in Anglia quam in Gallia, nec non et in aliis regionibus constitutos precipimus deuotissime celebrari. Quia igitur quod a sacrosancta Romana Ecclesia, que ab ipso Domino caput est et magistra omnium Ecclesiarum  constituta, tam sancta constat et prouida deliberatione ordinatum, ab uniuersis Christi fidelibus cum magna est ueneratione obseruandum, fraternitati tue per apostolica scripta mandamus, quatenus solemnitatem prenominati martyris annuatim cum magna ueneratione celebres, et a parochianis tuis precipias generaliter celebrari, eos studiose commonens, ut ad ipsius sancti uenerationem ita feruenter intendant, quod meritis eius interuenientibus Redemptoris sui gratiam sibi ualeant indeficienter comparare. Ad hec presentium tibi auctoritate iniungimus, ut fratribus tuis comprouincialibus episcopis ex parte nostra significes, te istud a nobis mandatum suscepisse, et eos ad celebrandam illius pretiosi martyris festiuitatem inuites  attentius et horteris, ita quod ipsi ad hoc per studium et sollicitudinem tuam uehementius accendantur, et eam faciant a suis parochianis annuatim cum magna deuotione obseruari. Per cuius merita nos illi societ celestis gratia. Amen.



MXXXu. Monasterii de Bello loco protectionem suscipit, eiusque bona ac priuilegia confirmat. 
[Gallia Christ. uel., Iu, 152.]

ALEXANDER episcopus, seruus seruorum Dei, dilectis filiis GIRALDO abbati monasterii de Belloloco, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit  adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Quapropter, dilecti in Domino filii, uestris iustis postulationibus benignius annuentes, prescriptum monasterium quod illustris memorie Fulco quondam Andegauensis comes, beato Petro de felicis recordationis predecessore nostro Sergio papa iure perpetuo a fundatione obtulit, sub B. Petri et nostra protectione suscipimus, et presentis scripti priuilegio munimus. Statuentes ut quascunque possessiones, quecunque bona idem monasterium in presenti iuste et canonice possidet, aut in futurum concessione pontificum, largitione regum uel principum oblatione fidelium, seu aliis iustis  modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesiam S. Petri ac S. Ursi de Lochis cum decimis, terris, pratis, uineis et aliis appendiciis suis; ecclesiam Sancte Marie de uineo monte, S. Medardi de Dedra, S. Marie de Crusillis, S. Iacobi de Mose; S. Petri de Belesma, Sancte Marie Magdalene, S. Petri de Dolis, S. Leubacii de Senapariis, S. Laurentii de Langiaco, S. Martini de Fontanis; medietatem doni ecclesiarum Salone et Cherceii, S. Stephani de Canaiis cum feudo quod habet in Bosogerio, S. Loti de Mostello,  S. Petri de Mimia, S. Martini de Perol; u solidos census de abbatia monachorum de . . . . . ecclesiam S. Petri de ueschero, domum de Rochanescia, Plessiacum alodium, Trionem, Tressortem, terram Archebaudi, terram de Chauancio, et insulam et domum de Sorpilleriis, domum uillepagani. Preterea antiquas et rationabiles consuetudines et libertates monasterio uestro a fundatoribus ipsius loci concessas, sicut in authentico scripti predicti comitis continentur, uobis auctoritate apostolica confirmamus.

    Ego Ioannes, presbyter cardinalis tituli Sancte Anastasie.
    Ego Guillelmus, presb. card. tit. Sancti Petri ad uincula.
     Ego Boso, presbyt. card. S. Pudentiane.
    Ego Pegus presb. card. tit. S. Laurentii in Damaso.
    Ego Ioannes, presbyter cardinalis tit. S. Marci.
    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Galterus Albanensis episcopus.
    Ego Luchrius diaconus cardinalis S. Adriani.
    Ego Manfredus diac. card. S. Georgii ad uelum Aureum.
    Ego Hugo diaconus cardinalis iuxta templum Agrippe.
    Ego Willelmus diaconus Sanctorum Sergii et Bacchi.


Petrus diaconus cardinalis S. Marie.

Datum Anagnie, uI Idus Aprilis, anno Incarnationis Dominice 1173, pontificatus uero domni Alexandri  anno XIu.



MXXXuI. Monachis Sancti Petri Mutinensis omnia illorum iura ac bona confirmat. 
[MURATORI, Antiq. Ital., u, 349.

ALEXANDER episcopus, seruus seruorum Dei, dilectis filiis GEMINIANO abbati Sancti Petri Mutinensis, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus  clementer annuimus, et prefatam ecclesiam, in qua diuino mancipati estis obsequio, sub beati Petri et nostra protectione suscipimus, etc. Preterea diffinitionis sententiam, que super causa que inter uos et uenerabilem fratrem nostrum G. Paduanum episcopum de monasterio Candian. diutius est agitata a uenerabilibus fratribus nostris Papiense et Placentino episcopis, et dilecto filio B. electo Sancti Sepulcri, lata esse dignoscitur, sicut in authentico scripto exinde facto continetur, uobis et monasterio auctoritate apostolica confirmamus, et eam firmam et ratam in perpetuum manere sancimus. Ad hec correctionem, ordinationem et dispositionem ipsius monasterii, et omnium ad ipsum pertinentium,  secundum quod uobis per sententiam concessa sunt, tibi, fili abbas, et successoribus tuis, et per uos eidem monasterio duximus integra auc oritate apostolica confirmanda. Statuimus quoque ut infra parochias monasterii et ecclesiarum uestrarum nullus ecclesiam uel oratorium sine assensu episcopi et uestro edificare presumat. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Prohibemus insuper ut nullus laicus a uobis decimas exigere audeat, uel quomodolibet extorquere. Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere,  seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur, etc.


uIAS TUAS, DOMINE, DEMONSTRA MIHI.

    Ego Alexander, catholice Ecclesie episcopus.
    Ego Bernardus, Portuensis et Sancte Rufine episcopus.
    Ego Gualterius, Albanensis episcopus.
    Ego Guillelmus, presbyter cardinalis Sancti Petri ad uincula.
    Ego Boso, presbyter cardinalis Sancte Pudentiane  titulo Pastoris
    Ego Petrus, presbyter cardinalis titulo Sancti Laurentii in Damaso.
    Ego Ioannes, presbyter cardinalis titulo Sancti Marci.
    Ego Oddo, diaconus cardinalis Sancti Nicolaii in Carcere Tulliano.
    Ego Cinthius, diaconus cardinalis Sancti Adriani.
    Ego Manfredus, diaconus cardinalis Sancti Georgii ad uelum Aureum.
    Ego Hugo, diaconus cardinalis Sancti Eustachii iuxta templum Agrippe.
    Ego uitellus, diaconus cardinalis Sanctorum Sergii et Bachi.
    Ego Petrus, diaconus cardinalis Sancte Marie in  Aquiro.


Datum Anagnie, per manum Gratiani, sancte Romane Ecclesie subdiaconi et notarii, XII Kal. Iulii, indictione uI, Incarnationis Dominice anno 1172, pontificatus uero domni Alexandri pape tertii anno XIX.


Signum Bulle plumbee pendentis deperdite.



MXXXuII. Ecclesie S. Donatiani Brugensis bona priuilegiaque confirmat. 
[MIRAEI Opp. diplom., III, 53.]

ALEXANDER episcopus, seruus seruorum Dei, dilectis filiis ROBERTO preposito, AKETTO decano et  canonicis Ecclesie B. Donatiani Brugis, eorumque successoribus canonice instituendis, in perpetuam memoriam.

Effectum iusta postulantibus indulgere, et uigor equitatis et ordo exigit rationis, presertim quando petentium uoluntates, et pietas adiuuat, et ueritas non relinquit.

Quocirca, dilecti in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio, sub B. Petri et nostra protectione suscipimus, et presentis scripti priuilegio communimus.

Statuentes ut quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. Ad hec liberam prepositi uestri electionem, sicuti huc usque habuisse noscimini, uobis et ecclesie uestre duximus in perpetuum confirmandam.

Preterea precibus et instantia dilecti filii nostri nobilis uiri Philippi Flandrensis comitis, benignius inclinati, presenti decreto statuimus ut, sicut a primis temporibus statutum est, quicunque communi electione decani et capituli ecclesie uestre constitutus fuerit prepositus idem a comite Flandrensi cancellarius ordinetur.

Rationabiles etiam consuetudines ecclesie uestre,  et assiduam deuotissimamque diuini seruitii curam, necnon etiam communitatem refectorii ac dormitorii consideratione pia ac prouida constitutam auctoritate apostolica confirmamus, et sicut huc usque seruata est, ita deinceps precipimus inuiolabiliter obseruari.

Sepulturam quoque Flandrensium comitum et notariorum atque officialium suorum, sicut eam hactenus habuistis, necnon etiam aliorum, qui apud uos sepeliri elegerint, nisi excommunicati sint uel interdicti, liberam esse concedimus, ut eorum deuotioni et extreme uoluntati nullus obsistat, salua tamen iustitia illarum ecclesiarum a quibus mortuorum corpora asumuntur.

 Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.

Decernimus ergo ut nulli omnino hominum liceat prefatam ecclesiam temere pertubare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani episcopi reuerentia. Si qua igitur in futurum, etc.

Datum Anagnie per manum Gratiani, sancte Romane Ecclesie subdiaconi et notarii, Iu Nonas  Iulii, indictione sexta, Incarnationis Dominice anno 1173, pontificatus uero domni Alexandri pape III anno decimo quarto.



MXXXuIII. Willelmo archiepiscopo Senonensi, sedis apostolice legato, Turonensi et Burdigalensi archiepiscopis, ac Arten.  electo Bituricensi mandat »ut adigant sub pena excommunicationis parochianos suos ad exsoluenda iura et decimas ecclesie B. Martini.« 
[Défense de S. Martin de Tours, 3.]

ALEXANDER episcopus, seruus seruorum Dei, uenerabilibus fratribus W[ILLELMO] Senonensi apostolice sedis legato, Turonensi et Burdegalensi archiepiscopis, Cenomanensi, Pictauiensi, Andegauensi,  Agennensi, Trecensi et Lingonensi, et dilectis filiis Arten. electo et canonicis Bituricensis Ecclesie, salutem et apostolicam benedictionem.

In conseruandis Ecclesiarum iustitiis, et earum maxime que specialiter B. Petri et nostri iuris existunt, sollicitos uos decet et diligentes uos existere, ne per tepiditatem et negligentiam uestram ecclesiarum iura depereant, que debetis attenta sollicitudine conseruare. Unde [cum] ecclesia Beati Martini Turonensis nullum episcopum preter Romanum pontificem habeat, pro ipsius iustitiis conseruandis tanto uos conuenit sollicitiores existere, quanto specialius iura Romane Ecclesie debetis defendere et fouere, et in his sollicitudo uestra potest amplius commendabilis apparere. Inde est  quod fraternitati uestre per apostolica scripta precipiendo mandamus, quatenus parochianos uestros qui prescripte ecclesie Beati Martini decimas uel alia iura debent exsoluere, studiose monere curetis, eisque sub interminatione excommunicationis iniungere, et eidem ecclesie decimas et alia iura sicut debent, omni contradictione et appellatione cessante, cum integritate persoluant. Si qui autem eorum ipsi ecclesie decimas debitas et alia iura post commonitionem uestram subtrahere forte presumpserint, eos in synodis uestris, sublato appellationis remedio, excommunicatos denuntietis, et usque ad dignam satisfactionem faciatis sicut excommunicatos uitari.

 Datum Anagnie, III Nonas Augusti.



MXXXIX. Priuilegium pro ecclesia S. Martini Turonensi. 
[Ibid., p. 18.]

Cum omnibus ecclesiis et ecclesiasticis personis debitores ex apostolice sedis auctoritate et beneuolentia existamus, illis tamen personis, propensiori studio prouidere nos conuenit, que sancte Romane Ecclesie noscuntur specialiter subiacere. Proinde, dilecti in Domino filii, uestris iustis postulationibus accommodantes assensum, ecclesiam Beati Martini Turonensis, in qua diuino uacatis  officio, que utique ad ius et proprietatem Romane Ecclesie nullo mediante specialiter noscitur pertinere, sub beati Petri et nostra protectione suscipimus, et presentis scripti priuilegio communimus, etc.

Data Anagnie, uII Idus Augusti, indict. uI, anno Christi 1173; pontificatus uero domini Alexandri pape III anno XIu.



MXL. Priuilegium pro Ecclesia Carnotensi. 
[Gall. Christ., uIII, Instr. 339.]

ALEXANDER episcopus, seruus seruorum Dei, dilectis filiis GAUFREDO decano et canonicis Carnotensis  Ecclesie, tam presentibus quam futuris, canonice substituendis, in perpetuum.

Ideo sumus, quanquam immeriti, ad uniuersalis Ecclesie regimen superna prouidentia deputati, etc., statuentes ut quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum et principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis:

Gualdum S. Stephani, et ecclesiam, et omnes decimas eiusdem Gualdi; uillam que dicitur Disconfectura, cum ecclesia ibidem constituta; ecclesiam  de Fontanella; ecclesiam de Boseri; ecclesiam de Poli cum capellis et omnibus ad eas pertinentibus, et decimis Carnoti; ecclesiam Sancti Saturnini cum omnibus pertinentiis suis; ecclesiam Sancti Leodegarii de Alberiis, sicut a Willelmo Senonensi archiepiscopo, apostolice sedis legato curam et administrationem Carnotensis Ecclesie gerente libera et absoluta ab omni iurisdictione archidiaconi capitulo in perpetuum donata est et concessa, Milone archidiacono in cuius erat archidiaconatu, conniuentiam et assensum prebente; preposituram de Aluers; preposituram de Unigradu, preposituram de Masengi; preposituram de Normannia cum hominibus, uillis, territoriis, ecclesiis, capellis, decimis, et terragiis, et aliis consuetudinibus et libertatibus,  et omnibus ad easdem preposituras pertinentibus. Ad hec presenti decreto sancimus, et auctoritate apostolica arctius prohibemus ne quis in ciuitate uestra uel suburbiis sibi contiguis absque auctoritate et assensu episcopi uestri et uestro ecclesiam, capellam, oratorium uel cemeterium construere audeat, salua apostolice sedis auctoritate. Insuper etiam nichilominus districte presenti pagina prohibemus ne alicui liceat parochianos Carnotensis Ecclesie excommunicatos, uel nominatim interdictos pre uobis ad diuina officia, aut ad sepulturam recipere, uel eis absque satisfactione congrua absolutionis beneficium indulgere. Libertates quoque seu immunitates, siue a Romanis pontificibus,  siue ab episcopis uestris, uel etiam a regibus et principibus uobis et Ecclesie uestre indultas, et antiquas et rationabiles consuetudines ipsius Ecclesie confirmamus, et eas decernimus obtinere perpetuam firmitatem.

Decernimus ergo, etc., salua sedis apostolice auctoritate.

Ego Alexander catholice Ecclesie episcopus.


[Sequuntur plurimi cardinales.]

Datum Anagnie, per manum Gratiani, sancte Romane Ecclesie subdiaconi et notarii, u Idus Septembris, indictione uI, Incarnat. Domini anno 1173, pontificatus uero domini Alexandri pape III anno XIu.



MXLI. Priuilegium pro ecclesia B. Thome Teatina. 
[UGHELLI, Italia sacra, uI, 707.]


ALEXANDER episcopus, seruus seruorum Dei, uenerabili fratri Andree Teatino episcopo, eiusque successoribus canonice substituendis, in perpetuum.

In eminenti sedis apostolice specula disponente Domino constituti, etc. Eapropter, uenerabilis in Christo frater episcope, tuis iustis postulationibus clementer annuimus, et predecessorum nostrorum sanct. mem. Nicolai II, Paschalis II et Eugenii III Romanorum pontificum uestigiis inherentes, B. Thome Teatinam Ecclesiam, cui Deo auctore preesse dignosceris, sub B. Petri et nostra protectione  suscipimus, et presentis scripti priuilegio communimus; statuentes ut quascunque possessiones, quecunque bona eadem Ecclesia inpresentiarum iuste et canonice possidet, etc. in quibus hec propriis duximus exprimenda nominibus.

Parochiam Teatine Ecclesie, sicut antiquis, et iustis limitibus terminatur, scilicet a Staffilo inter montes, et ipso monte de Ursa, et quomodo pergit in Coza, et ponit terminum in aqua subtus usque ad aquam Sonulani, et quomodo pergit in montem de Reste et uadit per Crinis montem, et qualiter pergit usque mons Selani, et quomodo pergit in ipso flumine, qui dicitur Trinium usque ad littora maris, et per littora maris usque in Piscariam, et redit in priorem finem, uidelicet in predicto Staffilo.  Preterea ipsam Teatinam ciuitatem, castellum Treuellianum, uillam magnam, montem Filardi, castellum Orni, castellum Scurcula, castellum S. Pauli, castellum, quod dicitur Furca, castellum Genestrule et castellum S. Cosidii cum eorum pertinentiis; ultra Piscariam uero, castellum montis Siluani, ecclesiam Sancte Marie in Rigoli, castellum Sculcule, castellum Lastiniani, ecclesiam S. Marie de Populo, ecclesiam S. Iuste cum pertinentiis suis, in Aterno plebem S. Leguntiani, et Domitiani, ecclesiam S. Thome, ecclesiam S. Saluatoris, ecclesiam S. Ierusalem, et ecclesiam S. Nicolai cusu omnibus earum pertinentiis; decimam pontis et portus Aterni in Buclanico, ecclesiam S.  Saluatoris et S. Angeli cum decimis comitis, plebem S. Siluestri, decimas comitis, in castello S. Angeli trium finium, et decimas castellorum, que in Teatino episcopatu sub dominio comitis Roberti de Rotello fuerunt, et quod Teatina ecclesia in castello Septi tenet, ecclesiam S. Marie in Bari, ecclesiam S. Blasii; in Lanciano monasterium S. Martini de Pallitta, ecclesiam S. Lentii, in Atissa cum omnibus pertinentiis suis, monasterium S. Ioannis in Arclano, monasterium S. Angeli in Cirnaclano cum omnibus pertinentiis suis; in monte Odensi ecclesiam S. Nicolai, et medietatem ecclesie S. Marie, ecclesiam S. Saluatoris, et ecclesiam S. Petri cum pertinentiis suis, monasterium S. Mauri cum beneficio suo, monasterium S. Salui, ecclesiam S. Nicolai  de Heremitano; in Ortana ecclesiam S. Marie, et S. Georgii cum earum pertinentiis, monasterium S. Marie in Basilica: in ciuitate Luparelli plebem S. Petri cum pertinentiis suis, monasterium Sancte Marie in Palatio, ecclesiam Sancti Iacobi de Turcella cum pertinentiis earum, monasterium S. Pancratii, monasterium Sancte Marie de Letto cum Casale, aliisque ad ipsam pertinentibus, monasterium S. Martini in ualle, ecclesiam S. Iustini in Casule, in castro Bissi plebem Sancte Marie cum pertinentiis suis, plebem S. Martini filiorum Tresidii, ecclesiam S. Marie de Casa Candidelle, ecclesiam S. Petri in castro Lori, ecclesiam S. Marie in Biano, ecclesiam Sancti Basilii, monasterium S. Petri in Campis, ecclesiam S. Nicolai de Sunnio  uiculo, ecclesiam Sancte Marie de Latro; in Abbateio plebem S. Martini cum pertinentiis suis, ecclesiam Sancti Francisci de plebe, plebem de Iuliano, plebem S. Cecilie, plebem de Pizzocortano, ecclesiam S. Lucie de Argelli, ecclesiam Sancti Lini, plebem de Ouele, plebem Sancte Marie de Caramanico, plebem S. Ioannis de Abbateio, ecclesiam S. Cosidii, et ecclesiam S. Pontii de S. ualentino in castello de Iocco, ecclesiam S. Marie in Percle, ecclesiam S. Eustasii, ecclesiam Sancti Martini de Fara: inter montes ecclesiam S. Ioannis de Pedara, ecclesiam S. Ioannis de Cantalupo, ecclesiam S. Saluatoris de Limari, ecclesiam S. Marie de Sparpalia, ecclesiam S. Nicolai de Ilice, ecclesiam S. Saluatoris de ualle surda, ecclesiam  S. Marie de ualle Caruncli, ecclesiam Sancte Trinitatis de Faragine, ecclesiam S. Ioannis in ualdo cum omnibus pertinentiis earum, ecclesiam Sancti Petri de Troia, ecclesiam Sancte Marie de Tasso.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur eorum, pro quorum gubernatione ac sustentatione concessa sunt usibus omnimodis profutura, saluo iure beati Petri proprietatis et apostolice sedis auctoritate. Si qua igitur in futurum, etc.

     Ego Alexander, catholice Ecclesie episcopus.
    Ego Hubaldus, Ostien. episc.
    Ego Bernardus, Portuensis S. Rufine episcopus.
    Ego Guillelmus, presb. card. tit. S. Petri ad uincula.
    Ego Boso, presb. card. S. Pudentiane tit. Pastoris.
    Ego Petrus, presb. card. tit. S. Laurentii in Damaso.
    Ego Ioannes, presb. cardinalis t. S. Marci.
    Ego Manfredus, presbyter card. tit. S. Cecilie.
    Ego Petrus, presbyter cardinalis tit. S. Susanne.
    Ego Oddo, diac. card. S. Nicolai in Carcere Tulliano.
    Ego Cinthius, diac. card S. Adriani.
     Ego Hugo, diac. card. S. Eustachii iuxta Templum Agrippe.
    Ego uitellius, diac. card. SS. Sergii et Bacchi.
    Ego Hugo, diacon. card. S. Angeli.


Dat. Anagnie, per manum Gratiani, S. R. E. suddiaconi et notarii, Iu Kalend. Octobr., indict. uII, Incarnat. Domin. anno 1173, pontif. uero domini Alexandri pape III an. quarto decimo.



MXLII. Oddoni magistro militie Templi Hierosolymitani, et eius successoribus ac fratribus uaria priuilegia concedit. 
[RYMER, Federa, etc., I, 27.]

ALEXANDER episcopus, seruus seruorum Dei, dilectis  filiis ODDONI, magistro religiose militie Templi quod Ierosolymis situm est, eiusque successoribus et fratribus, tam presentibus quam futuris, regularem uitam professis, in perpetuum.

Omne datum optimum et omne donum perfectum desursum est, descendens a Patre luminum, apud quem non est transmutatio, nec uicissitudinis obumbratio . Proinde, dilecti in Domino filii, de uobis et pro uobis omnipotentem Dominum collaudamus, quoniam in uniuerso mundo uestra religio et ueneranda institutio nuntiatur.

Cum enim natura essetis filii ire, et seculi uoluptatibus dediti, nunc per aspirantem gratiam Euangelii non surdi auditores effecti, relictis pompis secularibus, et rebus propriis, dimissa etiam  spatiosa uia que ducit ad mortem, arduum iter quod ducit ad uitam humiliter elegistis, atque ad comprobandum quod in Dei militie specialiter computemini, signum uiuifice crucis in uestro pectore assidue circumfertis.

Accedit ad hoc quod tanquam uiri Isrelite, atque instructissimi diuini prelii bellatores, uere caritatis flamma succensi, dictum Euangelium operibus adimpletis; quo dicitur: Maiorem hac dilectionem nemo habet, quam ut animam suam ponat quis pro amicis suis .

Unde etiam iuxta summi Pastoris uocem animas uestras pro fratribus ponere, eosque ab incursibus paganorum defensare minime formidatis; et cum  nomine censeamini milites Templi, constituti estis a Domino catholice Ecclesie defensores, et inimicorum Christi impugnatores.

Licet autem uestrum studium, et laudanda deuotio in tam sacro opere, toto corpore et tota mente desudet, nichilominus tamen uniuersitatem uestram exhortamur in Domino, atque in peccatorum remissionem, auctoritate Dei et B. Petri apostolorum principis tam uobis quam seruitoribus uestris iniungimus, ut pro tuenda catholica Ecclesia, et ea que est sub paganorum tyrannide, de ipsorum spurcitia eruenda, expugnando inimicos crucis, inuocato Christi nomine, intrepide laboretis. Ea etiam que de eorum spoliis ceperitis, fidenter in usus uestros conuertatis; et ne de his contra uelle  uestrum portionem alicui dare cogamini, prohibemus. Statuentes ut domus seu templum, in quo estis ad Dei laudem et gloriam, atque defensionem suorum fidelium et liberandam Dei Ecclesiam congregati, cum omnibus possessionibus et bonis suis, que inpresentiarum legitime habere cognoscitur, aut in futurum concessione pontificum, liberalitate regum uel principum, seu aliis iustis modis, prestante Domino, poterit adipisci, perpetuis futuris temporibus sub apostolice sedis tutela et protectione consistat.

Presenti quoque decreto sancimus ut uita religiosa, que in domo uestra est, diuina inspirante gratia, instituta, ibidem inuiolabililer obseruetur, et fratres inibi, omnipotenti Domino seruientes,  caste et sine proprio uiuant, et professionem suam dictis et moribus comprobantes, magistro suo, aut quibus ipse preceperit, in omnibus et per omnia subiecti et obedientes existant.

Preterea quemadmodum domus ipsa huius sacre institutionis uestre et ordinis fons et origo esse promeruit, ita nichilominus omnium locorum ad eam pertinentium caput et magistra in perpetuum habeatur.

Ad hec adiicientes, precepimus ut, obeunte te, dilecte in Domino fili Oddo, uel tuorum quolibet successorum, nullus eiusdem domus fratribus preponatur, nisi militaris et religiosa persona, que uestre conuersationis habitum sit professa, nec ab aliis, nisi ab omnibus fratribus insimul uel a  saniori parte, qui proponendus fuerit, eligatur.

Porro consuetudines ad uestre religionis et officii obseruantiam a magistro et fratribus communiter institutas, nulli ecclesiastice, seculariue persone infringere uel minuere sit licitum; easdem quoque consuetudines a uobis aliquanto tempore obseruatas et scripto firmatas, non nisi ab eo qui magister est, consentiente tamen saniori parte capituli, liceat immutari.

Prohibemus siquidem et omnimodis interdicimus ut fidelitates, hominia, siue iuramenta, uel reliquas securitates, que a secularibus frequentantur, nulla ecclesiastica secularisue persona a magistro et fratribus eiusdem domus exigere audeat.

 Illud autem scitote quoniam sicut uestra sacra institutio et religiosa militia diuina est prouidentia stabilita, ita nichilominus, nullius uite religiosioris obtentu, ad locum alium uos conuenit transuolare; Deus enim qui est incommutabilis et eternus mutabilia corda non approbat, sed potius sacrum propositum semel inceptum perduci uult usque in finem debite actionis.

Quot et quanti sub militari cingulo et chlamide terreni imperii Domino placuerunt, sibique memoriale perpetuum reliquerunt! Quot et quanti in armis bellicis constituti pro testamento Dei et paternarum legum defensione suis temporibus fortiter dimicarunt, atque manus suas in sanguine infidelium Domino consecrantes, post bellicos sudores  eterne uite brauium sunt adepti! uidete itaque uocationem uestram, tam milites quam seruientes, atque iuxta Apostolum, unusquisque uestrum, in qua uocatione uocatus est, in ea permaneat .

Ideoque fratres uestros semel deuotos atque in sacro collegio uestro receptos, post factam in uestra militia professionem, et habitum religionis assumptum reuertendi ad seculum nullam habere precipimus facultatem; nec alicui eorum fas sit post professionem factam, semel assumptam Crucem Dominicam, et habitum uestre religionis abiicere, uel ad alium locum, seu etiam monasterium maioris siue minoris religionis obtentu, inuitis siue inconsultis fratribus, aut eo qui magister exstiterit,  liceat transmigrare, nullique ecclesiastice seculariue persone ipsos suscipiendi aut retinendi licentia pateat.

Et quoniam qui sunt Ecclesie defensores, de bonis Ecclesie debent uiuere ac sustentari, de rebus mobilibus, uel se mouentibus, seu de quibuslibet que ad uestram uenerabilem domum pertinent, a uobis decimas exigi, contra uoluntatem uestram omnimodis prohibemus.

Ut autem ad plenitudinem salutis et curam animarum uestrarum nichil uobis desit, et ecclesiastica sacramenta et diuina officia uestro sacro collegio commodius exhibeantur, simili modo sancimus ut liceat uobis honestos clericos et sacerdotes, secundum  Deum, quantum ad uestram conscientiam ordinatos undecunque ad uos uenientes suscipere; et tam in principali domo uestra, quam etiam in obedientiis et locis sibi subditis, uobiscum habere, dummodo, si e uicino sunt, eos a propriis episcopis expetatis, iidemque nulli alii professioni uel ordini teneantur obnoxii; quod si episcopi eosdem forte uobis concedere noluerint, nichilominus tamen eos suscipiendi et retinendi auctoritate sancte Romane Ecclesie licentiam habeatis.

Si uero aliqui horum post factam professionem, turbatores religionis uestre aut domus, uel etiam inutiles apparuerint, liceat uobis eos cum saniori parte capituli amouere, eisque transeundi ad alium  ordinem, ubi secundum Deum uiuere uoluerint, licentiam dare, et loco ipsorum alios idoneos substituere, qui etiam unius anni spatio in uestra societate probentur; quo peracto, si mores eorum hoc exegerint et ad uestrum seruitium utiles inuenti fuerint, tunc demum professionem faciant regulariter uiuendi, et magistro suo obediendi, ita tamen ut eumdem uictum et uestitum uobiscum habeant, necnon lectisternia, excepto eo quod clausa uestimenta portabunt.

Sed nec ipsis liceat de capitulo, uel cura domus uestre se intromittere, nisi quantum a uobis fuerint requisiti; preterea nulli persone, extra uestrum capitulum, sint subiecti; tibique, dilecte in Domino fili Oddo, tuisque successoribus, tanquam magistro  et prelato suo, in omnibus et per omnia obedientiam deferant.

Precipimus insuper . . . . . ordinationes earumdem clericorum, qui ad sacros gradus fuerint promouendi, a quocunque malueritis catholico suscipiatis episcopo, siquidem gratiam et communionem apostolice sedis habuerit, qui, nimirum nostra fultus auctoritate, quod postulatur indulgeat.

Eosdem autem pro pecunia predicare, aut lucro, uosque pro eiusmodi causa eos ad predicandum mittere prohibemus, nisi forte magister Templi, qui pro tempore fuerit, certis ex causis id faciendum prouiderit.

Quicunque sane ex his in uestro collegio suscipientur, stabilitatem loci, conuersionem morum,  seque militaturos Domino diebus uite sue, sub obedientia magistri Templi, posito scripto super altari, in quo contineantur ista, promittant, saluo quoque episcopis iure episcopali, tam in decimis quam oblationibus et sepulturis.

Nihilominus uobis concedimus facultatem, in locis sacro Templo collatis, ubi familia uestra habitat, oratoria construere, in quibus utique ipsa familia diuina officia audiat; ibique, si quis ex uobis uel ex eadem familia mortuus fuerit, tumuletur; indecens enim est et animarum periculo proximum, religiosos fratres, occasione adeunde ecclesie se uirorum turbis et mulierum frequentie immiscere.

Ceterum decimas quas consilio et consensu episcoporum de manu clericorum uel laicorum studio  uestro extrahere poteritis, illas etiam [quas,] consentientibus episcopis et eorum clericis, acquretis, uobis auctoritate apostolica confirmamus.

Decernimus insuper auctoritate apostolica, ut ad quemcunque locum uos uenire contigerit, ab honestis atque catholicis sacerdotibus penitentiam, unctiones, seu alia quelibet sacramenta ecclesiastica, uobis suscipere liceat, ne forte ad perceptionem spiritualium bonorum uobis quidpiam deesse ualeat.

Quia uero in Christo omnes unus sumus et non est personarum differentia apud Deum, tam remissionis peccatorum quam alterius beneficentie atque apostolice benedictionis que uobis indulta est etiam  familiam uestram, et seruientes uestros, uolumus esse participes.

Cum autem fratres uestri, qui ad suscipiendas collectas destinati fuerint, in ciuitatem, castellum uel uicum aduenerint, si forte locus ille interdictus sit, in iucundo eorum aduentu pro Templi honore, et eorumdem militum reuerentia, semel in anno aperiantur ecclesie, et exclusis excommunicatis diuina officia celebrantur.

Nulli ergo omnino hominum liceat predictum locum temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur uestris et aliorum Dei fidelium usibus omnimodis profutura. Si quis igitur huius nostre  constitutionis paginam sciens contra eam temere uenire tentauerit, secundo tertioue commonitus, nisi reatum suum congrua satisfactione correxerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi alienus fiat, atque in extremo examine districte ultioni subiaceat; conseruantes autem hec omnipotentis Dei et beatorum Petri et Pauli apostolorum eius, benedictionem et gratiam consequatur. Amen, amen, amen.

    Ego Alexander, catholice Ecclesie episcopus.
    Ego Hubaldus, Ostiensis episcopus.
    Ego Bernardus, Portuensis et Sancte Rufine  episcopus.
    Ego uic. Sancti Petri, ad uincula presbyter cardinalis.
    Ego Boso, presbyter cardin. S. Pudentiane tituli Pastoris.
    Ego Petrus, tit. S. Laurentii in Damaso.
    Ego Ioannes, presbyter cardinalis S. Marci.
    Ego Manfredus, presb. card. tit. S. Cecilie.
    Ego Petrus, presb. card. tit. S. Chrysogoni.
    Ego Oddo, diac. card. S. Nicolai in Carcere Tulliano.
    Ego Cinthius, diac. card. S. Adriani.
    Ego Hugo, diac. card. S. Eustachii iuxta templum Agrippe.
     Ego uitellus, diac. card. SS. Sergii et Bacchi.
    Ego Hugo, diac. card. S. Angeli.


Datum Anagnie, per manum Gratiani, sancte Romane Ecclesie subdiaconi et notarii, uII Kalend. Nouemb., indictione uI, Incarnationis Dominice anno 1173, pontificatus uero domni Alexander pape III anno quinto decimo.



MXLIII. Ad Henricum Remensem archiep.---Pro abbate Maricolensi aduersus Willelmum, castellanum de S. Audomaro. 
[MARTEN., Ampl. Collect., II, 993.]

 Ex transmissa conquestione abbatis monasterii de Maricolis nobis innotuit quod nobilis uir Willelmus, castellanus de S. Audomaro, quasdam decimas et terragia ad prescriptum monasterium pertinentia uiolenter auferre presumit. Quia igitur ad nostrum spectat officium, iura prescripti monasterii conseruare pariter et tueri, fraternitati tue per apostolica scripta mandamus, quatenus eumdem W. sollicite moneas, et, si necesse fuerit, appellatione remota, ecclesiastica districtione compellas, ut ablatas decimas et terragia uel eorum estimationem absque diminutione prescripto monasterio restituat, et de percipiendis nullam ei de cetero molestiam inferat uel grauamen, aut in presentia tua infra XL dies post harum susceptionem, sublato  appellationis remedio, iustitie faciat complementum.

Data Anagnie, XIu Kal. Dec.



MXLIu. Ecclesie de Castello protectionem suscipit eiusque bona ac possessiones confirmat. 


ALEXANDER episcopus, seruus seruorum Dei, dilectis filiis RADULPHO, abbati ecclesie de Castello, eiusque fratribus, tam presentibus quam futuris, regularem uitam protessis, in perpetuum.

Religiosam uitam eligentibus, etc. Quapropter, dilecti in Domino filii, uestris iustis postulationibus clementer annuimus et prefatam ecclesiam, in  qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus. Inprimis siquidem statuentes ut ordo canonicus, qui secundum Deum et B. Augustini regulam, et institutionem fratrum Premonstratentium in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus  hec propriis duximus exprimenda uocabulis:




Sane noualium uestrorum que propriis manibus aut sumptibus colitis, siue de nutrimentis uestrorum animalium nullus a uobis decimas exigere presumat. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sepulturam quoque ipsius loci liberam esse decernimus ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. In parochialibus autem ecclesiis, liceat  uobis quatuor aut tres de canonicis uestris ponere, quorum unus episcopo presentetur, ut ab ipso animarum curam suscipiat, et ei de spiritualibus, uobis uero de temporalibus debeat respondere. Liceat quoque uobis clericos uel laicos liberos e seculo fugientes, ad conuersionem uestram recipere, et eos absque alicuius contradictione in uestra ecclesia retinere. Prohibemus insuper ut nulli fratrum uestrorum post factam in eodem loco professionem, aliqua leuitate, sine prioris uel abbatis licentia fas sit de claustro discedere, discedentem uero absque communium litterarum cautione nullus audeat retinere. Statuimus preterea ut nulli ecclesiastice seculariue persone liceat indebitis et inconsuetis exactionibus ecclesias uestras  et clericos ibidem commorantes grauare uel indebite fatigare. Illud autem modis omnibus prohibemus, ne pro electione uel benedictione abbatis uestri quidquam aliquis exigere, uel extorquere presumat, quia libera et gratuita debet esse abbatis electio et benedictio. Obeunte uero te nunc eiusdem loci abbate, uel tuorum quolibet successorum, nullus cuiuslibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et B. Augustini regulam prouiderint eligendum.

Decernimus ergo, etc.

    Ego Alexander, catholice Ecclesie episcopus.
    Ego Hubaldus, Ostiensis episcopus.
     Ego Bernardus, Portuensis episcopus.
    Ego Walterius, Albanensis episcopus.
    Ego Ioannes, presbyter cardinalis Ecclesie S. Anastasie.
    Ego Willelmus, presbyter cardinalis S. Petri ad uincula.
    Ego Boso, cardinalis S. Pudentiane Ecclesie presbyter.
    Ego Oddo, diaconus cardinalis S. Nicolai in Carcere Tulliano.
    Ego Cinthius, cardinalis diaconus S. Adriani.
    Ego Hugo, diaconus cardinalis.
    Ego Witellius, diaconus cardinalis SS. Sergii et Bacchi.
     Ego Wanfredus, presbyter cardinalis S. Cecilie.
    Ego Petrus, presbyter cardinalis S. Chysogoni.


Datum Anagnie, per manum Gratiani, sancte Romane Ecclesie. . . . . . . XIII Kal. Decembris, indict. uI, Incarnationis Dominice anno 1173, pontificatus uero domni Alexandri pape III anno Xu.



MXLu. Ad Henricum Remensem archiep.---Pro magistro Radulfo. 
[MARTEN., Ampl. Collect., II, 994.]

Significante nobis magistro Radulfo accepimus, quod cum causa inter ipsum et Ioannem  de Nouis edibus super XXX lib. Remensis monete in curia tua agitata diutius fuisset, et eidem R. pretaxata pecunie restitutio adiudicata, prenominatus Ioannes a curia tua contumaciter recedens, iuris equitati parere contempsit. Unde in eum tanquam in contumacem excommunicationis sententiam promulgasti. Nos igitur sententiam ipsam, sicut rationabiliter lata est, ratam et firmam habentes, eam usque ad dignam satisfactionem precipimus inuiolabiliter obseruari.

Data Anagnie, II Kal. Decembris.



MXLuI. Abbatie S. Ioannis canonicorum regularium ordinis S. Augustini ualentianensis possessiones et priuilegia confirmat. 
[MIRAEI, Opp. dipl., II, 829.]


ALEXANDER episcopus, seruus seruorum Dei, dilectis filiis GILLEBERTO abbati ecclesie S. Ioannis Baptiste de ualencenis, eiusque fratribus, tam presentibus quam futuris, regularem uitam professis, in perpetuum.

Desiderium quod ad religionis propositum et animarum salutem pertinere monstratur, animo nos decet libenti concedere, et petentium desideriis congruum impertiri suffragium. Eapropter, dilecti  in Domino filii, uestris iustis postulationibus clementer annuimus, et prefatam ecclesiam, in qua diuino mancipati estis obsequio, sub B. Petri et Pauli protectione suscipimus, et presentis scripti priuilegio communimus. In primis siquidem statuentes ut ordo canonicus qui secundum Deum et B. Augustini regulam atque institutionem Arrensium, id est Arroasie abbatie, fratrum in eadem ecclesia institutus esse dignoscitur perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu iustis  aliis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; ecclesiam Sancti Petri in foro, ecclesiam de Alneto et de Saltem cum possessionibus suis, et omnibus decimis earumdem uillarum; altare de Struem cum quinque hortulis in eadem uilla, altaria de Elpines et de Presel, altare de Sepmeries, scholas totius castri de ualencenis, quas ab antiquo ecclesia uestra possedit; mansiones canonicorum que sunt circa ecclesiam cum camba una; mansionem Geruasii de Prouino ante fores ecclesie; domum que fuit magistri Adam, domum  Gonteri de Putero, cum domo Fredesendis et aliis domibus que ad illas pertinent cum furno, censuales domos quas habetis in ualencenis; terram de Mortrui, molendinum quod dicitur Fossart; hortum ad olera fratrum intra septa castri, etc., comitem et familiam eius, ministeriale ipsius quoque, et omnes de pane uestro uiuentes, castellanos et pares cum familiis suis, ministerialibus quoque, clericos scholares et canonicorum familias. Sane noualium uestrorum que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Cum autem commune interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa  uoce diuina officia celebrare. Sepulturam quoque illius loci liberam esse decernimus ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia matricis ecclesie.

In parochialibus autem ecclesias quas tenetis, liceat uobis quatuor, aut tres ad minus de canonicis uestris ponere, quorum unus episcopo presentetur, ut ab ipso animarum curam suscipiat, et ei de spiritualibus, uobis autem de temporalibus debeat respondere, etc.

Datum Anagnie, per manum Gratiani S. Romane Ecclesie subdiaconi et notarii, II Non. Dec., ind. uII, Inc. Dom. anno 1193, pontificatus uero D.  Alexandri pape III anno Xu.



MXLuII. Ad Henricum Remensem archiep. et suffraganeos eius.---De necessitatibus Ecclesie Orientalis, et ut paci intendant inter Ludouicum Francie et Henricum Anglie reges. 
[MARTEN., Ampl. Collect., II, 994.]

Non sine graui dolore et mestitia cordis audimus terram illam sanctam, in qua steterunt pedes Domini, extremis periculis subiici, et contra eam nefariam paganorum gentem exsecrabilis robore uirtutis armari, cum tanta sit illius gentis multitudo atque potentia, quod nisi ille apud quem non est differentia in multis uincere uel in paucis,  eidem terre subuenerit, timendum est nobis et uniuersitati fidelium, ne sanctuarium Dei paganorum, quod absit! direptionibus exponatur, et ibidem periclitetur fides Christiani nominis, ad quam tuendam et conseruandam Ecclesiarum prelati uigiles debent existere, et parochianos suos feruentius animare, ut sicut potentia regum et principum et aliorum fidelium Christi non sine multa effusione sanguinis erepta est terra illa de manibus impiorum, ita etiam eorum uiribus et labore ab ipsorum impetu illesa possit, cooperante Domino, conseruari, prout est hactenus per Dei misericordiam conseruata. Sane ut ista gens nefaria ualeat exsequi quod in corde nequiter conceperunt,  facti sunt unanimes et concordes, qui antehac uidebantur ab inuicem dissentire, et usque adeo furor eorum et iniquitas creuit, quod ab una parte Aegyptii et Turci, et ab altera Perse et Medi in confusionem fidelium et interitum conuenerunt, et hoc anno per duorum mensium spatium deuastationi eiusdem terre cum campestri exercitu intrepidi institerunt, qui olim fortitudinem fidelium illuc de ultramontanis partibus uenientium in propriis finibus formidare solebant. Illud est siquidem quod eidem nefarie genti inter cetera prestat ad hoc presumendum, audaciam, uigorem, quia ubique fere inter Christianos reges et principes guerra mota est et contentio, et sic peccatis nostris exigentibus factum est ut se interimant  mutua clade bellorum, qui olim consueuerant nationes paganas et exteras debellare.

Licet autem bella que inter alios principes Christianos geruntur, inimicos crucis Christi in his que conceperunt audaces faciant, illa tamen guerra que inter carissimos in Christo filios nostros L. Francorum, et Henricum Anglorum illustres reges hostiliter exercetur, eos fortes reddit amplius et audaces, cum uideant eos mutuis bellis et contentionibus detineri, quorum uiribus se fugatos sepe recolunt et contritos. Quoniam igitur eisdem regibus et Christianitati plurimum expedit ut ipsi inter se pacem habeant, cum de ipsorum guerra uterque grauia damna noscatur et pericula sustinere, et Orientalis Ecclesia  duris paganorum afflictionibus fatigetur: nos attendentes quomodo nobis ex ministerio suscepte seruitutis immineat paci et concordie intendere singulorum, et prescripte terre imminentibus sibi periculis pastorali sollicitudine prouidere; considerantes etiam qualiter uestra et uniuersorum ecclesiasticorum uirorum intersit super his nobiscum pariter diligentem operam adhibere; prudentiam uestram ad hec tanto confidentius inuitamus, quanto uos scimus in his magis esse sollicitos, que ad honorem Dei ac commune Christianitatis pertineant incrementum. Inde est quod fraternitatem uestram monemus attentius et mandamus, quatenus reformationi pacis inter utrumque regem diligentius intendentes, eumdem regem  Francorum fratrem tuum, frater archiepiscope, sollicite moneatis, et inducere laboretis, ut ad habendam pacem cum prefato rege Anglorum animum suum, quantum saluo honore suo fieri poterit, clementer inclinet, et orientali terre per potentiam regni sui celeri uirtute succurrat. Homines quoque qui sunt de prouincia uestra propensius animetis, ut secundum exhortationem uenerabilis fratris nostri Liddensis episcopi, et dilecti filii subprioris Dominici Sepulchri, religiosorum et honestorum uirorum, qui propter hoc ad ultramontanas partes legatione funguntur, defensioni eiusdem terre fideliter et diligenter intendant, et clero et populo ipsius terre celeriter succurrere non postponant,  ita quod tam uos, quam ipsi propter hoc immarcescibilem coronam possitis, largiente Domino, promereri, et eadem terra fidelium adiuta presidio infidelium uiolentiis non succumbat.

Data Anagnie, X Kal. Ianuarii.



ANNO 1160-1174.



MXLuIII. Willelmo episcopo Noruicensi respondet »uicarios si personatum sibi falso assumentes contra personas se erexerint, in eodem episcopatu ad officii sui exsecutionem non esse admittendos.« 




MXLIX. Ad W[illelmum] Norwicensem episcopum.---De frustratoriis appellationibus, etc.
[Epist. Gilberti Foliot., ed GILES, II, 95.]


ALEXANDER episcopus, seruus seruorum Dei, uenerabili fratri Norwicensi episcopo, salutem.

Ex tenore litterarum tuarum et quorumdam relatione accepimus, quod multi subditorum tuorum non suam iustitiam attendentes, sed proteruitati potius insistentes, te litibus et uerbis contentiosis ac tediosis afficiunt, et maxime sacerdotum filii, et ecclesiarum uicarii, qui, defunctis patribus uel dominis suis, in ecclesiis et possessionibus earum, spreta sacramentorum aut fidei religione, frustratoriis appellationibus se tuentur, et sic locis quibus  aliorum nomine seruiebant, auctoritate sua incubare presumunt, antequam in uacantibus ecclesiis persone possint idonee subrogari. Demum uero cum in causam trahuntur, in facinus consimile lapsos, et cum eis aut aliis talibus coniuratos, in testimonium sue prauitatis adducunt, et sic falsum quod intendunt, uerisimiliter monstrare conantur. Quidam etiam nostris apicibus impetratis eos falsare non metuunt, et sic scriptis ad uoluntatem suam conuersis, delegatos a nobis iudices frequentius circumuenire attentant. Unde, quoniam decet nos moribus huiusmodi medelam congruam adhibere, et supradictos cauillatores a tam presumptuosis litigiis sicut conuenit seuius cercere, sollicitudini tue super his significatione presentium respondemus,  ut personas ecclesiarum in tua diecesi consistentium, ita tuis et dominorum fundi authenticis scriptis premunias, ut, cum aliquam illarum decedere forte contigerit, decedentis filius uel uicarius, seu alius quilibet personatum ecclesie uacantis uiro idoneo conferendi tibi uiam preripere aliqua calliditate non possit. Quod si aliquis talium frustratorie dilationis causa ad nostram audientiam appellauerit, et appellationi sue terminum prolixum prefixerit, tu ei diem infra quem sedem apostolicam possit conuenienter adire assignes, et si ad illum uenire contempserit, tu ipsum extunc iudicio tuo super his que in questione uertuntur, sine contradictione aliqua stare omni excusatione et appellatione cessante,  districte compellas. Si autem quisquam appellationi sue terminum congruentem prefigat, nec tamen eam ad diem prefixum fuerit prosecutus, ipsum nichilominus extunc sententie tue sicut de alio diximus, appellatione remota, parere constringas. uerum si coram te uel alio quolibet huiusmodi negotia uentilentur, noluimus ut aliqui morbo simili laborantes, si certum sit aut legitime possint conuinci super his, si ab alterutra parte adducti fuerint, in testimonium recipiantur. Ad hec, de sacerdote illo qui litteras nostras quas nobis misisti falsauit, discretioni tue presentium auctoritate precipimus, ut, si inueniri poterit, omni officio sacerdotali et beneficio ecclesiastico perpetuo priuatum, in aliquod monasterium districte religionis  detrudas, ut ibi tanti facinoris penas luens, se talia commisisse defleat, et alii per hoc a consimilibus ualeant de cetero deterreri. Quod si aliquos de consimilibus ulterius deprehendere poteris, ipsos arctissime custodie, sublato appellationis remedio, tradas, donec apostolicum susceperis inde mandatum.



ANNO 1163-1174.



ML. Ad Rogerum Wigorniensem episcopum.---De iis qui se ecclesiastice professionis esse fingentes, matrimonia contrahunt; de sacerdotibus fornicariis.
[Epist. Gilberti Foliot, ed. GILES, II, 97.]

 Inter cetera sollicitudinis tue cure commissa, prudentie tue conuenit studiose ac diligenter attendere, ut tales ecclesiis tue gubernationi commissis ministros ordines et preponas, qui et domui Domini sciant decenter disponere, et populo Dei preesse possint utiliter et prodesse. Peruenit autem ad audientiam nostram quod quidam in tua diecesi commorentur, qui se ecclesiastice professionis esse fingentes, cum tamen ecclesiastica beneficia habeant, matrimonia contrahunt, et adepta beneficia nichilominus obtinere contendunt. Alii autem, licet filii sacerdotum existant, patribus suis in ecclesiis quasi hereditario iure succedunt, et in his postmodum instituti, ad sacros ordines minus licite promouentur.  Quod quia indignum est, et sacrorum canonum institutionibus noscitur penitus obuiare, fraternitati tue per apostolica scripta precipiendo mandamus, quatenus illos qui infra subdiaconatum matrimonia contraxerunt, a suis uxoribus separari nulla ratione permittas, nisi de communi assensu ille ad religionem transire uoluerint, et ipsi in Dei seruitio iugiter commorari. Si autem cum uxoribus uixerint, ecclesiastica beneficia, que ad illos tantum qui assidue in seruitio Dei persistunt, spectare noscuntur, non debent ullatenus obtinere. Ipsi uero, qui in subdiaconatu uel supra ad matrimonia conuolarunt, mulieres possunt et debent inuitas et renitentes relinquere, nec huiusmodi coniunctio matrimonium, sed contubernium est potius nuncupandum.  Presentium etiam tibi auctoritate iubemus ut filios sacerdotum in paternis ecclesiis ministrare, uel eas occasione qualibet obtinere nullatenus patiaris, sed ipsos ab ecclesiis, in quibus patres eorum ministrasse noscuntur, cessante omni appellationis obstaculo, studeas penitus amouere. De sacerdotibus uero publice fornicariis discretioni tue nichilominus precipiendo mandamus, ut eos diligenter conuenias et attentius commoneas, quod fornicarias suas dimittant, et a se prorsus expellant. Quod si ad commonitionem tuam facere contempserint, et in sua immunditia duxerint persistendum, tu eos, absque appellationis remedio, ab omni officio et beneficio ecclesiastico non differas spoliare.



ANNO 1173-1174.



MLI. Ad Henricum Remensem archiep.---Respondet petenti utrum hominium ab episcopo Leodiensi schismatico recipere possit. 
[MARTEN., Ampl. Collect., II, 959.]

Cum iura et dignitates Ecclesie tibi commissas integras et illibatas conseruare uelimus, et in spiritualibus et temporalibus tibi tanquam carissimo fratri, quem inter alios abundantiori caritate diligimus, consilium et auxilium impertiri, et in quantum cum Deo et iustitia possumus, animo libenti  deferre, graue nobis uidetur et indecens tibi dare consilium, per quod Ecclesie tue dignitas ratione aliqua minuatur, uel tua fraternitas ea efficiat, per que oculos diuine Maiestatis offendas. Postulasti siquidem a nobis consilium per dilectum filium nostrum M. clericum et nuntium tuum, utrum a Leodiensi intruso  , qui est schismatis contagione pollutus, hominium recipere debeas, quod hucusque idcirco recipere distulisti, ne forte contra id quod a sanctis Patribus prohibetur, te sibi communicare oporteret, et ita de participatione sua notam contraheres, et exinde grauiter Deum offenderes. Asseruit autem idem M. quod per huiusmodi dilationem iura et dignitatem Ecclesie tue deperire times, quod nullatenus uolumus, et Creatorem tuum  alias offendere uereris, quod super omnia prudentiam tuam et omnes Christi fideles summopere cauere oportet. Super quo fraternitati tue taliter duximus de consilio respondendum, ut eidem intruso, nisi a schismatica prauitate ad Ecclesie unitatem et deuotionem B. Petri et nostram redierit, si saluo iure et dignitate Remensis Ecclesie abstinere poteris, in nullo communices, et hominium ab eo donec in schismate perseuerauerit, si absque graui detrimento eiusdem Ecclesie id potes omittere, non recipias, ne omnipotentem Deum in hac parte offendas, et alii a te exemplum sumant participando schismatica contagione pollutis. uerum si cognoueris quod Ecclesia tua grauem iacturam sustineat, si hominium eiusdem recipere distuleris, id arbitrio  relinquimus. Monemus tamen honestatem tuam et exhortamur attentius, ut ita temporalibus utaris, quod eterna et spiritualia non omittas.

Data Anagnie, uI Kal. Aprilis.



MLII. Ad eumdem.---Aduersus [Guidonem] episcopum Catalaunensem, qui non deferebat appellationibus ab eo ad archiepiscopum Remensem factis. 
[Ibid., col. 960.]

Ex parte tue fraternitatis ad nostram noueris  audientiam peruenisse, quod si quando a Catalaunensi episcopo appellationes ad tuam audientiam fiunt, Catalaunensis appellationibus ipsis non defert, in quo te plurimum grauari conquereris. uerum quia grauamur plurimum et mouemur, si memoratus episcopus uel aliquis suffraganeorum tuorum tibi tanquam prelato suo non defert et obedire contemnit, eidem Catalaunensi precipiendo mandauimus, ut in appellationibus et ceteris tibi sicut metropolitano suo, et cui tenetur in spiritualibus respondere, humiliter deferat. Alioquin timere poterit, ne sui inferiores ei obedire ac deferre contemnant, et ad ultimum si in huiusmodi contumacia perseuerare presumpserit, iniuriam et contemptum tuum sicut persone nostre, auctore Domino, in eo grauiter uindicare  curabimus.



MLIII. Ad eumdem.---Ne abbati Deruensi, donec imperata fecerit, communionem reddat. 
[Ibid., col. 961.]

Dilecti filii nostri canonici S. Nicolai Catalaunensis, transmissa nobis insinuatione, monstrarunt quod dilectum filium nostrum Deruensem abbatem uinculo excommunicationis astrinxeris, quoniam mandato tuo, quod sub iuramento se obseruaturum promiserat, super diffinitione sententie, quam super causa que inter ipsum et prefatos canonicos uertebatur, promulgaueras, parere contempsit. Quoniam igitur huiusmodi excessum, nec uolumus, nec  debemus clausis oculis pertransire; fraternitati tue per apostolica scripta mandamus, quatenus, si ita est, prefatum abbatem tandiu teneas sententia excommunicationis astrictum, donec mandatum tuum, sicut iurauit, suscipiat firmiter et obseruet.

Data Anagnie, u Kal. Aprilis.



MLIu. Ad eumdem.---Pro Cussiacensi monasterio, aduersus canonicos S. Petri Laudunensis. 
[Ibid.]

Dilecti filii nostri abbas et fratres Cussiacensis  Ecclesie, transmissa nobis conquestione,  monstrarunt quod canonici S. Petri Laudunensis ab eis decimas contra priuilegium predecessoris nostri pie recordationis Innocentii pape iniuste exigere non formidant. Quoniam uero nostra interest iura religiosorum pastorali sollicitudine conseruare, fraternitati tue per apostolica scripta mandamus, quatenus prefatos canonicos studiose commoneas et inducas, ut a predictis abbate et fratribus prescriptas decimas exigere non presumant. Sed si de iure confidunt, in presentia tua cum eis ordine iudiciario experiantur, et tu causam diligentius  audias, et concordia uel iustitia mediante decidas. Quod si neutrum facere uoluerint, tu ipsos ad alterum efficiendum ecclesiastica censura compellas.

Data Anagnie, Iu Nonas Aprilis.



MLu. Ad eumdem.---De ecclesia de Arsi Henrico subdiacono adiudicanda. 
[Ibid., col. 962.]

Cum olim nobis insinuatum fuisset quod Radulfus presbyter dilecto filio nostro Henrico subdiacono aditum inhibens ecclesie de Arsi, quam a dilecto filio nostro abbate S. Petri de Montibus sibi asserebat, persona eiusdem ecclesie uiam uniuerse carnis ingressa, canonice concessam fuisse, eumdem Henricum  ad nostram audientiam appellasset, proponens quod prior eiusdem loci ipsum in eadem ecclesia instituisset, et illi administrationem eius ad representationem archidiaconi et ipsius prioris Suessionensis episcopus commisisset, nos causam ipsam dilectis filiis nostris preposito, decano et capitulo Remensis Ecclesie commisimus audiendam, et fine debito terminandam. Qui siquidem, prout nobis suis litteris intimarunt, utraque parte ante se conuocata, et rationibus hinc inde plenius auditis et cognitis, predictum R. a prelibata remoueri ecclesia, et memoratum Henricum in eius preceperunt possessionem induci, et cum Suessionensi episcopo per suas litteras significassent, ut eidem  Henrico curam committeret animarum, episcopus appellationem quam idem R. ad nos fecerat, et quomodo ad representationem prioris ei commiserat curam animarum, pretendens memoratum Henricum ad prelibatam ecclesiam recipere recusauit. Tandem autem cum prefati Henricus et Radulfus ad nostram presentiam uenissent, idem Henricus [f. Radulfus], prout Domino placuit, sublatus est de medio, et debitum nature persoluit: unde nos attendentes labores et anxietates eiusdem Henr., et considerantes quomodo sibi auctoritate prelibata ecclesia fuisset adiudicata, sententiam memoratorum prepositi, decani et capituli ratam et firmam habemus, et memorato Hen. prelibatam Ecclesiam auctoritate apostolica confirmare curauimus, et scripti  nostri robore communire. Quia igitur decet sepedictum episcopum statutis apostolice sedis reuerenter et deuote deferre, et in nullo eius auctoritati quomodolibet obuiare, eidem episcopo precepimus, ut predicto Hen. curam et administrationem prefate ecclesie infra XX dies post litterarum nostrarum susceptionem committat, et nullam exinde patiatur ei molestiam uel grauamen inferri. Ideoque fraternitati tue per apostolica scripta precipiendo mandamus, quatenus, si predictus episcopus preceptum nostrum infra prescriptum terminum non adimpleuerit, tu ipsum, nullius contradictione uel appellatione obstante, sine difficultate uel dilatione qualibet exsequaris.

Data Anagnie, uI Idus Aprilis.



MLuI. Ad eumdem.---Ut infirmis de Osdayn oratorium et cemeterium concedat. 
[Ibid., col. 963.]


Dolor et miseria infirmorum fratrum de Osdayn, ad compatiendum eis uniuersos debet inducere, ut sic facilius et commodius eorum necessitatibus et profectibus possint intendere, cum ipsorum incurabilem egritudinem fraterna curauerint meditatione pensare. Unde cum quidam eorum debiles sint admodum et horrendi, ut sanis non possint, nec audeant se aliquatenus immiscere, decet prudentiam tuam ipsis oratorium et cemeterium prouidere,  ubi ualeant diuinis officiis interesse, et habere cum decesserint sepulturam. Inde est quod fraternitatem tuam per apostolica scripta rogamus attentius et mandamus, quatenus prefatos infirmos capellanum habere et oratorium cum cemeterio construere, sine qualibet contradictione permittas, ita tamen ut capellanus eorum parochianos aliarum ecclesiarum ad quotidiana officia, uel in precipuis solemnitatibus non admittat, nec ad sepulturam recipiat, nec decimas uel oblationes ab eisdem aliquatenus exigat, sed ipsis infirmis et familie sue duntaxat, prout animarum saluti nouerit expedire, sollicitius consulat, et feruenter intendat. Preterea uolumus et mandamus, quatenus de noualibus que iidem infirmi propriis manibus aut sumptibus excolunt, siue  de nutrimentis animalium suorum, decimas ab eis nullatenus exigas, nec ab aliquo exigi aliqua ratione permittas.

Data Anagnie, u Idus Aprilis.



MLuII. Monasterii S. Remigii Remensis iura de uille S. Remigii ecclesia S. Martini confirmat. 
[MABILLON, Annal. Bened., uI, 645.]

ALEXANDER episcopus, seruus seruorum Dei, dilectis filiis abbati et fratribus Sancti Remigii, salutem et apostolicam benedictionem.

Ea que iudicio sunt uel compositione amicabili terminata, rata debent et firma consistere, et ne  recidiuum contentionis possit incurrere, ipsa nos conuenit auctoritatis nostre munimine roborare. Accepimus autem et ex authentico scripto uenerabilis fratris nostri G. Auinionensis episcopi cognouimus, quod, cum inter uos et monachos Montis- Maioris, in Auinionensi episcopatu morantes, super iure parochiali cuiusdam uille questio uerteretur, tandem ab eodem G. cui sancte recordationis Pater et predecessor noster Eugenius papa causam ipsam commiserat, hoc modo fuit de assensu partium terminata: ut uidelicet totum ius parochiale memorate uille Sancti Remigii ecclesie Sancti Martini, que sub iurisdictione Remensi est, in pace et quiete remaneat, et perpetuo in integrum conseruetur. Si tamen mulieres a partu surgentes ad capellam monachorum  Montis-Maioris pro deuotione gloriose semperque uirginis Marie conuenerint, iuxta tenorem priuilegii pie recordationis Callisti pape, sua ibi persoluere uota debeant, ita tamen, ut tantum earum et obstetricum suarum oblationes predicti monachi percipiant; campanam quoque plusquam semel et tantum quod sufficiat ad excitandam familiam suam, interdixit pulsare. Adiecit etiam predictus G. ad sopiendas utriusque partis in perpetuum controuersias, ut monachi Montis-Maioris in capella sua aliquem uel aliquam nisi de familia propria, et mulieres supra memoratas, secundum quod diffinitum est, ad aliquod diuinum officium nec ordinent, nec admittant. Quam utique compositionem, sicut in authentico scripto sepe dicti  episcopi continetur, et huc usque noscitur obseruata, auctoritate apostolica confirmamus, et presentis scripti patrocinio communimus. Nulli ergo hominum, etc.

Datum Anagnie, Iu Id. Aprilis.



MLuIII. Ad Henricum Remensem archiep.---Ut causam abbatis et fratrum de Humbleriis iam terminatam faciat obseruari. 
[MARTEN., Ampl. Collect., II, 964.]

Significarunt nobis dilecti filii nostri abbas et fratres de Humbleriis quod, cum causa que inter eos et abbatem de Ribodimonte, et abbatissam de Monasteriolo,  et G. militem de Bresnoto uertebatur, sub examine Laudunensis et Nouiomensis episcoporum, quibus causam ipsam terminandam commiseramus, finem debitum suscepisset: postmodum quidam monachus de Ribodimonte pro negotiis thesaurarii Laudunensis ad presentiam nostram accedens, eamdem causam, tacito quod fuerit terminata, postulauit episcopo Tornacensi committi, licet ab episcopis illis, multis reclamantibus uel appellantibus, fuisset sententia lata. Quoniam igitur qui tenemur litibus et contentionibus finem imponere, litem sopitam nolumus suscitare, fraternitati tue per apostolica scripta mandamus, quatenus a prefatis episcopis et ab aliis qui ueritatem nouerunt rem ipsam diligenter inquiras; et, si tibi constiterit  prescriptam causam per eosdem episcopos terminatam fuisse, nec eorum sententiam per appellationem suspensam, sententiam ipsam ratam habeas, eamque facias inuiolabiliter obseruari, nec obtentu commissionis nostre, in eadem causa procedere prefatum Tornacensem episcopum patiaris.

Data Anagnie Idus Aprilis.



MLIX. Ad eumdem.---De prebenda in ecclesia S. Petri Duacensis danda Walchero clerico. 
[Ibid.]

ueniens ad nos dilectus filius noster Walcherus clericus, presentium lator, diligenti nobis assertione  proposuit, quod Hu. prepositus et canonici S. Petri Duacensis eum iam pridem unanimiter et concorditer in suum fratrem et canonicum receperunt, sibique prebendam, que in ipsa ecclesia primo uacaret liberaliter concedentes, concessionem suam scripto authentico roborarunt. Cum autem prescripta prebenda uacasset, eamque iam dictus prepositus sibi contradiceret assignare, predictus clericus ad nostram audientiam appellauit, et appellationem interpositam est in multo labore et discrimine sui corporis prosecutus. uolentes itaque eidem clerico in hac parte sollicite prouidere, iam dicto preposito et canonicis dedimus in mandatis, ut sicut eum in suum canonicum receperunt, et concesserunt sibi prebendam ipsam que nunc uacat,  infra Xu dies post litterarum nostrarum susceptionem, omni occasione et appellatione cessante, incunctanter assignent; et si prebendam ipsam alii post appellationem ad nos factam, quod non credimus, contulerunt; ipsam infra eumdem terminum, appellatione postposita, reuocent, eamque prefato clerico, appellatione remota, non differant assignare. Inde est quod fraternitati tue per apostolica scripta mandamus, quatenus si idem prepositus et canonici mandatum nostrum non fuerint exsecuti, tu super hoc rei ueritatem non differas districte ac diligenter inquirere; et si tibi constiterit quod idem prepositus et canonici prefatum clericum in suum canonicum recepissent, sibique prebendam, cum primo uacaret, concessissent, et scripto authentico roborassent;  eos ad exsequendum super hoc mandatum nostrum infra alios quindecim dies, sublato appellationis remedio, nostra et tua auctoritate districte compellas.

Data Anagnie, XuIII Kal. Maii.



MLX. Ad eumdum.---Ut leprosi de Sparnaco sint immunes a decimis noualium, etc. 
[Ibid., col. 965.]

Querelam leprosorum de Sparnaco recepimus, asserentium quod, cum ipsi de domo sua protectionis a nobis litteras impetrassent, et ab exactione decimarum de noualibus suis, que propriis sumptibus  excolunt, et de nutrimentis animalium suorum eos clementia sedis apostolice fecisset immunes, canonici de Sparnaco aduersus ipsos inde commoti sunt et turbati: usque adeo scilicet, quod cum magister leprosorum cum quibusdam fratribus et seruientibus suis pro colligendo feno in propriis pratis existeret, octo de predictis canonicis insurgentes in eos, magistrum et fratres, qui cum eo erant, grauiter uerberauerunt, et seruientes eorum multis afficientes uulneribus, fenum illud fecerunt de pratis per uiolentiam asportari. Quoniam igitur grauiter nimis offendimur, si ea que sunt a nobis statuta, temeritate quorumlibet rescindantur, et negligentie possemus redargui, si tantum excessum dimitteremus inultum, fraternitati tue, per apostolica  scripta mandamus, quatenus a predictis infirmis decimas de noualibus suis que propriis sumptibus excolunt, siue de nutrimentis animalium suorum exigi uel extorqueri nullatenus patiaris, et super his que prediximus, ueritate rei studiosius inquisita, si ita tibi constiterit, eos qui tantum facinus commiserunt, sublato appellationis remedio, publice excommunicatos denunties, et facias sicut excommunicatos uitari, donec passis iniuriam congrue satisfaciant, fenum ablatum restituant, et hi qui in prefatum magistrum et fratres suos, si clerici sunt, uiolentas manus iniecerunt cum litteris tuis rei ueritatem continentibus, apostolico se conspectui representent.

Data Anagnie, XuIII Kalendas Maii.



MLXI. Commendat ei Milonem nuntium apostolicum. 
[Ibid., col. 966.]


Tantam sollicitudinem habuit in negotiis tuis dilectus filius noster Milo quem ad nos destinasti, et ita feruenter apud nos institit pro ipsis negotiis promouendis, quod ipsum manifeste nouimus tibi fidelem existere plurimum et deuotum. Ipsum itaque consideratione sue deuotionis et obsequii tibi sollicite commendantes, fraternitatem tuam rogamus attentius et monemus, quatenus eumdem M. pro reuerentia B. Petri ac nostra, et intuitu seruitii sui, quod iam secundo ad nos ueniendo tibi  noscitur impendisse, propensius diligas et honores, sibique ita commode et utiliter benefacias, quod ipse facilius et libentius pro te periculis personam suam debeat exponere, et nos exinde tibi copiosas gratias agere teneamur, et prouidentiam tuam digne in Domino commendare possimus.

Data Anagnie, Xu Kal. Maii.



MLXII. Ad eumdem.---Ut An. de Lesi, qui R. subdiaconum in uinculis coniecerat, excommunicet. 
[Ibid.]

Grauem querelam R. subdiaconus in audientia nostra deposuit, quod An. de Lesi, eum diabolo  instigante carceri mancipauit, et ab eo pecuniam impudenter extorsit. Quia igitur tante iniquitatis audaciam non possumus nec debemus impunitam relinquere, ad quam durius uindicandam apostolica compellimur auctoritate succingi, fraternitati tue per apostolica scripta precipiendo mandamus, quatenus huius rei ueritate diligenter et subtiliter inquisita, si ita esse inueneris, prefatum An. et principales eiusdem sceleris complices, appellatione remota, excommunicatos denunties, et ab omnibus facias sicut excommunicatos uitari, donec memoratus A. predicto subdiacono de tam graui iniuria condigne satisfaciat, uniuersa que ab eo extorsit, uel auferri fecit, sine diminutione restituat, et ad sedem apostolicam de tanto excessu satisfacturus,  cum tuarum testimonio litterarum accedat.

Data Anagnie, Xu Kal. Maii.



MLXIII. Ad eumdem.---Ut A. presbytero parochia de Nisi restituatur. 
[Ibid., col. 967.]

Querelam A. presbyteri, latoris presentium, recepimus quod cum, parochiam de Nisi canonice fuisset adeptus, et eam diu pacifice possedisset, G. presbyter ipsam irrationabiliter auferre presumpsit, et iniuste detinet occupatam. Quia igitur in decens est et obuium rationi, ut memoratus presbyter prescripta parochia sine manifesta et rationabili causa priuetur, fraternitati tue per apostolica  scripta mandamus, quatenus partibus ante tuam presentiam conuocatis, predictum G. moneas et districte compellas, ut prefato A. predictam parochiam cum redditibus inde perceptis restituat, et in pace dimittat, uel in presentia tua, sublato appellationis remedio, exhibeat iustitie complementum

Data Anagnie, XIu Kal. Maii.



MLXIu. Ad eumdem.---Pro Eurardo presbytero. 
[Ibid., col. 968.]

Querelam Eurardi presbyteri in scriptis nobis transmissam accepimus, quod Mattheus ciuis Catalaunensis ei plateam quamdam contra iustitiam  abstulit, quam per potentiam suam detinet occupatam. Quoniam igitur predicto presbytero cum pauper sit, sicut dicitur, et aduersus diuitem causam habeat, propensiori studio in suo iure tenemur adesse, fraternitati tue per apostolica scripta mandamus, quatenus memoratum M. moneas, et appellatione remota, sub excommunicationis pena compellas, ut prescriptam plateam prefato presbytero sine difficultate restituat et in pace dimittat, aut exinde sibi sub examine tuo, appellatione remota, non differat iustitie plenitudinem exhibere.

Data Anagnie, XIII Kal. Maii.



MLXu. Ad eumdem.---Scribit se nullum Philippo Flandrie comiti priuilegium dedisse contra iura Ecclesie Remensis. 
[Ibid.]


Cum deuotionis et fidei tue argumenta et indicia certissima teneamus, et eam circa honorem et exaltationem matris tue sacrosancte Romane Ecclesie utiliter simus semper experti, honestati nostre non modicum uideremur detrahere, et totius humanitatis obliuisci, nisi personam tuam sicut carissimi fratris nostri, et precipui membri Ecclesie, sincerissime diligeremus, et tibi studeremus honorem et dignitatem tuam plenissime conseruare. Ne autem ulla exinde in animo tuo dubitatio uel scrupulus ambiguitatis remaneat, scire te uolumus  quod nobili uiro Ph. comiti Flandrensi nullam immunitatem contra ius et dignitatem tuam indulsimus, nec eum a potestate tua exemimus, quominus in eum illam iurisdictionem et auctoritatem habere ualeas, quam antecessores tui habuisse noscuntur, et canones sacri permittunt.

Data Anagnie, XIII Kal. Mail.



MLXuI. Ad eumdem.---Causam inter Humolariensem abbatem et F. de Nigella committit examinandam. 
[Ibid., col. 970.]

Iam pridem, si bene meminimus, uenerabili fratri nostro B. Beluacensi episcopo causam inter abbatem et fratres Humolarienses et T. de Nigella  super modio salis commisimus audiendam, et fine debito terminandam. Qui utique, sicut ex insinuatione predictorum fratrum accepimus, prenominatum T. in possessionem induxit: unde memorati fratres se plurimum grauatos esse affirmant, tum quia iudicem ipsum tanquam aduersarium suspectum habuerunt; tum quia tenorem litterarum, que super hoc a nobis emanarunt, non fuerunt permissi, eodem episcopo prohibente, uidere. Ceterum quia iidem fratres se iustitiam aduersus predictum T. habere confidunt, et nos eis denegare non possumus nec debemus, quod uniuersis ex officio nobis commisso exhibere tenemur, fraternitati tue per apostolica scripta mandamus, quatenus si predicti fratres de proprietate agere uoluerint,  tu conuocatis partibus causam, si ab eo non fuit terminata, nec alii commissa, diligentius audias, et eam, appellatione remota, ita iustitia mediante decidas, quod tua debeat exinde discretio non immerito commendari.

Data Anagnie, XII Kal. Maii.



MLXuII. Ad eumdem.---Pro mercatoribus quibusdam Flandrie aduersus abbatem Deruensem. 
[Ibid.]

Constituti in presentia nostra Ric. et Arn., mercatores Flandrenses, sua nobis relatione monstrarunt quod ipsi iam pridem abbati monasterii  Deruensis XXX marcas argenti mutuauerunt, quas postmodum, licet exinde mandatum nostrum receperit, ab ipso non potuerunt aliquatenus rehabere. Ideoque fraternitati tue per apostolica scripta mandamus, quatenus cum litteras presentes receperis, predictum abbatem moneas, et auctoritate nostra districte compellas ut predictam pecuniam memoratis mercatoribus sine dilatione restituat, et de hoc quod supererogare tenetur; cum eis ita conueniat, quod iidem mercatores non cogantur propter hoc ad nos aliquam querimoniam reportare.

Data Anagnie, XI Kal. Maii.



MLXuIII. Ad eumdem.---Aduersus canonicos Compendienses qui monachis molesti erant. 
[Ibid., col. 971.]


Significantibus nobis dilectis filiis nostris abbate et fratribus Compendiensibus, ad nostram noueris audientiam peruenisse quod, cum ipsi portiones quasdam in grandia de Hortiis, de Borcherra, per X annos in pace tenuerint, nunc canonici ipsius ecclesie eos exinde indebite molestare non cessant, nec uolunt grangiam ipsam in eo statu dimittere, in quo fuisse dignoscitur, cum monachi ad ipsam grangiam recepti fuerunt. Quoniam igitur sustinere nolumus, nec debemus, ut predictus abbas et monachi  super hoc uel aliis indebita molestatione grauentur, fraternitati tue apostolica scripta precipiendo mandamus, quatenus eumdem abbatem et monachos super partibus illis non patiaris a prefatis canonicis molestari, sed eosdem monachos partes ipsas, sicut eis a canonicis rationabiliter concesse fuerunt, in pace facias appellatione postposita possidere. Si uero eumdem abbatem et monachos exinde contra tenorem mandati nostri molestauerint, ipsos a presumptione sua auctoritate nostra, omni contradictione et appellatione cessante, ecclesiastica districtione compescas. Nihilominus etiam tue discretioni mandamus ut libertates et iura prescripti monasterii et priuilegia que ab apostolica sede habere dignoscitur, sicut de te  confidimus, et tuam prudentiam decet, integra et illesa conserues, et si quando ab abbate et fratribus eiusdem loci de his qui sunt in prouincia tua querelam receperis, ita malefactores eorum ab iniquitate sua studeas cercere, quod exinde tue sollicitudinis studium non immerito commendetur, et monasterium ipsum a malignorum incursibus sub tua conseruetur defensione securum.

Data Anagnie, Iu Kal. Maii.



MLXIX. Ad eumdem.---Gratias illi agit quod sua protectione foueat fratres Compendienses, quos illi commendat. 
[Ibid., col. 972.]


Dilecti filii nostri abbas et fratres Compendienses cum multa gratiarum actione per nuntium suum nobis sollicite retulerunt quomodo monasterium eorum propensius diligis, et iura ipsius loci attente protegis et conseruas, et prefato abbati et fratribus abundanter tuam gratiam exhibes et fauorem. Super quo utique prudentiam tuam sollicite in Domino commendantes, et exinde affectioni tue uberes gratias exsoluentes, fraternitatem tuam rogamus attentius et monemus, quatenus prescriptum monasterium, et abbatem, et fratres inibi Domino seruientes, sicut bene cepisti, propensius diligas, et eorum iura integra et illesa conserues, et ita monasterium ipsum ab indebitis grauaminibus  tuearis, quod predictus abbas et fratres sub patrocinio defensionis tue iura sua se gaudeant pacifice possidere, et nos exinde affectioni tue uberiores debeamus gratias exhibere. De cetero quia canonici, qui adhuc ibi sunt, antiquum et commune sigillum in sua, sicut accepimus, detineant potestate, predictus abbas et fratres se timere proponunt, ne de ipso sigillo aliqua faciant scripta bullari, que in detrimentum predicti monasterii conuertantur, fraternitati tue presentium auctoritate iniungimus, ut prefatis canonicis sub excommunicationis interminatione prohibeas, ne scriptum quod obsit iam dicto monasterio de prescripto sigillo bullare presumant. Si quod autem scriptum iidem canonici absque assensu et uoluntate predicti  abbatis et fratrum super bonis et possessionibus prescripti monasterii sigillo bullauerint scriptum ipsum auctoritate nostra, appellatione remota, irritum denunties penitus et inane.

Data Anagnie, Iu Kal. Maii.



MLXX. Ad eumdem.---Ut compositionem factam inter Compendienses et Tenolienses fratres illibatam obseruari curet. 
[Ibid.]

Ex transmissa nobis insinuatione abbatis et fratrum Compendiensium auribus nostris innotuit quod, cum abbas et fratres Tenolienses  quedam  nemora ad ius Compendiensis monasterii pertinentia, eis inconsultis et nolentibus, exstirpassent et redegissent ad cultum, tandem in curia tua coram dilectis filiis nostris S. Remigii et S. Crispini abbatibus, et aliis honestis uiris, inter eos de assensu partium amicabilis facta est compositio. Quoniam igitur ea que sunt amicabili compositione sopita, non debent qualibet presumptione rescindi, fraternitati tue per apostolica scripta precipiendo mandamus, quatenus prescriptam compositionem, sicut de assensu partium facta est, hinc inde, sublato appellationis remedio, facias inuiolabiliter obseruari, nec alterutram partium contra compositionem ipsam temere uenire permittas. Si qua uero partium contra eamdem compositionem uenire presumpserit,  et commonita non destiterit, eam a presumptione sua, appellatione remota, ecclesiastica districtione compescas.

Data Anagnie, Iu Kal. Maii.



MLXXI. Ad eumdem.---De causa inter canonicos Sancti Laurentii Beluacensis et episcopum Beluacensem. 
[Ibid.]

Ex transmissa conquestione canonicorum ecclesie  S. Laurentii Beluacensis ad aures nostras peruenit quod uenerabilis frater noster [Bartholomeus] Beluacensis episcopus plusquam septem pistores qui solebant molendinum ipsorum frequentare, eis iniuste subtraxit, et alibi molere pro uoluntate potius quam ratione compellit. Ecclesiam quoque Franci Castelli, quam per donationem predicti canonici ad se asserunt pertinere, ipsis nichilominus auferre presumpsit. Unde quoniam uiris ecclesiasticis apostolice sedis auctoritate compellimur sua iura seruare, fraternitati tue per apostolica scripta mandamus, quatenus prefatum episcopum moneas propensius et horteris, ut prescriptos pistores in molendino predictorum canonicorum libere molere, prout consueuerunt, permittat, et  eisdem canonicis prescriptam ecclesiam quiete pacificeque restituat, uel in presentia tua plenam sibi exinde iustitiam non differat exhibere. Ad hec quoniam antecessor predicti episcopi annualia defunctorum canonicorum predicte ecclesie uicariis dicitur abstulisse, nichilominus tibi presentium auctoritate iniungimus, ut eidem episcopo firmiter iniungas, quod uel uicariis annualia ipsa restituat, uel sub tue discretionis examine iustitie super hoc plenitudinem non differat exhibere.

Data Anagnie, II Kal. Maii.



MLXXII. Ad eumdem.---Causam H. mulieris de Suune committit terminandam. 
[Ibid., col. 974.]


Ex transmissa conquestione H. mulieris de Suune, ad aures nostras peruenit quod, cum magister G. Laudunensis ei pro A. quondam domina de Rochenies pro XuIII libris fideiussisset, illa decessit, et prefata H. pecuniam suam nondum potuit rehabere. Quia uero indignum et iniustum uidetur, ut predicta H. debita debeat pecunia defraudari, fraternitati tue per apostolica scripta precipiendo mandamus, quatenus prefatum G. moneas et compellas, ut prenominate Hu. pretaxatam pecuniam sine diminutione persoluat, uel in presentia tua plenam exinde sibi iustitiam non differat exhibere.  Tu uero, si potius causam intrare decreuerit, eam studiosius audias, et appellatione remota, concordia uel iustitia mediante, decidas.

Data Anagnie, Kal. Maii.



MLXXIII. Ad eumdem.---Pro monachis Silue Maioris aduersus Wiscardum et Radulfum de Codiciaco. 
[Ibid.]

Significauit nobis dilectus filius noster abbas Maioris Silue  , quod Wiscardus et Radulfus de  Coceio, et quidam alii monachos de Silua super nemoribus et aliis eorum possessionibus multipliciter inquietant, magnasque eis iniurias et grauamina inferre non cessant. Quia igitur ex commisso nobis officio ecclesiarum nos conuenit indemnitatibus prouidere, fraternitati tue per apostolica scripta precipiendo mandamus, quatenus predictos uiros et alios quos predictus abbas uobis nominauerit, moneas instanter, et cum omni diligentia inducas, et si necesse fuerit, per excommunicationem, appellatione remota, compellas, ut predictum abbatem et monachos super iam dictis nemoribus, et aliis possessionibus suis nullatenus iniquietent, sed eius uniuersa ablata cum integritate restituant, et ab eorum grauaminibus penitus conquiescant,  uel si aliquid contra eos proponere uoluerint, in presentia tua ordine iudiciario experiantur, et tu causam studiosius audias, et appellatione cessante, canonico fine decidas. Porro si de aliis parochianis tuis predictus abbas uel monachi tibi querimoniam deposuerint, tu eis de ipsis ita plenam iustitiam facias, quod sollicitudinem tuam et zelum in te iustitie possumus merito commendare.

Data Anagnie, Iu Nonas Maii.



MLXXIu. Rotrodum, archiepiscopum Rothomagensem, »de uariis bellorum euentibus, de scandalo regum et terre dolentem«, animo forti esse iubet. Mandat, ut »ad reformationem pacis inter reges diligenter intendat, et excessus episcoporum, decanorum, archidiaconorum, tam clericorum quam laicorum solita pontificali seueritate corrigat.« Alia precepta addit. Interdicit, ne »pallium suum alii metropolitano commodet, si contingat ipsum sine paltio ad ecclesiam Rothomagensem in aliqua precipua solemnitate uenire; cum pallium, inquit, tuam personam non transeat, sed quisquam cum eo debeat sepeliri.« 
[MANSI, Concil., XXI, 1071.]


Etsi periculosa sint tempora, et partes tuas uarii bellorum euentus affligant, propter hoc tamen non te decet immoderate dolere, aut animum tuum usque in amaritudinem deiicere, ut uidearis uirtutis et fortitudinis obliuisci. Sed quanto maior tibi et terre aduersitas imminet et turbatio, tanto fortius  debes circa tribulationes ipsas insurgere, et maioris robur fortitudinis, et uirtutis induere, quia prudentis uiri constantia in aduersitate probatur. Quamuis autem de scandalo regum et terre doleas, sicut merito potes dolere, non tamen tibi expedit te tanto dolore affici, uel merore confundi, quod pusillanimitati tue possit ascribi: quia potens est Dominus facere post tempestatem tranquillum et dare post tribulationem quietem. Super eo uero te multipliciter commendamus, quod tantam circa nos et Romanam Ecclesiam deuotionem exhibes, ut non possis esse negligens uel remissus in his que spectant ad commodum et profectum eiusdem Ecclesie, sed omnimodis honori et exaltationi ipsius Ecclesie, sicut uir nobilis, prudens et sapiens,  feruenter intendis. Inde est ut quanto plus tuam personam diligimus, tanto in his que ad tuum spectant officium, magis te sollicitum reddimus, fraternitatem tuam monentes et districte precipientes, quatenus, omisso illo dolore nimio, et amaritudine cordis, qua te pro turbatione terre audimus affligi, officium commisse tibi sollicitudinis prudenter gerere satagas; et si quando se opportunitas exhibet, reformationem pacis inter reges diligenter intendas, et excessus episcoporum, decanorum, archidiaconorum, abbatum et aliorum, tam clericorum quam laicorum, qui tue gubernationi sunt commissi, studiosius solito pontificali seueritate corrigas et emendes: nec ita pietatem matris sequaris, quod uidearis postponere seueritatem magistri.  Commendamus siquidem mansuetudinem et patientiam tuam, sicut se nobis merito commendabilem reddit. Sed non te debes ita mansuetum et benignum tuis subditis exhibere, quod tua patientia et benignitate possint abuti, aut de nimia mansuetudine tua sumant audaciam illicita committendi, quia tum licentius illicita committuntur, cum de sua impunitate se delinquentes conspiciunt esse securi. Canonicos autem tue maioris Ecclesie, et eos precipue qui in ea alicuius dignitatis officium gerunt, sicque notabiles inueniuntur, cum ea qua conuenit diligentia, a suis excessibus, collata tibi auctoritate compescas, et eos ad uirtutem et honestatem propensius incites et informes, ut sicut in tua prouincia dignitate preeminent, ita morum polleant  honestate, et aliis bene uiuendi formam prebeant et exemplum. Illos uero qui ad audientiam tue metropolitane sedis appellant, cum se in protectionem tuam per remedium appellationis recipiunt, non repellas; sed potius omnes ad te uenientes patienter et equanimiter audias, et iniuste grauatis, pro tui officii debito, patrocinium exhibeas et fauorem, et eos in iustitia sua pastorali sollicitudine foueas, et sic te omnibus patrem exhibeas, ut non tantum esse pater uidearis, sed archiepiscopus et magister.

De cetero fraternitati tue precipimus, quatenus si aliquis laicus de prouincia tua, uoluntate propria, uel de mandato secularis potestatis in clericum  nondum ab Ecclesia damnatum uiolentas manus iniecerit, aut ipsum in uincula deiecerit, uel in carcere eum detinuerit, eum gratia et amore postpositis, contradictione quoque et appellatione remota, publice accensis candelis excommunicatum denunties, uel denuntiare facias, et sicut excommunicatum uitari. Si uero clericus aliquis pro suis culpis a ministerialibus prelatorum Ecclesie captus fuerit, non patiaris eum custodie publice mancipari, aut in carcerem laicorum retrudi, sed potius in domo tua, uel alterius ecclesiastice persone, eius custodie locum facias congruum prouideri, ubi secundum qualitatem et quantitatem delicti debeat custodiri. Ea uero que ad ius Ecclesie tue spectare noscuntur, omni fauore et timore  postposito, strenue satagas et legitime reuocare, ita quod exinde sollicitudo et prouidentia tua debeat non immerito commendari, et ecclesia tibi commissa de taciturnitate tua nullum ualeat preiudicium sustinere.

Illud autem arctius tibi duximus iniungendum, ut occasione prescripte contentionis que inter reges uersatur, aut alia de causa, curas non presumas pastorale deserere, quia iuxta uerbum Domini, non pastor, sed mercenarius existere comprobatur, qui, adueniente lupo, commissi sibi gregis custodiam deserit, ipsumque morsibus lupinis exponit. Si quis autem episcopus tue iurisdictionis ad aliam ecclesiam propria auctoritate transierit, aut bona ecclesie, uel alicuius monasterii, laicali auctoritate  presumpserit usibus propriis applicare, eum auctoritate nostra et tua a suo proposito districtione ecclesiastica reuoces, et ad restitutionem alienatorum cogere non postponas, aut priorem ecclesiam ab eius obedientia prorsus absoluas. Super his autem, sicut uir et prudens et sapiens, sollicitus et studiosus existas, et ita prudenter in omnibus tuum geras officium quod clero et populo tibi credito preesse ualeas et prodesse, et Ecclesia cui prees de cura et regimine tuo in spiritualibus et temporalibus, cooperante Domino, grata suscipiat incrementa. Preterea de tue sincere dilectionis feruore procedit quod nos tibi licentiam et auctoritatem concedimus illos a sue temeritatis audacia compescendi, qui dignitati Romane Ecclesie  contraire presumunt: indeque quod nos in omnibus, que cum Deo possumus, uolentes tibi sicut carissimo fratri nostro deferre, auctoritate apostolica indulgemus ut, si quando aliquis suffraganeorum tuorum contra appellationem ad nostram uel tuam audientiam factam uenire presumpserit, liceat tibi excessum suum nostra et tua auctoritate pastorali sollicitudine cercere.

Adhuc quia quesitum est a nobis ex parte tua utrum liceat tibi pallium tuum alii metropolitano commodare, si contingat ipsum sine pallio suo ad Ecclesiam tibi commissam in aliqua precipua solemnitate uenire, et in eadem ecclesia missarum solemnia celebrare: licet exinde non recolamus  nos expressum canonem uidisse, super hoc inquisitioni tue taliter respondemus, quod non uidetur esse conueniens ut pallium tuum alii commodes, cum pallium tuum personam non transeat, sed quisquam cum eo debeat, sicut tua nouit discretio, sepeliri. Suffraganeis autem alicuius metropolitani post confirmationem electionis sue, ad mandatum ipsius metropolitani, etiamsi pallium non receperit, licitum est electum aliquem consecrare, qui ad eius iurisdictionem pertineat: et metropolitano egritudine laborante, uel alias prepedito, post susceptionem pallii, et etiam ante, si eius est electio confirmata, suffraganei sui ad mandatum ipsius possunt electo munus consecrationis conferre.

Datum Anagnie, u Idus Maii.



MLXXu. Ad Henricum archiep. et omnes episcopos et abbates per archiepiscopatum Remensem constitutos.---Commendat illis fratres S. Remigii Remensis. 
[MARTEN., Ampl. Collect., II, 975.]


ALEXANDER episcopus, seruus seruorum Dei, uenerabilibus fratribus Remensi archiepiscopo, episcopis et dilectis filiis abbatibus et aliis Ecclesiarum prelatis per archiepiscopatum Remensem constitutis, salutem et apostolicam benedictionem.

Cum oporteat nos ratione iniuncte nobis sollicitudinis pro conseruando statu singulorum esse sollicitos, eorum conseruationi et tuitioni specialiter debemus intendere, et ipsorum iura integra et illibata  seruare, qui religioni sunt dediti, et diuinis obsequiis arctius mancipati. Hac itaque ratione inducti, uniuersitati uestre per apostolica scripta precipiendo mandamus, quatenus ubicunque malefactores dilectorum filiorum nostrorum abbatis et fratrum S. Remigii Remensis, aut illi qui capitalicia que illis debent iniuste retinere presumunt, infra parochias uestras inuenti fuerint, nisi moniti ab illis uestrum quorum parochiani fuerint, resipiscere uoluerint, uel iustitiam exhibere, eos excommunicationis uinculo astringatis, eorumque terras interdicto subiiciatis, et sententiam ipsam usque ad dignam satisfactionem inuiolabiliter obseruetis, et faciatis per prouincias uestras firmiter obseruari.

 Data Anagnie, Idus Maii.



MLXXuI. Ad Henricum Remensem archiep.---Pro Alagrino ciue Anagniensi. 
[Ibid., col. 976]

Cum paganus et Rainaldus burgenses ciuitatis tue apud nos diutinam moram fecissent, tandem a quodam Anagnino ciue fideli nostro, Alagrino nomine, sub fideiussione Galteri presbyteri infirmorum de Sparnaco, sexdecim libras Prouinensis monete mutuo receperunt, et tam predicti burgenses, quam idem presbyter de solutione prescripte pecunie, sicut ipsi idem coram dilecto filio nostro u. SS. Sergii et Bacchi diacono cardinali recognouerunt,  prestiterunt iuratoriam cautionem, addentes in iuramento, quod a curia nostra non recederent, donec prescripta pecunia esset memorato creditori soluta. Quoniam igitur uiolato iuramento, et pecunia non soluta, ad propria redierunt, fraternitati tue per apostolica scripta preacipiendo mandamus, quatenus memoratos burgenses et presbyterum ecclesiastica et etiam temporali districtione, si opus fuerit, appellatione remota, compellas, ut predicto creditori et nuntio suo, qui ad te cum istis litteris uenerit, prescriptam pecuniam et necessarias expensas itineris, infra Xu dies post harum susceptionem, cum integritate persoluant, et apostolica auctoritate decernas, ut littere quas  a nobis impetrarunt, usque ad solutionem crediti et restaurationem expensarum itineris, nullum debeant habere uigorem.

Data Anagnie, Xu Kal. Iunii.



MLXXuII. Ad eumdem.---Ut Rainoldo terram suam reddi faciat. (Anagnie, Maii 19.
[Ibid.]

Ex transmissa questione Rainoldi ad audientiam nostram peruenit quod, cum ei Adam de uillari quamdam terram in feodum et hominium iam pridem donasset, et ipse eam longo tempore quiete et pacifice possedisset, predictus A. eumdem prescripta terra absque ordine iudiciario spoliauit, et ea  quemdam fratrem suum inuestire presumpsit. Unde quia uniuersis Dei fidelibus in sua iustitia debitores existimus, fraternitati tue per apostolica scripta mandamus, quatenus super his rei ueritatem diligenter inquiras; et si ita esse inueneris, prescriptum A. et fratrem suum auctoritate nostra moneas, ut memorato R. terram ipsam cum fructibus restituant inde perceptis, de damnis et iniuriis illatis eidem satisfaciant. Restitutione autem facta, si predicti fratris de iure confidunt, cum ipso in presentia tua ordine iudiciario experiantur. Tu uero causam audias, et eam, iustitia mediante uel amicabili compositione, studeas terminare. Quod si predicti uiri monitis tuis parere contempserint, tu eos excommunicationi, omni occasione et appellatione  cessante, auctoritate nostra fretus subiicere non postponas.

Data Anagnie, XIu Kal. Iunii.



MLXXuIII. Ad eumdem.---Contra canonicos Compendienses, qui capellanum in ecclesia S. Clementis inuito abbate instituerant. 
[Ibid., col. 977.]

Peruenit ad nos ex transmissa conquestione abbatis et fratrum Compendiensis monasterii quod, cum ecclesia S. Clementis ad idem monasterium spectet, mortuo ipsius ecclesie capellano, canonici eiusdem ecclesie ibidem capellanum contra uoluntatem predicti abbatis et fratrum intrudere presumpserunt,  qui contra prohibitionem eorum ex parte nostra factam, et post appellationem in ipsa ecclesia non est ueritus diuina officia celebrare, cum ad ipsum abbatem spectare dicatur in eadem ecclesia institutio capellani. Quoniam igitur tam grauis et enormis presumptio non debet incorrecta relinqui, fraternitati tue per apostolica scripta precipiendo mandamus, quatenus, utraque parte coram te conuocata, super hoc rei ueritatem diligenter inquiras, et si tibi constiterit quod institutio capellani in prescripta ecclesia ad predictum abbatem pertineat, et prefatus capellanus contra uoluntatem suam ibi fuerit institutus, ipsum inde sublato appellationis remedio, apostolica fretus auctoritate, remoueas, et tam eum quam predictos  canonicos de huius temeritatis excessu digne punias et castiges, et eidem abbati instituendi ibi capellanum plenam indulgeas facultatem. Canonicos autem prescripte ecclesie ad restituenda memorato abbati authentica instrumenta ipsius ecclesie, que occultasse noscuntur, sublato appellationis remedio, ecclesiastica districtione compellas, eis sub anathematis interminatione precipiens, ut thesaurum uel ornamenta ecclesie distrahere aut ab eadem ecclesia alienare nequaquam presumant; sed ea potius sub conscientia abbatis studeant fideliter conseruare, et eidem abbati obedientiam, sicut debent, reuerenter impendant. In his autem, prout decet prudentiam tuam, ita pure ac studiose procedas, quod exinde studium tue sollicitudinis non  immerito commendare possimus.

Data Anagnie, XIII Kal. Iunii.



MLXXIX. Ad eumdem.---Ut ecclesiam S. Medardi de Barleus W. presbytero curet tradi. (Anagnie, Maii 21.
[Ibid., col. 978.]

Cum W. presbyter, presentium lator, et responsalis Roberti presbyteri pro ecclesia S. Medardi de Barleus, in nostra essent presentia constituti, nos rationibus hinc inde diligenter auditis et cognitis, eamdem ecclesiam predicto W. adiudicauimus, dilectis filiis nostris decano et thesaurario Nouiomensis ecclesie precipiendo, mandantes ut eidem W. prescriptam ecclesiam, amoto inde presbytero R.  auctoritate nostra, omni contradictione et appellatione cessante, non differant assignare, et fructus interim inde perceptos, si qui sunt apud sequestrum positi, sublato appellationis remedio, ei faciant nichilominus exhiberi. Inde est quod fraternitati tue per apostolica scripta mandamus, quatenus, quod idem decanus et thesaurarius iuxta mandatum nostrum inde fecerint, omni occasione et appellatione postposita, facias inuiolabiliter obseruari.

Data Anagnie, XII Kal. Iunii.



MLXXX. Ad eumdem.---Pro G. paupere clerico aduersus R. de Thori, canonicum Beluacensem. 
[Ibid.]


Ex transmissa conquestione G. pauperis clerici nobis innotuit, quod Ro. de Thori, canonicus Beluacensis domum auunculi sui, que ad ipsum debet iure successionis deuolui, contra iustitiam detinet occupatam. Quoniam igitur nos diuitibus et pauperibus in sua recognoscimus iustitia debitores, fraternitati tue per apostolica scripta mandamus, quatenus memoratum R. moneas, et sub excommunicationis districtione compellas, ut prescriptam domum prefato clerico sine molestia et difficultate restituat, et in pace dimittat, aut exinde sibi sub examine tuo, sublato appellationis remedio, iustitie non differat plenitudinem exhibere. Si uero causam intrare maluerit, tu eam studiosius audias,  et sine personarum acceptione, appellatione remota, sicut diximus, debito fine decidas.

Data Anagnie, uII Kal. Iunii.



MLXXXI. Ad eumdem.---Pro leprosis de Turribus super Matronam aduersus eiusdem loci monachos et presbyterum Euiruinum. 
[Ibid., col. 979.]

Recepimus querelam leprosorum de Turribus super Marnam, quod monachi  eiusdem uille, et presbyter Euiruinus in quosdam eorum, post appellationem ad nos factam, excommunicationis sententiam protulerunt, et tres de fratribus eorum, qui post illam sententiam decesserunt, fecerunt  extra cemeterium sepeliri. Quoniam igitur grauamina predictorum leprosorum non possumus, nec debemus surdis auribus pertransire, cum ita sunt iusto Dei iudicio flagellati, quod non immerito, preter commune debitum, ipsis adesse compellimur; fraternitati tue per apostolica scripta mandamus, quatenus partibus coram te conuocatis, super his rei ueritatem diligenter inquiras, et si ita tibi constiterit, prescriptam sententiam, appellatione posposita, denunties non tenere, et corpora predictorum facias infra cemeterium sepeliri, et predictos monachos et presbyterum tandiu facias sicut excommunicatos uitari, quandiu prefati leprosi et fratres eorum occasione prescripte sententie uitati fuisse noscuntur.

 Data Anagnie, Kal. Iunii.



MLXXXII. Fratribus Carthusiensibus significat se monasterium Gyriense, ab Henrico episcopo Gurcensi conditum, tuendum suscepisse. 
[PUSCH et FReLICH, Diplom. ducatus Styrie, II, 135.]

His que ad cultum religionis pertinere uidentur studio totius sollicitudinis nos decet intendere, et que ad decorem Domini spectare noscuntur, diligenter et sollicite confouere. Ex scripto siquidem uenerabilis fratris nostri Henrici Gurcensis episcopi nobis innotuit, quod ipse diuine inspirationis gratia tactus, cum consilio et assensu prepositi et canonicorum ecclesie sue, et ministerialium eiusdem  ecclesie, in predio quodam Gyrio nomine, in Marchia sito, quod ad ius predicte ecclesie pertinet, de congregatione uestra ad honorem Dei collegium statuit, et fratribus illic commorantibus tantum in redditibus et possessionibus assignauit, quantum ad necessaria uite eorum honeste sufficere possit. Attendentes itaque religionem uestram Deo gratam et acceptam existere, ad preces predicti episcopi prescriptum locum cum terminis et possessionibus cultis et incultis eidem loco ab episcopo, sicut diximus, assignatis, sub beati Petri et nostra protectione suscipimus, et quod inde prefatus episcopus fecit, firmum et stabile perpetuo manere  sancimus; statuentes ut nulli omnino hominum liceat hanc paginam nostre protectionis et confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, Iu Nonas Iunii.



MLXXXIII. Ad Henricum Remensem archiep.---Ut fratribus Hospitalis Hierosolymitani illata damna resarciri curet. 
[MARTEN., Ampl. Collect., II, 979.]

Ex parte dilectorum filiorum nostrorum fratrum Ierosolymitani Hospitalis, qui in Catalaunensi episcopatu morantur, ad nostram noueris audientiam  peruenisse quod, cum Iacobus de Porta Marne, quamdam domum suam eisdem pro anime sue suorumque parentum remedio in eleemosynam dedisset, quidam de partibus illis diabolico furore commoti, fratres ipsos de prescripta domo eiicere presumpserunt, et clausuram circa locum, qui ad predictam domum pertinet, destruxerunt. Adiecerunt etiam quod Lambertus Blundus, et Clarembaldus, et quidam alii domum predictorum fratrum que dicitur Fraisnoi, iuxta Cameracum sitam, armata manu inuaserunt, et exinde XL oues extraxerunt, de quibus nichil adhuc eisdem fratribus reddiderunt. Quia uero memoratis fratribus, quos obtentu sue religionis sincere caritatis brachiis amplexamur, iura sua conseruare tenemur, qui  uniuersis ex commisso nobis officio in sua iustitia nos debitores esse cognoscimus; fraternitati tue per apostolica scripta mandamus, quatenus predictos uiros, et ceteros malefactores, quos iidem fratres tibi nominabunt, moneas attentius et inducas, ut eisdem fratribus ablata uniuersa restituant, damna data resarciant, et de illatis iniuriis satisfactionem exhibeant competentem, et ab eorumdem iniuriis et grauaminibus penitus conquiescant, aut in presentia tua sublato appellationis remedio exhibeant iustitie complementum. Quod si ad commonitionem tuam nichil horum fecerint, eos, appellatione et occasione cessante, sententia excommunicationis astringas, quam sine satisfactione  congrua non relaxes.

Data Anagnie, III Nonas Iunii.



MLXXXIu. Ad eumdem.---Ut G. diacono aliquod beneficium largiatur. 
[Ibid., col. 980.]

Licet de uniuersorum prouisione debeamus esse solliciti, illos tamen benigniori oculo nos conuenit respicere, et eis utiliter prouidere, qui, cum ad sacros ordines sint promoti, nullum in Ecclesia Dei locum aut beneficium obtinent, ne, si turpiter egere ceperint, cum ipsis honestas ordinis uilescere uideatur. Inde est quod G. latorem presentium, qui  a bone memorie S. predecessore tuo quondam fuit ordinatus in diaconum, et nullum ecclesiasticum habet beneficium, fraternitati tue duximus attentius commendandum, rogantes atque mandantes, quatenus diuini amoris intuitu, et pro reueuentia B. Petri et nostra, necnon ex officii tui debito, ei aliquo beneficio, unde possit necessaria uite percipere, studeas liberaliter prouidere, ut ex hoc ab omnipotenti Deo debeas indeficiens premium recipere, et idem G. apud te gratum sustentationis sue subsidium se gaudeat inuenisse.



MLXXXu. Ad eumdem.---Ut I. presbytero ecclesiam uille-Senioris restituat. 
[Ibid., col. 981.]


Rediens ad nos I. pauper presbyter, presentium lator, qualiter in causa sua super ecclesia uille Senioris processum fuisset, ad memoriam nostram reduxit, asserens quod, cum representatio capellani ad ipsam ecclesiam ad abbatem S. Saluatoris  pertineat, per priorem suum uenerabili fratri nostro Catalaunensi episcopo representatus fuit, et ab eodem episcopo curam animarum recepit. Cum autem Willelmus clericus iam dictum presbyterum fauore memorati abbatis super eadem ecclesia molestaret, idem presbyter ad nos ueniens, ad te nostras litteras impetrauit, in quibus tibi mandatum dedimus, ut, si tibi constaret ipsum a prefato episcopo  ad representationem prefati prioris de prescripta ecclesia inuestitum fuisse, ecclesiam ipsam eum in pace faceres possidere. Postmodum uero a te iam dictus episcopus requisitus asseruit quod, predicto priore eumdem presbyterum presentante, habita prius licentia abbatis sui, asserentis se ratum habere, quod idem prior exinde faceret, ipsum ad ecclesiam iam dictam recepit, et ei curam animarum commisit. Unde tum propter assertionem eiusdem episcopi, tum propter depositiones testium, qui super hoc tibi representati fuerunt, eidem presbytero prescriptam ecclesiam pacifice dimisisti. Post multum uero temporis idem Willelmus ad presentiam nostram accedens, ad te litteras nostras  obtinuit, quarum occasione predictus presbyter iterum fuit tractus in causam, et cum memoratus abbas et prior diffiterentur se predictum presbyterum presentasse, tu eum propter eorum assertionem prescripta ecclesia spoliasti, et eumdem G. exinde inuestisti. Quoniam igitur non est maior fides adhibenda abbati et priori quam episcopo, fraternitati tue per apostolica scripta mandamus, quatenus si pro sola assertione memorati abbatis et prioris, testibus super hoc non receptis, nec iuratis, predictum presbyterum eadem ecclesia spoliasti, ecclesiam ipsam ei, appellatione cessante, restituas, et si prenominatus G. plures prebendas  et ecclesias habet, eumdem presbyterum ab eius impetitione prorsus absoluas, et eum facias prescriptam ecclesiam pacifice possidere.

Data II Nonas Iunii.



MLXXXuI. Ad Willelmum archiepiscopum Tarraconensem et suffraganeos eius.---Ut moneant regem Aragonum, ne Robertum, qui in necem Hugonis archiep. Tarracon. conspirauerat, in regno suo habitare permittat. 
[MANSI, Concil., XXI, 1069.]

ALEXANDER episcopus, seruus seruorum Dei, uenerabilibus fratribus Willelmo Tarraconensi archiepiscopo apostolice sedis legato et suffraganeis eius,  salutem et apostolicam benedictionem.

Officio nostro congruit scelera et enormitates sceleratorum corrigere et delinquentium culpas debita animaduersione punire, ne aliis de impunitate facinoris relinquatur audacia delinquendi. Sane quam grauiter et enormiter deliquerint qui necem bone memorie Hugonis quondam Tarraconensis archiepiscopi machinati sunt fraternitatis uestre prudentiam non debet latere. Accepimus autem quod Robertus in mortem predicti archiepiscopi instigante diabolo conspirauit, et in eum quod conceperat uirus iniquitatis effudit. Quoniam igitur tam iniquum et crudele facinus non possumus nec debemus impunitum relinquere, fraternitati uestre  per apostolica scripta precipiendo mandamus et mandando precipimus, quatenus carissimum in Christo filium illustrem Aragonensium regem ex parte nostra et uestra moneatis et inducere modis omnibus laboretis ut predictum Robertum in regno suo nulla ratione recipiat, nec ibi uelit aliqua ratione retinere, nec ei exhibeat aliquam gratiam uel fauorem. Si autem monitis uestris acquiescere forte noluerit, in regno eius omni occasione et appellatione remota diuina, preter baptisma paruulorum et penitentias morientium, prohibeatis officia celebrari, et in ipsum regem omni timore et fauore postposito excommunicationis sententiam promulgetis, et sententiam ipsam usque ad dignam satisfactionem faciatis irrefragabiliter obseruari.

 Datum Anagnie, uII Idus Iunii.



MLXXXuII. Ad Ildephonsum regem Aragonie.---De eadem re. 
[Ibid.]

ALEXANDER episcopus, seruus seruorum Dei, dilecto filio ILDEFONSO illustri regi Aragonum, salutem et apostolicam benedictionem.

Cum scriptum sit: Honor regis iudicium diligit , honori tuo plurimum expedit et saluti iustitiam diligere et eam unicuique secundum dignitatem a Deo tibi collatam seruare, quia felix  est gloria regnantis cum tuta est conditio subditorum. Sane quam grauiter et enormiter deliquerint qui necem bone memorie Hugonis quondam Tarraconensis archiepiscopi machinati sunt, regie celsitudinis prudentiam non debet latere. Accepimus autem quod Robertus in mortem predicti archiepiscopi instigante diabolo conspirauit, et in eum quod conceperat uirus iniquitatis effudit. Unde quia tam immane facinus grauissima debet ultione puniri, ne aliis prestetur audacia delinquendi si eius excessus remanserit impunitus, regiam celsitudinem monemus attentius et mandamus, quatenus predictum Robertum in regno tuo nulla ratione recipias nec ibi uelis aliquatenus retineri, ut sic saltem suum corrigat et emendet excessum. Si autem  monitis nostris non duxeris acquiescendum, uenerabili fratri nostro Tarraconensi archiepiscopo apostolice sedis legato et suffraganeis eius dedimus in mandatis ut regnum tuum interdicant et in te etiam auctoritate nostra sententiam excommunicationis promulgent.

Datum Anagnie, u Idus Iunii.



MLXXXuIII. Ad Fulconem decanum et canonicos Ecclesie Remensis.---Hortatur eos ad resumendam quam dimiserant uitam communem. 
[MARTEN., Thesaur. Anecdot., I, 458.]

Quanto plures in uos Ecclesie suos intendunt  oculos et doctrina et exemplo uestro uiam salutis sperant discere ac tenere, tanto amplius uos in mandatis Dei exerceri oportet, consequentibus in uobis ipsis ostendere qua uirtute atque cautela per uiam uite debent ambulare. Sane his retroactis temporibus, sicut celebris se relatio multorum habebat, et ab antecessoribus uestris laudabiliter seruabatur, qui id studii uidebantur habere, ubi sicut adiacentibus ecclesiis dignitatis ordine preeminebant, ita etiam eas et honestatis forma et uirtute operis anteirent; et sicut erant in uertice per officium, ita nichilominus primi essent per uirtutis exemplum: lucebat inter eos forma honestatis in habitu, et de communi refectorio iuxta traditionem canonicam quotidianam refectionem cum gratiarum  actione sumebant. Proueniebant ex hoc subsidia non parua pauperibus, et in minori substantia maior erat prouidentia egenorum. Hoc autem ideo quia pluris res communis quam propria pendebatur, et non tam de fastu seculi et diuitiis quam de compositione morum, quam de rectitudine uite fiebat emulatio inter eos. Nunc autem quod sine animi dolore non dicimus, paulatim moribus ex abundantia deprauatis et communi utilitate per studia priuata consumpta, recessistis singuli ad cenacula uestra, et communem mensam, et susceptionem hospitum, et prouisionem pauperum omisistis, in quo plurimum formidamus, ne cum discessione corporum discessio secuta sit uel precesserit animorum, et sicut non probauistis, in loco uno  refectionem accipere: ita etiam nec in una uoluntatum concordia incedatis, et contingat uobis, quod dicit Dominus per prophetam: Oliuam fructiferam speciosam uocaui nomen tuum, ad uocem loquele grandis exarsit ignis in ea, et combusta sunt fruteta eius . Illud et timemus dici posse quod legitur: Quomodo obscuratum est aurum, mutatus est color optimus. Lapides sanctuarii dispersi sunt in capite omnium platearum . Unde ne propter hoc nos ipsis uobiscum in die iudicii, si tacuerimus, addicamur, uniuersitatem uestram exhortatione nostra duximus excitandam, per apostolica scripta monentes et sub diuini iudicii comminatione mandantes atque precipientes, quatenus ad antiquitatem uestram resumpto spiritu redeatis, et  quod in communione mense, prouisione pauperum, compositione uestium, sedulitate officii, atque aliis honestis operibus, inter uos noscitur uanitate subrepente dilapsum, ad honestatis formam et statum pristinum reducatis. Cogitetis quod labenti Ecclesie in Apocalypsi precipitur: Memor esto unde excideris, et prima opera fac: alioquin ueniam tibi cito, et mouebo candelabrum tuum de loco suo . Cogitate itaque quot sint illi quorum cura uos respicit, et qui siue in bonum, siue in malum, uestra opera emulantur: et uidete ne quibus debetis esse odor uite in uitam, eisdem potius odor mortis in mortem, quod auertat Dominus, existatis. Non differatis de die in diem nec trahamini multitudine delinquentium, sed reflorete in gratiam  et talem fructum afferte, qui non cum carne intereat, sed cum Spiritu Dei uiuat et maneat in eternum.

Datum Anagnie, III Idus Iunii.



MLXXXIX. Ad Henricum Remensem archiep.---Ut canonicos suos ad uitam communem reuocet ac solitas faciant eleemosynas. 
[Ibid.]

Si, iuxta uerbum sacre Scripture, cui plus commissum est, plus exigetur ab eo, multum a te, fili carissime, in die messionis extreme, non ambigis exigendum, cum multam in cursu temporis ad profectum  Ecclesie collatam tibi uideas potestatem. Licet autem ex auctoritate officii multis habeas prouidere, sollicitius tamen his qui tibi specialiter commissi sunt, debes semper intendere, atque ad reddendam de ipsis in die iudicii rationem, in timore ac tremore te quotidie preparare. Quantum sane commissa gubernationi tue Remensis Ecclesia honestate uite olim et morum compositione floruerit, crebra filiorum tuorum relatio te non patitur ignorare. Cum autem multum proficere sub tua gubernatione debuerit, cum et potestas qua preeminere dignosceris, et exercitium discipline sub quo diutius laboraueras, monuerit hoc sperandum; nunc siue pro multis occupationibus tuis, siue pro ipsorum duritia subditorum, non ita cernitur euenisse.  Cum enim multum in temporalibus studio et auctoritate tua profecerit, spiritaliter tamen quamplurimum a statu suo, unde dolemus, dicitur inclinata: ita ut in augmento temporalium iactura morum non modica sit secuta. Cum enim olim canonici tui communem mensam habuerint, et non solum sibi ad honestatem, sed et pauperibus ad sustentationem liberaliter prouiderent; cum etiam honeste satis in habitu et uite ordine se haberent, et timorate in sacris officiis ad ecclesiam conuenirent, nunc ad studia priuata conuersi, et communis mense consuetudinem, sicut dicitur, omiserunt; et subuentione pauperum intermissa, approbatam grauitatem in moribus non obseruant, sed declinauerunt ex magna parte in animas suas; et ita iuniores impatientes  facti sunt discipline: ita seniores habenas magisterii remiserunt, ut que olim inter Ecclesias Gallicanas et subiectis et aliis ecclesiis erat forma uiuendi, que longe lateque honestatis sue spargebat odorem, defecisse nunc ab antiquo preconio . . . et nunc in se, nunc in aliis optatum . . . afferre . . . quod in ecclesia plures persone . . . graues, sed quod ita facilitas in . . . animarum . . . multitudine . . . lectionis uerbum uix aliquem in eis locum . . . quod non parum ex eo timemus accidere, quod fraternitas tua exterioribus occupata, administrationem istorum, non ea forte instantia qua oportet intendit. Quocirca ne in istis omnino exstinguatur ignis altaris, si non fuerit qui per singulos dies ligna subiiciat, et a tua fraternitate in  die iudicii requiratur, quod in filiis tuis minus fuerit uirtutis inuentum; caritatem tuam per apostolica scripta monemus, atque precipimus quatenus circa profectum spiritualem filiorum tuorum magis inuigiles, et quod in communionem mense, et subuentionem pauperum, aliisque pietatis operibus, aut negligentia subrepente, aut inualescente malitia, uidetur abolitum ad pristinum statum et honestatis formam studeas reuocare, ut secundum nomen tuum, ita sit et laus tua; et quanto maiorem habes in Ecclesia potestatem, tanto in opere perfectus appareas et uirtute. Et quia iuxta uerbum Salomonis dicentis: Da partem septem, da partem et octo , ad usum uite presentis plurima iam  parasti, que ad statum uite perennis amplius ualere debeant, in extremo inueniaris tempore preparasse, bonaque suscepte administrationis reddita ratione ab eo qui exacturus est, rationem merearis audire: Date ei de fructu manuum suarum, et laudent eum in portis opera eius.



MXC. Ad eumdem.---Pro monasterio S. Medardi aduersus canonicos S. Geruasii. 
[MARTEN., Ampl. Collect., II, 982.]

Dilecti filii nostri abbas et fratres ecclesie S.  Medardi transmissa nobis conquestione monstrarunt, quod dilecti filii nostri canonici ecclesie S. Geruasii  decimas eorum, quas ab antiquo prefata ecclesia noscitur possedisse, iniuste et per uiolentiam illis auferre presumunt. Quoniam igitur officio nostro incumbit, omnium ecclesiarum iura, et earum precipue, que ad prouisionem sedis apostolice noscuntur specialiter pertinere, sollicitius conseruare, fraternitati tue per apostolica scripta mandamus, quatenus, si ita est, prefatos canonicos instanter moneas, et districtius cogas, ut prelibatis abbati et fratribus prescriptas decimas restituere non postponant, et postmodum, si in ipsis decimis se aliquid iuris habere confidunt, in presentia uestra ordine iudiciario experiantur, et tu  causam audias, et remota appellatione, debito fine decidas.

Data Anagnie, XuI Kal. Iulii.



MXCI. Ad eumdem.---Aduersus comitem Regitestensem, qui fratres de Iungeriaco infestabat. 
[Ibid.]

Peruenit ad audientiam nostram ex parte dilectorum filiorum nostrorum abbatis et fratrum S. Medardi Suessionensis quod nobilis uir comes Regitestensis et nepotes eius in homines eorum de Iungeri indebitas exactiones exercent, et eos iugiter molestare presumunt, quos etiam capere atque ad  redemptionem cogere non uerentur. Quia uero ex nostri officii debito uiris ecclesiasticis iura sua conseruare tenemur, et eos ab iniuriis malignantium propensius defensare, fraternitati tue per apostolica scripta mandamus, quatenus predictum comitem et filios eius moneas et inducas, ut prefatis hominibus ablata uniuersa restituant, et eos de cetero nullatenus molestare presumant, uel in presentia tua infra uiginti dies post harum susceptionem, appellatione remota, exhibeant iustitie complementum. Quod si monitis tuis parere contempserint, eos usque ad ablatorum restitutionem et dignam satisfactionem, appellatione cessante, uinculo excommunicationis astringas.

Data Anagnie, XuI Kal. Iunii.



MXCII. Ad eumdem.---Ut obligatam pignori terram Phy. de Petrafonte reddi faciat. 
[Ibid., col. 983.]


Ex part Phy. de Petrafonte ad aures nostras est querela perlata quod, licet Petrus miles Compendiensis de fructibus cuiusdam terre, quam Phy. ei pignori obligauerat, sortem suam ultra, deductis expensis, receperit, nichilominus tamen terram ipsam detinet occupatam. Quoniam igitur eradicanda sunt uitia, que periculum pariunt animarum,  fraternitati tue per apostolica scripta mandamus, quatenus utraque parte coram te conuocata, super hoc rei ueritatem diligenter inquiras, et si tibi constiterit predictum Petrum de fructibus prescripte terre sortem suam recepisse, ipsum moneas et appellatione remota, sub excommunicationis districtione compellas, ut eamdem terram prefato Phy. sine dilatione qualibet et exactione restituat, et in pace et quiete dimittat.

Data Anagnie, Xu Kal. Iunii.



MXCIII. Ad eumdem.---Ut Ernaldum, qui uiolentas in B. canonicum Laudunensem manus intulerat, excommunicatum denuntiet. 
[Ibid.]


Ex relatione dilecti filii B. canonici Laudunensis, ad aures nostras peruenit, quod Ernaldus diabolico furore succensus, uiolentas in eum manus iniecit, et cum propter hoc suo stare mandato iurasset, id efficere postea recusauit. Unde quia tante presumptionis excessum non possumus, nec debemus impunitum relinquere, fraternitati tue per apostolica scripta mandamus, quatenus, si res ita se habet, predictum E. publice, accensis candelis, appellatione remota, excommunicatum denunties, et ab omnibus facias cautius euitari, donec memorato B. de illatis iniuriis congrue satisfaciat, et cum litteris tuis apostolico se conspectui representet.

 Data Anagnie, Xu Kal. Iulii.



MXCIu. Ad eumdem.---Pro Ioanne clerico et Radulfo eius fratre aduersus Lambertum fratrem ipsius. 
[Ibid., col. 984.]

uenientes ad nos Ioannes clericus et Radulfus frater eius, latores presentium, aduersus Lambertum fratrem suum in audientia nostra deposuere querelam, asserentes quod idem L. eos super quadam domo infra claustrum Catalaunensis ecclesie posita, et rebus mobilibus super quadam summa pecunie irrationabiliter molestare presumit. Adiecerunt  insuper quod idem L. portionem hereditatis que ipsos paterno et materno iure contingit, et quamdam uineam ad eos pertinentem per uiolentiam detinet occupatam. Quoniam igitur, qui ex suscepte seruitutis ministerio tenemur omnibus in suo iure diligenter adesse, ecclesiasticis uiris specialius cogimur in suis iustitiis prouidere; fraternitati tue per apostolica scripta mandamus, quatenus prefatum L. studiose moneas, et ecclesiastica censura compellas, ablata omnia cum fructibus inde perceptis, memoratis fratribus suis sine molestia restituere, aut ipsis exinde coram te, sublato appellationis  remedio, sufficientem et plenam iustitiam exhibere. Nihilominus etiam eumdem L. monere cures, et ecclesiastica districtione compelle, ut a molestiis predictorum fratrum suorum super iam dicta domo et rebus mobilibus, et super summa pecunie omnino desistat, aut si de iure confidit, coram te cum eis ordine iudiciario, appellatione remota, experiatur.

Data Anagnie, XIu Kal. Iulii.



MXCu. Ad eumdem.---Pro Ioanne clerico et Rad. eius fratre quos iniuste excommunicauerat episcopus Catalaunensis 
[Ibid., col. 985.]


Conquerentibus nobis Ioanne clerico et Rad. fratre suo, ad nostram noueris audientiam peruenisse, quod licet a presentia uenerabilis fratris nostri Catalaunensis episcopi ad nostram audientiam appellassent, idem tamen episcopus appellationi non deferens, eos auctoritate nostra excommunicatos denuntiauit, et precepit pro excommunicatis haberi, cum ipse nostras litteras non haberet, quibus eadem auctoritas sibi fuisset indulta. Licet autem, si res ita se habet, eadem sententia non potuisset eos astringere, ipsos tamen quia res erat nobis incognita, ab ipsa sententia absolui fecimus, tue fraternitati mandantes, quatenus eos, appellatione remota, absolutos denunties, et facias  pro absolutis haberi, et si tibi constiterit, prefatum episcopum in hoc contra appellationem uenisse, ipsum auctoritate nostra et tua, omni contradictione et appellatione remota, compellas, eis expensas necessarias, quas ad nos ueniendo, morando uel redeundo fecerunt, in integrum restituere, et ueritatem inde nobis significes, ut presumptionem eius alias, auctore Domino, punire possimus.

Data Anagnie, XII Kal. Iulii.



MXCuI. Ad eumdem.---De contentione inter Lessienses et Malbodienses super uille Anor ecclesia. 
[Ibid.]


Relatum est auribus nostris quod, cum olim quedam ecclesia et uilla Anor nomine in confinio prediorum Lissiensis  et Malbodiensis monasteriorum fuerit de nouo constructa, de prescripta ecclesia questio mota est inter eadem monasteria, cui uidelicet monasteriorum ipsorum deberet esse subiecta. Cum autem questio coram diecesano episcopo tractata fuisset, et ab eo hoc modo decisa, ut in cuius predio post diuisionem terminorum eadem ecclesia inueniretur, ei perpetuo subiaceret; post diuisionem terminorum, inuenta est  In allodio Malbodiensis monasterii, sed abbas Lissiensis ecclesiam ipsam, sicut iudicatum fuerat dimittere noluit, imo eam contra iustitiam detinere contendit. Quoniam igitur non decet uiros religiosos inferre cuilibet quod nollent ab alio sustinere, fraternitati tue per apostolica scripta mandamus quatenus, utraque parte coram te conuocata, super his rei ueritatem diligenter inquiras, et, si ita tibi constiterit, prefatum abbatem moneas et ecclesiastica districtione compellas, ut prescriptam ecclesiam Malbodiensi monasterio, contradictione et appellatione cessante, restituat, et in pace dimittat, non obstantibus litteris confirmationis nostre, si quas predictus abbas de ipsa ecclesia noscitur impetrasse, nisi sententia prefati episcopi fuisset  per appellationem suspensa. Si uero per appellationem suspensa fuit, nec infra biennium pars que appellauit appellationem interpositam est persecuta, nichilominus sententiam ipsam, appellatione cessante, facias exsecutioni mandari.

Data Anagnie, IX Kal. Iulii.



MXCuII. Ad eumdem.---Pro G. canonico Laudunensi. 
[Ibid., col. 986.]

Relatum est auribus nostris quod, cum in Ecclesia Laudunensi certe portiones eiusdem Ecclesie canonicis assignarentur, unde prebendas suas perciperent tandem capitulum eiusdem ecclesie tribus  ex canonicis in uilla que dicitur Tauaux, de maiori et minori decima et de reditu molendini prebendas concessit et assignauit, retinens sibi collectas, census domorum, capitalia, furnum et quoddam nemus eiusdem uille propinquum, que alicui canonicorum per quinquennium consueuerunt sub certa pensione conferri, ita quidem, ut qui ea de assensu capituli possideret, in his plenariam sicut capitulum potestatem haberet, et liceret ei nemus uendere superficietenus, unde partem solueret debite pensionis. Cum autem hoc anno G. canonico prescripte ecclesie que supra diximus iuxta consuetudinem prescripte ecclesie assignata fuissent, pars quedam nemoris supradicti exstirpata fuerat, et in arabilem terram reducta, de qua siquidem  terra prefati tres canonici ultra portiones sibi assignatas decimam et terragium exigere non uerentur. Inde est quod fraternitati tue per apostolica scripta mandamus, quatenus illos tres canonicos ab exactione prescripte decime et terragii ultra portiones sibi assignatas, quantocius reuoces, et si quid memorato G. inde subtraxerunt, id sibi restitui facias, aut si de iure confidunt, causam audias, et appellatione remota, concordia uel iustitia mediante, decidas.

Data Anagnie, uII Kal. Iulii.



MXCuIII. Ad eumdem.---Pro fratribus S. Nicasii aduersus monachos Elantii. 
[Ibid., col. 987.]


Dilecti filii nostri abbas et fratres S. Nicasii  , transmissis nobis litteris, intimarunt quod, cum fratres de Eslans  quamdam curtem eorum, que Singlis dicitur, ab eis sub annua pensione duorum modiorum frumenti, ipsis in festo S. Remigii ad Remensem mensuram persoluendorum, cum edificiis et aliis appendiciis suis recepissent, et pactio exinde facta mutuis chirographis cum assensu utriusque capituli, et tuo etiam fuisset priuilegio roborata, predicti fratres prescriptam pensionem  septem annis continuis quiete et pacifice persoluentes, eam a quatuor annis retro soluere destiterunt. Unde quoniam non decet uiros ecclesiasticos alicui proprie uoluntatis arbitrio subtrahere quod se cognoscunt illi debere, fraternitati tue per apostolica scripta mandamus, quatenus predictos fratres moneas, et districte compellas, ut subtractam pensionem memorato abbati et fratribus integre, et sine aliqua molestia et difficultate restituant, et de cetero prescriptam pactionem firmiter et inconcusse obseruent, uel in presentia tua plenam exinde sibi iustitiam, contradictione et appellatione remota, exhibeant. uerum si potius causam intrare decreuerint, partibus ante tuam presentiam conuocatis,  eam studiosius audias, et concordia uel mediante iustitia, appellatione remota, decidas.

Data Anagnie, uIII Idus Iulii.



MXCIX. Ad eumdem.---De causa inter uicedominum de Pinconio et abbatem Aquicinctensem. 
[Ibid., col. 988.]

Ex parte uicedomini de Pinconio ad aures nostras peruenit quod, cum ipse abbatem Aquicinctensem super quibusdam possessionibus, quas illicite sibi detinere dicitur, coram uenerabili fratre nostro Ambianensi episcopo traxisset in causam, idem abbas ad nostram audientiam appellauit, sed altera parte per suum nuntium ueniente, ipse nec uenit  nec per se responsalem transmisit. Confidentes itaque de prudentia et honestate tua, causam ipsam tue sollicite discretioni committimus, presentium tibi auctoritate mandantes, quatenus utraque parte coram te conuocata, prescriptam causam diligentius audias, et eam, sublato appellationis remedio, concordia uel iustitia mediante, decidas. Si uero predictus abbas citatus ad presentiam tuam accedere uel iudicio tuo parere contempserit, tu predictum uicedominum in possessionem eorum de quibus controuersia uertitur, appellatione cessante,  inducere non postponas, ut sic predictus abbas affectus tedio iustitie stare cogatur.

Data Anagnie, u Idus Iulii.



MC. Ad eumdem.---Ut infirmis de Mellento curet benedici cemeterium. 
[Ibid.]

Significauerunt nobis infirmi fratres de Mellento, quod cemeterium non habent, ubi corpora sua possint tradere sepulture, rogantes nos humiliter et deuote, ut pro eorum cemeterio benedicendo deuotioni tue preces porrigeremus. Quia uero decet nos eorumdem tribulationibus et angustiis compati, ne humano auxilio destituantur, qui continuis doloribus  affliguntur, fraternitatem tuam per apostolica scripta rogamus attentius et mandamus quatenus diuini amoris intuitu, et pro reuerentia B. Petri et nostra, cemeterium ad opus predictorum infirmorum et familie sue tantum, a quolibet de suffraganeis tuis facias benedici, ita quod iidem fratres propter hoc non cogantur per se uel per suum nuntium ad nostram presentiam laborare.

Data Anagnie, Xu Kal. Aug.



MCI. Domum infirmorum fratrum iuxta Remensem ciuitatem commemorantium tuendam suscipit, et »nundinas quas Henricus arhciepiscopus iuxta eam domum annuatim celebrari concessit,« confirmat. 
[D. MARLOT, Metropol. Rem., II, 400.]


ALEXANDER episcopus, seruus seruorum Dei, dilectis fidelibus infirmis fratribus iuxta Remensem ciuitatem commorantibus, salutem et apostolicam benedictionem.

Dignum est et consonum rationi ut qui circa omnes iniuncte nobis dispensationis ministerium exercere tenemur, necessitatibus uestris non debeamus deesse, quorum calamitatibus et continuis doloribus paterna mentis affectione compatimur, et subsidium quod cum Deo et iustitia possumus, libenti animo impertiamur. Eapropter, dilecti filii, uestris iustis postulationibus inclinati, et pietatis officio moti, domum uestram cum omnibus que inpresentiarum rationabiliter possidet, aut in futurum  poterit adipisci, sub B. Petri et nostra protectione suscipimus. Preterea nundinas quas uenerabilis frater noster Henricus Remensis archiepiscopus ad utilitatem domus uestre iuxta eam domum annuatim celebrari concessit, et scripto suo confirmauit, scilicet a die Pasche usque ad uesperas sequentis Dominice, uobis et per uos domni uestre apostolica auctoritate confirmamus. Prohibemus autem ut nullus audeat alicui uenienti ad easdem  nundinas, aut reuertenti ab eis, in persona uel rebus suis molestiam uel iniuriam irrogare. Sane noualium uestrorum, et horum que propriis manibus aut sumptibus colitis de hortis uestris, ac fructibus arborum, et de nutrimentis animalium uestrorum nullus a uobis decimas presumat exigere. Decernimus ergo ut nulli omnino hominum liceat hanc paginam nostre protectionis infringere: si quis hoc attentare presumpserit, indignationem omnipotentis Dei et BB. Petri et Pauli apostolorum eius se nouerit incursurum.

Datum Anagnie, XII Kal. Aug.



MCII. Ad Henricum Remensem archiep.---Ut studeat componere pacem inter Ludouicum Francorum et Henricum Anglorum reges. 
[MARTEN., Ampl. Collect., II, 989.]


Cum de discordia et decertatione que inter carissimum in Christo filium nostrum L. illustrem Francorum et Henricum Anglorum reges, et filios eiusdem regis Anglorum instinctu diabolice fraudis emersit, toti Christianitati et presertim Orientali terre grauissima uideamus pericula imminere, et nisi fuerit celeriter Domino faciente sopita, timeamus, quod auertat Dominus! grauiora, nos ad reformationem pacis inter eosdem reges pro nostri officii debito uolumus diligenter intendere, et ad hoc idem eos sollicitis monitis et exhortationibus inuitare.  Nosti siquidem, et omnia regna mundi nouerunt, quomodo illa Orientalis terra uiribus et laboribus fidelium Christi, qui de Francorum et Anglorum regnis illuc accesserunt, fuerit a paganorum spurcitia liberata, et hactenus ab eorum incursibus per Dei gratiam conseruata, et nisi predicta dissensio celeriter sopiatur, timemus admodum, sicut possumus de ratione timere, ne contra fideles Christi infidelium audacia crescat, et iuxta prauum sue iniquitatis propositum, in ignominiam Christiani nominis illam terram sanctam, illam utique ad quam tuendam et conseruandam succingi debet omnium Christianorum deuotio, presumant inuadere, cum undique ab inimicis Christi obsessa sit, et anno preterito bis ab eis decursa fuerit, et sicut audisse  te credimus combusta, et in locis pluribus deuastata. Nos itaque, non solum ista, sed alia plura pericula, iuxta officii nostri debitum preuidentes, et cogitantes quomodo occasione predicte discordie, religionis ordo in eorum regnis et alibi perit, et uigor ecclesiastice discipline, et ecclesiarum status dissolutus est et turbatus, uenerabilibus fratribus nostris Tarentasiensi  archiepiscopo, Claromontensi  episcopo, et dilectis filiis Cisterciensi  abbati  , et priori Carthusiensi et fratri G. magistro domus militie Templi de partibus Cismarinis dedimus in mandatis, ut ipsi omnes, uel aliqui eorum, te et uenerabili fratre nostro W. Senonensi archiepiscopo apostolice sedis legato sibi adhibitis, prescriptam discordiam ad bonum pacis cum auxilio celestis gratie reducere satagant, et inter supradictos reges firmam pacem et concordiam stabilire. Quoniam igitur te sicut uirum prouidum et honestum nouimus pacem diligere, et ad eam te credimus uelle summopere laborare, ne maxime catholice unitatis uinculum rescindatur, ad quam conseruandam te scimus esse sollicitum et omnibus circumpectum, fraternitatem tuam per apostolica scripta monemus attentius et mandamus, quatenus  cum personis religiosis omnibus, uel aliquibus, quas prediximus, ad reformationem pacis sollicite ac prudenter intendas, et apud prefatum regem Francorum et barones eius partes tuas diuino intuitu, et tue salutis obtentu, ita efficaciter interponas, quod per studium et sollicitudinem tuam et eorum quos prediximus, predicta discordia ad bonum pacis, cooperante Domino, reducatur, et tu exinde apud Altissimum sempiterne mercedis fructum ualeas adipisci, et apud homines copiose laudis gloriam obtinere. Nihil utique posses efficere, in quo tibi maior honor proueniret et gloria, et copiosior fructus mercedis eterne, quam si ad reformandam pacem inter eosdem reges sollicitudinem adhibueris et operam efficacem. Rescriptum autem litterarum,  quas super hoc eidem regi Francorum dirigimus, tibi et prefato Senonensi inspiciendum mittimus, ut si uideritis expedire, eas ipsi regi faciatis presentari, alioquin eas retineatis.

Data Anagnie, u Kalendas Septemb.



MCIII. Ad eumdem.---Quamdam causam ei committit terminandam. 
[Ibid., col. 990.]

Ex transmissa conquestione F. Remensis ciuis nobis innotuit, quod S. burgensis S. Remigii eum super quadam domo, quam sibi quatuor libris et  duodecim solidis uendidit, grauiter molestare non cessat, licet in uenditione sibi fide data promiserit, quod nullam eidem F. per se uel per alios super prescripta domo molestiam uel grauamen inferret, et ei hac occasione damna plurima et grauamina irrogauit. Quia uero periculosum est cuilibet ac saluti contrarium fidem prestitam uiolare, fraternitati tue per apostolica scripta mandamus, quatenus partibus ante tuam presentiam conuocatis, rei ueritatem diligenter inquiras, et, si tibi ita esse constiterit, predictum S. sollicite moneas, et, si necesse fuerit, appellatione remota ecclesiastica districtione compellas, ut memorato F. super prescripta domo  nullam molestiam de cetero inferat, uel grauamen; sed ipsum eam sicut fide data promisit, pacifice possidere permittat, ac de damnis datis occasione prescripte domus restaurationem sibi faciat competentem, aut exinde secum pacifice amicabiliterque conueniat, uel in presentia tua, sublato appellationis remedio, exhibeat iustitie complementum.

Data Anagnie, XI Kal. Sept.



MCIu. Ad eumdem.---Ut totis uiribus studeat impedire matrimonium inter filium regis Francie et filiam Frederici imperatoris. 
[Ibid., col. 991.]

Cum de contrahendo matrimonio inter filium karissimi  in Christo filii nostri L. illustris Francorum regis, et filiam illius F. dicti imperatoris, uerbum iam diu sopitum, sicut audiuimus, suscitetur, quia ex hoc nobis et Ecclesie, nec non etiam Francorum regno scandala timemus et pericula prouentura, prudentiam tuam omnimodis sollicitam reddimus et attentam, quasi pro certo tenentes, quod id sine consilio tuo et uenerabilis fratris nostri W. Senonensis archiepiscopi apostolice sedis legati non poterit consummari. Unde quia de te speciali prerogatiua confidimus, et memoratum regem nouimus prompto animo tuis consiliis et monitis acquiescere, fraternitatem tuam per apostolica scripta monemus attentius et mandamus, quatenus studiose considerans et attendens, quomodo in hoc tua res agatur,  ita labores efficere, ut uel iam dictum negotium reuocetur, aut si reuocari non poterit, taliter prouideatur, quod Ecclesia Dei nullum exinde incommodum sustineat uel iacturam, et tua sollicitudo et uigilantia possit non immerito commendari. Illud autem te prefato regi uolumus efficaciter suadere, ut contra inimicos suos de celo querat auxilium, non ab homine: quia diuinum auxilium omnino fructuosum et efficax, sed humanum multoties inefficax inuenitur, et ita super his sollicitus et studiosus existas, quod sermo tuus in operis efficacia comprobetur, et Ecclesia Dei in hoc sicut in aliis de studio et sollicitudine tua leuamen sentiat et augmentum.

 Data Anagnie, uIII Idus Septembris.



MCu. Ad eumdem.---Ut G. episcopus Catalaunensis Horricum admittat ad ecclesiam S. Iuliani de Helissia. 
[Ibid., col. 992.]

Decet nos prouisioni Ecclesiarum diligenter intendere, et alios Ecclesiarum prelatos ad hoc idem sollicitis monitis et exhortationibus inuitare. Relatum est siquidem auribus nostris quod, cum dilectus filius noster abbas Maurimontensis intuitu Dei et amore inductus, Horricum clericum fratri nostro  G. Catalaunensi episcopo ad ecclesiam S. Iuliani de Helissia presentasset, episcopus ipsum recipere recusauit, non aliam causam pretendens, nisi quia idem Horricus non erat in sacerdotis officio constitutus. Unde quoniam non est conueniens ut prouisio clericorum pro tali causa impediatur, qui ecclesiastico sunt beneficio destituti, presertim cum postquam ecclesias adepti fuerint, ad sacerdotii gradum uelint et ualeant prouehi, fraternitati tue per apostolica scripta mandamus, quatenus prefato episcopo per litteras tuas ex parte nostra et tua iniungas, ut prefatum Horricum, nisi manifesta et rationabilis causa prepediat, ad prelibatam ecclesiam, occasione et appellatione remota, restituat, et ei curam animarum committat, si modo eidem  ecclesie in persona propria deseruiturus uelit et possit infra congruum tempus in presbyterum promoueri.

Data Anagnie, Iu Id. Sept.



MCuI. Ad eumdem.---Pro H. thesaurario Antissiodorensi. 
[Ibid.]

Dilectus filius noster H. Antissiodorensis ecclesie thesaurarius, presentium lator, ad nos accedens, sua nobis assertione proposuit quod, cum quidam de seruis patris sui a terra ipsius aliena loca inhabitanda confugissent, idem pater suus ei seruos illos concessit habendos, unde a nobis suppliciter postulauit ut, ad iustitiam suam de illis obtinendam,  ei apostolice sedis deberemus suffragium exhibere. Quia igitur, quantum in nobis est, nullatenus sustinere debemus, ut idem thesaurarius suo iure fraudetur, fraternitati tue per apostolica scripta mandamus quatenus, si predictos seruos alicubi infra tuam diecesim morari cognoueris, ipsos moneas et appellatione remota districte compellas, ut ad prelibatum thesaurarium accedentes, ei tanquam Domino suo debitum seruitium exhibeant, aut sub examine tuo iustitie faciant complementum, et tu causam audias, et eam iustitia mediante decidas. uerum si predicti serui legitime citati ad presentiam tuam accedere, uel iudicio tuo parere noluerint, tu eos et illos pariter qui ipsos contra  mandatum tuum fouere presumpserint, excommunicationi subiicias, et per totam diecesim tuam facias sicut excommunicatos cautius euitari.

Data Anagnie, uII Kal. Nou.



MCuII. Ad presbyteros et clericos per Angliam et cismarinam terram regis Anglorum constitutos.---Ut rex Anglorum filiis suis ipsorum uxores restituat.


ALEXANDER episcopus, seruus seruorum Dei, uenerabilibus fratribus archiepiscopis, episcopis, et dilectis filiis suis abbatibus, et aliis ecclesiarum prelatis, et uniuerso clero per Angliam et Cismarinam terram illustris regis Anglorum constitutis salutem et apostolicam benedictionem.

 Non est uobis, sicut arbitramur, incognitum, qualiter Henricus illustris Anglorum rex pro discordia que inter ipsum et filios suos peccatis exigentibus est suborta, uxores eorum, filias uidelicet karissimi in Christo filii Ludouici illustris regis Francorum detineat: pro quibus sibi restituendis idem rex Francorum et filii predicti regis Anglorum generi sui, preces nobis sollicitas porrexerunt. Nos itaque studiosius attendentes iustum et honestum existere ut uiri suas uxores repetere debeant; et precibus eiusdem regis Francorum et generorum suorum, non solum in his que ex officii debito tenemur efficere, sed etiam in omnibus que a iustitia non discordant, uolentes prompto animo acquiescere, prefatum regem Anglie studiose satis  et attente monuimus, eique dedimus in mandatis, ut ad commonitionem uenerabilium fratrum nostrorum Tarentasiensis archiepiscopi, Claremontensis episcopi, et dilecti filii Carthusiensis prioris, uel loco eius, prioris de Monte Dei, si ipse adesse non poterit, uel duorum ex his, si tres non potuerint interesse, filiis suis uxores infra XL dies post litterarum nostrarum susceptionem restituere non postponat. Si uero eas infra prescriptum terminum uiris suis non restituerit, apostolica auctoritate precipimus ut tota prouincia infra quam detinentur, et ad quam transferentur, quandiu ibi fuerint, donec uiris suis restituantur, ab omnibus diuinis officiis, preter baptisma paruulorum et penitentiam morientium, cesset. Inde est quod uniuersitati  uestre per apostolica scripta precipiendo mandamus, et mandando precipimus, quatenus eumdem regem Anglorum ad eas restituendas sollicitis monitis et exhortationibus inducatis, proponentes ei quod non minus sibi expedit eas restituere quam uiris suis ipsas recipere. Et si iuxta commonitionem et mandatum nostrum filiis suis uxores eorum infra terminum constitutum non restituerit, et tunc in quacunque prouinciarum uestrarum detinentur, uel ad quas transferentur, donec ibi fuerint, nulla diuina officia, preter baptisma paruulorum et penitentias morientium celebretis, uel permittatis ab aliis celebrari, omni super his contradictione et appellatione cessante. Scituri pro certo quia, si qui contra interdictum nostrum,  quod non credimus, uenire tentauerint, sue temeritatis et transgressionis penam debitam auctore Domino reportabunt.



ANNO 1174.



MCuIII. Ad Gerardum abbatem et uniuersum conuentum Clareuallensem.---Bernardum abbatem in numerum sanctorum relatum nuntiat.





MCIX. Ad uniuersos ordinis Cisterciensis abbates.---Eiusdem argumenti. 





MCX. Ad archiepiscopos, episcopos, abbates aliosque Ecclesiarum prelatos in regno Francorum constitutos.---Similis argumenti.





MCXI. Ad Ludouicum Francorum regem.---Eiusdem argumenti.





MCXII. Ad Henricum Remensem archiep.---Pro Cluniacensi monasterio. 
[MARTEN., Ampl. Collect., II, 999.]


Quanto Cluniacense monasterium ad iurisdictionem B. Petri et prouisionem atque tutelam nostram specialius pertinere probatur, tanto iura ipsius manutenere propensius et conseruare tenemur, et a malignantium incursibus defensare: quia congruam officii nostri actionem prosequimur, cum ea sollicite agimus, que sollicitudini nostre imminere noscuntur. Inde est quod uniuersitati uestre per apostolica scripta precipiendo mandamus, et mandando precipimus, quatenus eos clericos siue laicos, qui prioratus, ecclesias et  alias possessiones, que ad Cluniacense monasterium pertinent, locatas uel commendatas habent sine assensu capituli Cluniacensis uel maioris et sanioris partis, instantissime commoneatis, inducere modis omnibus laboretis, ut eas Cluniacensi monasterio, si de possessionibus locatis, deductis expensis, perceperunt, quod pro earum locatione dederunt, occasione et contradictione cessante, restituant, et in pace deinceps et quiete dimittant. Quod si monitis nostris obtemperare contempserint, eos nullius appellatione uel refragatione obstante, apostolica auctoritate excommunicatos denuntietis, et sententiam ipsam usque ad dignam satisfactionem faciatis inuiolabiliter obseruari.

Data Anagnie, XII Kal. Februarii.



MCXIII. Ad eumdem.---Ut schole Regitestenses monachis S. Remigii conseruentur. 
[Ibid.]


Significauit nobis abbas S. Remigii quod nobilis uir comes Regitestensis scholam eiusdem castri, quam pater suus post decessum Gal. qui eam tenebat, monachis suis in eodem castro manentibus pia liberalitate reliquit, ausu temeritatis auferre presumit. Unde quia uniuersis Dei fidelibus, et precipue uiris religiosis in suo iure adesse debemus, fraternitati tue per apostolica scripta mandamus, quatenus, si ita est, predictum uirum instanter moneas, et si necesse fuerit appellatione remota,  sub anathematis districtione compellas, ut memoratis monachis prescriptam scholam restituant, et eis super hoc nullam inferant ulterius molestiam uel grauamen. Preterea nobilem uirum Anselmum de Possessa moneas diligentius et inducas, ut hominibus predicti abbatis manentibus in uilla que dicitur Aisencella nouas uel indebitas consuetutudines imponere nulla ratione presumat. Quod si ausu nefario presumpserit, eius presumptionem animaduersione debita punias et castiges.

Data Anagnie, u Kal. Februarii.



MCXIu. Ad eumdem.---Pro abbate S. Remigii aduersus homines sibi subditos. 
[Ibid., col. 1000.]


Significatum est nobis ex parte dilecti filii nostri abbatis S. Remigii, quod, cum in ciuitate Catalaunensi ditissimos homines habeat, in contumaciam sunt et superbiam tantam elati, quod ei seruire contemnunt, sicut antecessoribus suis ipsi et antecessores eorum seruire consueuerunt. Unde quoniam iniquum est, et nullatenus in patientia tolerandum, ut predictus abbas debitis seruitiis defraudetur, fraternitati tue per apostolica scripta mandamus, quatenus predictos uiros moneas, et sub anathematis districtione, appellatione remota, compellas, ut prefato abbati seruitia, que ipsi et antecessores eorum sibi et suis antecessoribus  soliti sunt exhibere, sine molestia et contradictione reuerenter et deuote exhibeant. Si autem rationabilem causam ostenderint, quare illi seruire non debeant, eam diligentius audias, et exinde statuas, quod ratio dictauerit equitatis.

Data Anagnie, Iu Kal. Februarii.



MCXu. Ad eumdem.---Aduersus plures qui monasterium S. Remigii uexabant. 
[Ibid., col. 1001.]

Insinuatum est auribus nostris quod Gaufridus de Ienuilla et filius eius uillam monasterii S. Remigii, que Corcellis dicitur, iniuste opprimunt, et abbati eiusdem monasterii iniurias et damna  plurima inferre presumunt. Willelmus uero de Meallen, Iosbertus de Caluomonte et filius eius, et G. de Nelli, predictum monasterium damnificare non uerentur. Radulfus autem de Cuzeio eidem monasterio consuetudines detestabiles et prauas imponit, et LX solidos, quos pro castello de Cuzeio in festo S. Remigii tenetur annuatim persoluere, singulis annis differt reddere, non sine damno monasterii ultra terminum constitutum. Quoniam igitur in eo loco in officio sumus, quanquam immeriti, prouidente Domino, constituti, ut iura uniuersorum et maxime religiosorum uirorum diligenti debeamus sollicitudine conseruare, fraternitati tue per apostolica scripta mandamus. quatenus prefatum G. et filium eius,  W. et Iosbertum filium ipsius, et G. de Nuelli instanter moneas et inducas, ut iura prelibati monasterii nulla ratione diminuant uel perturbent, aut indebitis fatigent molestiis, sed data damna resarciant, ablata uniuersa restituant, et de iniuriis illatis congrue satisfaciant, aut sub tue discretionis examine plenam exinde sibi iustitiam, appellatione remota, exhibeant. Radulfum uero de Cuzeio, ut monasterio detestabiles uel prauas consuetudines non imponat, et debitum censum tempore statuto sine diminutione persoluat, diligenter monere et inducere studeas. Si autem ipse et alii quos prediximus, monitis acquiescere forte contempserint, eos, nullius appellatione obstante, uinculo excommunicationis astringas, et sententiam ipsam usque  ad dignam satisfactionem facias inuiolabiliter obseruari.

Ad hec ex parte predicti abbatis nostri est auribus intimatum quod Gal. Bertot monasterio suo magnas possessiones abstulit, pro quibus auctoritate sancte memorie Patris et predecessoris nostri Eugenii pape excommunicationis fuit uinculo innodatus. Unde quoniam ecclesiastica sententia, que in malefactores pro suis excessibus de auctoritate Romani pontificis promulgatur, rata debet et firmiter consistere, et eam usque ad dignam satisfactionem firmitatis robur necesse est obtinere, nichilominus sollicitudini tue presentium significatione iniungimus ut, si ita est, predictum G. publice in ecclesia tua excommunicatum denunties,  et usque ad dignam satisfactionem facias cautius euitari, et dilecto filio nostro Cameracensi electo, ut hoc idem in sua ecclesia faciat, auctoritate nostra et tua firmiter et districte iniungas. Preterea, sicut nobis est intimatum, comes Gisebaldus de Ruceio monasterio prelibato XX solidos, quos ei debet annuatim pro censu a quindecim annis retro subtraxit, et damnum sexaginta libr. et eo amplius irrogauit, et hominibus eiusdem monasterii frequentibus rapinis et exactionibus grauamina importabilia inferre presumit, eum ad restituendum quod de censu statuto subtraxit, et ad eumdem censum in integrum deinceps persoluendum et ad restaurandum damnum sexaginta libr. et ad alia  restituenda que per rapinas et exactiones noscitur extorsisse, uel ad iustitiam super his exhibendam cum omni instantia moneas, et studiose inducas. Quem, si neutrum efficere forte uoluerit, anathematis gladio ferias, donec suum corrigat digna satisfactione reatum.

Data Anagnie, Iu Kal. Februarii.



MCXuI. Ecclesiam S. Marie Montisdesiderii, ordinis Cluniacensis, tuendam suscipit, eiusque bona omnia ac iura confirmat. 
[Bullar. Cluniac., p. 73.]

ALEXANDER episcopus, seruus seruorum Dei, dilectis filiis BERENGARIO priori ecclesie Sancte Marie  Montisdesiderii, eiusque fratribus, tam presentibus quam futuris, regularem uitam professis, in perpetuum.

Suscepti regiminis administratione compellimur, etc. Eapropter, dilecti in Domino filii, uestris iustis postulationibus clementer annuimus, et ecclesiam uestram, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui in ecclesia uestra secundum Deum et beati Benedicti Regulam, et institutionem Cluniacensium fratrum institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc., in quibus  hec propriis duximus exprimenda uocabulis:

In primis locum ipsum in quo prescripta ecclesia sita est cum omnibus pertinentiis suis; ecclesiam uidelicet Beate Marie cum tredecim prebendis, quas solebant habere canonici seculares, illamque quam olim habuerunt magistri scholarum in castro Montisdesiderii, qui scholas regebant, uel pro ipsa prebenda triginta solidos Prouinienses, regimen scholarum, unctionis oleum, ecclesiam Sancti Petri cum atrio, et decima et censu decem et septem solidorum, quos singulis annis presbyteri illius ecclesie soluere debent; de oblationibus uero altaris sancti Petri iam a multis annis statutum est ut quinque partes earum, que scilicet ad missas pro uiuis offeruntur monachis, sexta uero pars presbyteris  cederet; de his autem que ad missas pro defunctis ueniunt media pars monachorum, altera presbyterorum esset; quod etiam ne ab aliquo mutaretur, Xarinus bone memorie Ambianensis episcopus sub anathemate interdixit; et ecclesiam quoque Sancti Sepulcri cum altari, et atrio et decima, ecclesiam de Farelli cum curte, altari et atrio et decima tota, ecclesiam de uilla cum capella du Maisnil, cum altaribus et atriis et decimis, ecclesiam quoque de Noua uilla cum altari et atrio et tota decima, ecclesiam quoque de Fretcio cum altari et atrio et decima, ecclesiam de Dommalich cum altari et atrio et tota decima, ecclesiam de Esteltay cum altari et atrio et tota decima, ecclesiam  quoque de Domna Petra cum altari et atrio et tota decima, ecclesiam quoque de Brach cum altari et atrio, totaque decima, ecclesiam de Souuiller, cum capella d'Aubuiller que subiecta est ei cum altaribus, atriis et decimis, ecclesiam quoque de Contorio cum altari et atrio, et tota decima, medietatem ecclesiarum de Annethi et de Fenerii, et altarium et minutarum decimarum, ecclesiam de Cais cum altari et atrio, et duabus partibus totius maioris decime; item uillam de Curcellis cum appendiciis suis; apud Montisdesiderium molendinum de ponte, et singulis hebdomadis tres denarios uiromandensis monete ad teloneum, panis apud Contorium, medietatem molendini de Prato; apud Forsenuiller totum allodium in terris et nemoribus,  quod dedit Elizabeth Rabies, item decimam de Spatenis per manum uenerabilis fratris nostri Odonis Beluacensis episcopi, petitione Rodulphi uiromandorum comitis, necnon Yuonis Suessionensis comitis, a uobis susceptam; item in episcopatu Ambianensi maiorem decimam de Septemfortis, terragium de Pleniuilla, et quinque modios frumenti ad molendinum nouum de eleemosyna Roberti de Tournella et reditus segetis de Corbeiis. Apud Contorium molendini superioris medietatem, et aque et mares ad ius ipsius pertinentes; apud Leplessis Rodulphi uitali tres partes terragii de Goy. Apud Montisdesiderium medietatem molendini cognomento Engelrani. Sepulturam quoque ipsius loci liberam esse decernimus, ut eorum deuotioni  et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum a quibus corpora mortuorum assumuntur. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sane noualium uestrorum que propriis manibus aut sumptibus colitis siue de nutrimentis animalium uestrorum nullus a uobis decimas exigere presumat.

Decernimus ergo, etc., salua sedis apostolice auctoritate. Si qua igitur in futurum, etc.

Datum Anagnie, per manum Gratiani sancte Romane Ecclesie subdiaconi et notarii, u Nonas  Februarii, indictione uII, Incarnationis Dominice anno 1173, pontificatus uero domini Alexandri pape III anno Xu.



MCXuII. Monasterii S. Marie Lischensis bona omnia confirmat. 
[HUGO, Ann. ord. Prem., II, 31.]

ALEXANDER episcopus, seruus seruorum Dei, dilecto filio ROBERTO abbati ecclesie Sancte Marie de Liskes, eiusque fratribus Premonstratensis ordinis, Morinensis diecesis, salutem et apostolicam benedictionem.

Iustis religiosorum desideriis consentire ac rationabiliter  eorum petitionibus clementer annuere, apostolice sedis, cui largiente Domino deseruimus, auctoritas et fraterna caritas nos hortatur. Eapropter, dilecti in Domino filii, uestris iustis postulationibus gratum impertientes assensum, prefatam ecclesiam, in qua diuino mancipati estis obsequio, ad exemplar predecessoris nostri felicis memorie Adriani pape, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et Regulam beati Augustini, atque consuetudinem Premonstratensis Ecclesie in eodem loco dignoscitur institutus, perpetuis ibidem temporibus inuiolabiliter obseruetur. Preterea quascunque possessiones,  quecunque bona in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo memorata ecclesia sita est, cum omnibus pertinentiis suis, ex dono Drogonis quondam Morinensis episcopi, altare de Liskes cum tertia parte decime eiusdem parochie, et cum aliis partibus quas ibidem iuste habetis ex dono Roberti de Hamis et Balduini filii eius, terras in eadem parochia, terras ex dono Eustachii de Liskes tam in dicta parochia quam in uilla de Lostinguee,  etc.

Datum Anagnie, per manum Gratiani sancte Romane Ecclesie subdiaconi et notarii, II Idus Februarii, indictione II, Incarnationis Dominice anno 1173, pontificatus uero domni Alexandri pape III anno Xu.



MCXuIII. Ad Henricum Remensem archiep.---Ut C. comitisse Tolosane, si eam honorifice recipiat comes, persuadeat, ut ad uirum quem reliquerat redeat. 
[MARTEN., Ampl. Collect., II, 1003.]

Referente nobis dilecta in Christo filia nostra nobili muliere C. comitissa Tolosana, sorore tua, ipsa disposuerat caste uiuere, pro eo quod  nobilis uir Tolosanus comes uir suus ei fidem non seruet, sed aliis mulieribus se coniungat illicite, eamdem comitissam satis attente monuimus, ut ad uirum suum rediret. uerum quia ipsa nostris in hac parte monitis noluit acquiescere, donec prefatus comes uiam huius prauitatis ac dissolutionis relinquat, eidem comiti apostolice exhortationis scripta direximus, ut, huiusmodi uia penitus pretermissa, predictam comitissam uxorem suam per magnos et honorabiles nuntios, missis ei et tibi litteris suis, ad se honorifice, prout conuenit, reuocet, data plenaria cautione, quod eamdem comitissam, prout decet tantam et tam nobilem dominam, decenter debeat et honeste tractare. uenerabilibus quoque  fratribus nostris [Pontio] Narbonensi archiepiscopo et [Adelberto] Nemausensi episcopo, et dilecto filio R. S. Marie in uia Lata diacono cardinali dedimus in mandatis, ut eumdem comitem ad hoc faciendum monere studeant et diligenter inducere, et quidquid inde illi inuenerint, nobis et tibi per litteras significare nullatenus pretermittant. Rogamus itaque fraternitatem tuam, monemus et exhortamur attentius, quatenus si prefatus comes iam dictam comitissam honorifice, sicut diximus, ad se duxerit reuocandam, tu eam fraterna exhortatione commoneas, et diligenter inducas, ut ad prefatum comitem redeat: quia non est conueniens uel honestum, ut uxor debeat sine uiro suo manere, dummodo ab eodem uiro ita honorifice teneatur,  quod iustam causam ab ipso non habeat recedendi.

Data Anagnie, XuI Kal. Martii.



MCXIX. Ad eumdem.---Declarat F. eius parochianum illi nunquam detraxisse in curia. 
[Ibid., col. 1004.]

Lator presentium F., parochianus tuus, lacrymis nobis proposuit aduersus eum te grauiter esse commotum, pro eo quod tibi fuerit falsa relatione suggestum, ipsum tibi in nostra curia detraxisse. Unde cum omnino sit impium et iniquum innocentem nocentibus adiici, aut innoxium sanguinem condemnari, nos prouidere uolentes, ne quamlibet penam  reportet, unde alicuius criminis maculam non contraxit, fraternitatem tuam monemus et mandamus, quatenus si quam indignationem uel animi rancorem aduersus eumdem F., quod non credimus, concepisti, cum presertim non sit dignus Cesaris ira, ipsum sibi diuino intuitu et pro reuerentia beati Petri et nostra pia benignitate remittas, eique restituas gratiam et amorem, et eum non impedias, nec impediri permittas, quominus ius suum tam de medietate domus, quam de aliis super quibus ipse conqueritur sub examine delegatorum iudicum ualeat adipisci. Nunquam sane occurrit memorie nostre quod tibi detraxerit, uel in aliquo contra tuam fuerit locutus dignitatem.

 Data Anagnie, uIII Kal. Martii.



MCXX. Bulla de ecclesia S. Petri Antissiodorensi recens abbatie nomine insignita. 
[Gall. Christ. XII, Instr. 134.]

ALEXANDER episcopus, seruus seruorum Dei, dilectis filiis O. abbati et fratribus S. Petri Antissiodorensis, salutem et apostolicam benedictionem.

Ea que ad honorem et profectum Ecclesiarum rationabili prouidentia statuuntur approbare, et ut debitam obtineant firmitatem auctoritate apostolica roborare nos decet. Audiuimus autem quod uenerabilis frater noster Willelmus Antissiodorensis episcopus,  ad preces uestras et uenerabilis fratris nostri Senonensis archiepiscopi, apostolice sedis legati, ecclesiam uestram de decanatu in abbatiam mutauit, et ut in ea abbas de cetero et non decanus ordinetur firmiter instituit obseruandum, quam quidem institutionem sicut rationabiliter facta est, nos ratam et firmam habentes eam presentis scripti munimine roboramus, statuentes ut ordo canonicus qui in eadem Ecclesia secundum Deum et B. Augustini Regulam noscitur institutus, perpetuis ibidem temporibus inuiolabiliter obseruetur. Nihilominus ecclesiam de uenosa cum capellania de Rouure sicut etiam in  presentiarum rationabiliter possidetis uobis et per uos ecclesie uestre auctoritate apostolica confirmamus. Decernimus ergo ut nulli omnino hominum liceat hanc paginam nostre constitutionis, etc.

Datum Anagnie, u Kalendas Martii, indictione uII.



MCXXI. Ad Henricum Remensem archiep.---Ut satisfiat monasterio Gorziensi de illatis iniuriis a G. de Aspero-monte. 
[MARTEN., Ampl. Collect., II, 1004.]

Dilecti filii abbas et fratres monasterii Gorziensis  transmissa nobis conquestione monstrarunt quod nobilis uir G. de Aspero-monte ecclesias  et uillas ipsorum multipliciter inquietare, et homines eorumdem ad redemptionem cogere non formidat, et preter hec prefatum monasterium in C marcis argenti damnificauit. Quoniam igitur ex iniuncto nobis apostolatus officio tenemur omnium iura, et maxime religiosorum, qui in medio schismaticorum constituti, ab unitate sacrosancte Romane Ecclesie non recedunt, pastorali sollicitudine defensare, fraternitati tue per apostolica scripta mandamus, quatenus, si ita est, prefatum G. sollicite moneas et diligenter inducas ut prelibatis abbati et fratribus uniuersa ablata cum omni integritate restituat, damna data resarciat, et de illatis iniuriis satisfactionem exhibeat competentem, et eos deinceps in pace et quiete dimittat. Quod si  forte commonitioni tue parere noluerit, tu terram eius apostolica fretus auctoritate interdicto supponas: ita quod in ea nulla diuina officia, preter baptisma paruulorum et penitentias morientium, celebrari permittas, et si nec sic resipuerit, personam eius et eorum qui sunt principales fautores malitie sue uinculo excommunicationis astringas, quousque ipsos ad dignam satisfactionem teneas innodatos.

Data Anagnie, II Kal. Martii.



MCXXII. Priuilegium pro Ecclesia Capuana. 
[UGHELLI, Italia sacra, uI, 327]

 ALEXANDER episcopus, seruus seruorum Dei, uenerabili fratri ALFANO Capuano archiepiscopo, eiusque successoribus canonice substituendis, in perpetuum.

Cum ex iniuncto nobis a Deo apostolatus officio, etc. Huius itaque rei consideratione, uenerabilis in Christo frater archiepiscope, tuis iustis postulationibus clementer annuimus, et prefatam Ecclesiam, cui Domino auctore preesse demonstraris, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona  eadem Ecclesia in presentiarum iuste et canonice possidet, etc., in quibus hec propriis duximus exprimenda uocabulis:

Episcopatum Aquinatem, episcopatum uenafranum et Isernien., episcopatum Theanen., Suessan., Calinensem, episcopatum Caluen., episcopatum Caiacen., episcopatum Casertanum. In Capua abbatiam S. Marie Maioris, ecclesiam Domini Saluatoris, ecclesiam S. Ioannis ad Curtim, ecclesiam S. Michelis, ecclesiam S. Marie de Arcu, ecclesiam Sanctorum Apostolorum, ecclesiam S. Iacobi in Castello. In diecesi Ecclesie Theanen., ecclesiam S. Erasmi, ecclesiam S. Marie, ecclesiam S. Helene, et ecclesiam S. Nicolai, que sunt in territorio Scarpati. In loco Baulani ecclesiam S. Helie, et ecclesiam  S. Martini. In Fontana de Corregiis ecclesiam S. Marie. In diecesi Ecclesie Suessane ecclesiam S. Lucie de loco Sorbelli. In diecesi Ecclesie Calinen. In Rocca Montis Draconis ecclesiam S. Rufini, et ecclesiam S. Pancratii. In diecesi Ecclesie Caluen. ecclesiam S. Andree ad Cementa, ecclesiam S. Germani ad Palera, ecclesiam S. Tammari de monte, ecclesiam S. Pauli de Formello, ecclesiam S. Petri de Borlerano, ecclesiam S. Symmachi, et ecclesiam S. Erasmi de Mostardino, ecclesiam Omnium Sanctorum de loco Sanguinarii: Ad Sclauos ecclesiam S. Michelis, ecclesiam S. Petri, ecclesiam S. Marie, ecclesiam S. Nazarii, ecclesiam S. Angeli de Iano, ecclesiam S. Marie. In loco Camillani ecclesiam S. Angeli, ecclesiam S.  Marie et ecclesiam S. Nicolai. In diecesi Ecclesie Caiacen. ecclesiam S. Angeli de Melanito, et ecclesiam S. Petri a li Bagnatori. In diecesi Ecclesie Casertan. ecclesiam S. uiti de Hercole, ecclesiam S. Nazarii in Campo Puzan. ecclesiam S. Petri ad Goffolli, ecclesiam S. Secundini, et ecclesiam S. Felicis. In territorio Murrone ecclesiam S. Marie, ecclesiam S. Felicis, ecclesiam S. Petri, et ecclesiam S. Stephani. Iuxta ipsam diecesim ecclesiam S. Eufemie, ecclesiam S. Ioannis ad Gaianum, ecclesiam S. Marie ad Lupinum, ecclesiam S. Felicis, ecclesiam S. Prisci. In loco Casapuli ecclesiam S. Nicolai, ecclesiam S. Arpii, ecclesiam S. Petri de Sarzano. In loco Marzanisi ecclesiam S. Angeli, et  ecclesiam S. Martini. In loco Campurcipi ecclesiam S. Cesarii, ecclesiam S. Procapii, ecclesiam S. uenere. In loco Airole ecclesiam S. Iuliane, ecclesiam S. Nicolai ad Ronulas. In territorio Castelli Mare ecclesiam S. Adiutoris, ecclesiam S. Marcelli, et ecclesiam S. Blasii, ecclesiam S. Stephani, et aliam ecclesiam S. Blasii, ecclesiam S. Ioannis, ecclesiam S. Nicolai, ecclesiam S. Seuerine, ecclesiam S. Crucis. In loco Cancelli ecclesiam S. Angeli, et ecclesiam Omnium Sanctorum, ecclesiam S. Ioannis, et ecclesiam S. Apollinaris de Patrazzano, ecclesiam S. Georgii, ecclesiam S. Ioannis de Turre, ecclesiam S. uiti, ecclesiam S. Petri, ecclesiam S. Nicolai, ecclesiam S. Martini, ecclesiam S. Castrensis, ecclesiam S. Martini de  Rosella, ecclesiam S. Flauiani, ecclesiam S. Barbare, ecclesiam S. Iuliane, ecelesiam S. Andree. In loco Arnone ecclesiam S. Marie, et ecclesiam S. Blasii, et ecclesiam S. Paulini, ecclesiam S. Erasmi de Cazoli. In loco Grazzanisi ecclesiam S. Ioannis, ecclesiam S. Marie, et ecclesiam S. Maximiliane, et ecclesiam S. Nicolai. Decernimus ergo, etc.

    Ego Alexander catholice Ecclesie episc.
    Ego Ubaldus Ostien. episc.
    Ego Bernardus Portuen. et S. Ruffine episc.
    Ego Gualterius Albanen. episc.
    Ego Ioannes presb. card. tit. S. Anastasie.
    Ego Guglielmus presb. cardin. tit. S. Petri ad uincula.
     Ego Boso presb. card. S. Pudent. tit. Pastoris.
    Ego Petrus presb. card. tit. S. Laurentii in Damaso.
    Ego Ioannes presb. card. tit. S. Marci.
    Ego Manfredus presb. card. tit. S. Cecilie.
    Ego Petrus presb. card. tit. S. Susanne.
    Ego Petrus presbyter cardinalis tit. Sancti Chrysogoni.
    Ego Odo diaconus card. S. Nicolai in Carcere Tuliano.
    Ego Cynthius diaconus card. S. Adriani.
    Ego Ugo diac. card. S. Eustachii iuxta templum Agrippe.
    Ego uitellius diac. card. SS. Sergii, et Bacchi.
    Ego Ugo diac. card. S. Angeli.
     Ego Laborans diac. card. S. Marie in Porticu.


Datum Anagnie, per manum Gratiani S. R. E. subdiaconi et notarii, Kal. Martii, indictione septima, Incarnationis Dominice anno 1173, pontificatus uero domini Alexandri pape III, anno quinto decimo.



MCXXIII. Ad Henricum Remensem archiep.---Commendat ei fratres Maurimontensis monasterii. 
[MARTEN., Ampl. Collect., II, 1005.]

Cum ecclesia Maurimontensis, sicut nosti, prauis sit hominibus circumuenta, tanto ad eius tuitionem promptior esse debet pastoralis sollicitudinis prouidentia,  quanto facilius malignorum posset uiolentiis et rapinis succumbere, nisi ab eorum incursibus, rigore ecclesiastice discipline defenderetur. Inde est quod nos et paci et quieti eiusdem ecclesie paterna sollicitudine uolentes intendere, ipsam tue protectioni committimus, et fraternitatem monentes attentius, mandamus, quatenus si quando de malefactoribus suis abbatis et fratrum eiusdem ecclesie querimoniam receperis, ita prudenter ipsis assistas, et taliter eosdem malefactores a sue presumptionis audacia studeas cercere, quod iidem fratres per studium tue sollicitudinis debita tranquilitate fruantur, cum malefactores eorum de sua non poterunt impunitate letari.

Data Anagnie, Kal. Martii.



MCXXIu. Ad eumdem.---Pro abbate Maurimontensi aduersus uexationes plurium nobilium. 
[Ibid., col. 1006.]


Conquerentibus nobis dilectis filiis nostris abbate et fratribus Maurimontensis Ecclesie, ad nostram noueris audientiam peruenisse quod nobiles uiri comes de Magnoprato, Engobrandus de Altri et filius eius, Petrus de Liri, Thomas de Suen, Dudo Ferrandus, Guerricus nepos eius, et Albertus aduocatus de Warno, eidem ecclesie damna grauia per uiolentiam intulerunt, ipsamque in sue salutis periculum affligere non desistunt. Quoniam igitur ascribi posset negligentie prelatorum, si ad reprobandum  improborum audaciam, qui in sacras Dei Ecclesias debacchantur, tepidus esset uigor ecclesiastice discipline, fraternitati tue per apostolica scripta precipiendo mandamus, quatenus, si res ita se habet, memoratos uiros studiosa exhortatione commoneas, ut damna data prescripte ecclesie infra XXX dies post harum susceptionem, appellatione cessante, cum integritate resarciant, et a similibus de cetero conquiescant. Si uero commonitioni tue noluerint acquiescere, in terris eorum, sublato appellationis remedio, diuina prohibeas officia celebrari, et si nec sic resipuerint, personas eorum uinculo excommunicationis astringas. Et si prefatus Albertus excommunicatus est pro alia causa, sicut nobis proponitur, ipsum etiam propter  hoc excommunicatum denunties, et tam ipsum, quam reliquos alios per prouinciam tuam facias usque ad dignam satisfactionem sicut excommunicatos uitari.

Data Anagnie, II Nonas Martii.



MCXXu. Ad eumdem.---Aduersus plures qui S. Remigii monasterium uexabant. 
[Ibid.]

Dilectus filius noster abbas Sancti Remigii Remensis transmissa nobis conquestione monstrauit quod Hugo de Risnel ei uillam de Domno-Remigio, Milo uero de S. Margareta, et Anselmus de curia  de Hilbercunt, prepositi quoque de Buseio, de Iuniaco, de Marolio, de Castellione, de uitriaco, et quidam alii ministeriales nobilis uiri comitis Henrici quosdam redditus ad thesaurum monasterii S. Remigii pertinentes, et alios redditus uiolenter subtrahere presumpserunt, et homines suos iniuste uexare presumunt. Garinus preterea de Boob quamdam summam pecunie predicto abbati in eleemosynam legatam, per interpositionem appellationis, ne sibi soluatur impedire presumit, et Adam de Capis quamdam terram per uiolentiam subtrahere non formidat. Quia igitur rata predicti abbatis et monasterii sibi commissi pro nostri officii debito defendere ac conseruare tenemur, fraternitati tue per apostolica scripta mandamus, quatenus predictos  uiros, si de tua prouincia sunt, studiose commoneas, ut de his que dicta sunt prefato abbati congrue satisfaciant, et de cetero ab eius molestia et inquietatione desistant, uel sub tue discretionis examine plenam exinde iustitiam exhibeant. Quod si facere forte noluerint, eos usque ad dignam satisfactionem uinculo excommunicationis astringas. Ad hec ius illud quod habere se asserit in rebus Nicolai Catalaunensis quondam hominis sui, qui sine herede decessit, ei integre conseruari facias, uel sub tue discretionis examine plenam exinde iustitiam appellatione postposita exhiberi.

Data Anagnie, uIII Idus Martii.



MCXXuI. Ad eumdem.---Hortatur ad mansuetudinem erga A. ciuem Laudunensem. 
[Ibid., col. 1007.]


Pontificalis officii dignitas, quam diuina disponente gratia obtinere dignosceris, te debet ad hoc inducere ut erga subditos tuos mitis et mansuetus appareas, et si quando tibi de aliquo illorum aliqua suggesta fuerint que te possint ad indignationem mouere, non decet discretionem tuam aduersus ipsum subito et [in]discrete moueri; sed si talis sit offensa, que salua conscientia possit sine pena remitti, delinquenti debes misericorditer indulgere, aut si correctionem exigat, cum tanta humanitate corrigere, quod in seueritate non uidearis excedere, nec in mansuetudinem pontificalem postponere  grauitatem. Ex insinuatione siquidem O. ciuis Laudunensis accepimus quod, cum tu ex praua suggestione quorumdam eum de persona tua maledixisse proponeres, et ipse in presentia tua per decem legitimos uiros se constanter offerret suam innocentiam purgaturum, tu eius purgationem recipere noluisti; timens itaque idem O. a te grauari, ad nostram audientiam appellauit. Quia igitur non conueniens est ut illum minus rationabiliter graues, qui suam apud te querit innocentiam excusare, fraternitatem tuam per apostolica scripta monemus et hortamur attentius, quatenus prenominato O. tuam indignationem misericorditer sine purgatione remittas, aut eius purgatione recepta,  ei tuam gratiam et amorem restituere non postponas: ita quod tue debeat ex hoc discretionis modestia commendari.

Data Anagnie, uI Idus Martii.



MCXXuII. Ad eumdem.---De presbytero concedendo leprosis de Sparnaco. 
[Ibid., col. 1008.]

Audita olim conquestione leprosorum de Sparnaco quod, cum presbyterum non haberent, plures eorum sine confessione et uiatico morerentur, tibi, si bene meminimus, scripta nostra direximus, ut tanto eorum periculo prouideres. Nunc autem quia, sicut iidem leprosi nobis significauerunt  presbyter quidam, Galterus nomine, bone opinionis et uite, se eorum domui reddidit, fraternitatem tuam iterato monemus attentius, et mandamus, quatenus presbyterum ipsum in capella quam ibi habent instituas, sibique curam animarum de predictis infirmis et eorum familia committere non postponas, et capellam ipsam pro se tantum et familia sua, cum exinde fueris requisitus, appellatione remota, non differas dedicare, et prefatum presbyterum ab indebita molestatione canonicorum de Sparnaco prudenter et sollicite tuearis: ita quod exinde caritas et affectio tua possit non immerito commendari, et predicti leprosi sub defensione et patrocinio tuo possint esse a malignantium inquietatione securi.

 Data Anagnie, XuIII Kal. Aprilis.



MCXXuIII. Ad Henricum Remens. archiep., et [Desiderium] Morinensem episcopum.---Ne exigantur decime a Cisterciensibus de terris quas propriis laboribus colunt. 
[Ibid., col. 1009.]

ALEXANDER episcopus, seruus seruorum Dei, uenerabilibus fratribus nostris HENRICO Remensi archiepiscopo et Morinensi episcopo, S. et A. B.

Non ignorat, sicut credimus, uestre discretionis prudentia, quomodo a Patribus et predecessoribus nostris Romanis pontificibus uniuersis fratribus Cisterciensis ordinis indultum sit, et a nobis etiam  innouatum, ut de laboribus suis, quos propriis manibus aut sumptibus excolunt, siue de nutrimentis animalium suorum nulli decimas soluere teneantur. uerum, sicut accepimus, canonici Morinensis ecclesie, et prepositus de Losio et canonici sui, et abbas de Monte S. Eligii  et sui canonici, et abbas et monachi ecclesie S. Ioannis Morinensis  , et abbas et monachi de Ham  , et prepositus et canonici de Cassellis, et quidam alii in partibus uestris constituti, statutis apostolice sedis in hac parte contemptis, a religiosis de Claromarisco  , non solum de aliis, sed etiam de quibusdam noualibus et nutrimentis animalium suorum decimas exigere non uerentur, quod nemini quantumcunque religioso liceret. Quoniam igitur  neminem pati possumus uel debemus statutis sedis apostolice contraire, fraternitati uestre per apostolica scripta precipiendo mandamus, quatenus prefatos uiros ab exactione decimarum de laboribus seu de nutrimentis animalium iam dictorum fratrum, contradictione et appellatione cessante, apostolica freti auctoritate, districtione ecclesiastica compescatis, et cetera que predictis fratribus sunt priuilegiis apostolice sedis indulta per episcopatus uestros faciatis inuiolabiliter obseruari.

Data Anagnie, XII Kal. Aprilis.



MCXXIX. Ad Henricum archiep. Remensem.---Pro fratribus S. Martini Laudunensi. 
[Ibid., col. 1010.]


Querelam abbatis et fratrum S. Martini Laudunensis accepimus, quod, cum Guarinus de Cherchi quasdam eorum uineas exstirpasset, tandem tractus in causam, ad nostram audientiam appellauit. Ceterum quia altera parte ueniente, nec uenit predictus G., nec pro se responsalem transmisit, causam ipsam experientie tue committimus, presentium tibi auctoritate mandantes, quatenus eumdem G. moneas, et sub excommunicationis districtione compellas, ut prefatis fratribus illata damna resarciat, aut ipsis exinde coram te sublato appellationis remedio iustitie faciat complementum.

Data Anagnie, X Kal. Aprilis.



MCXXX. Ad Guigonem comitem Forensem.---Transactionem et iurium permutationem inter ipsum et Ecclesiam Lugdunensem factam recitat, et auctoritate sua confirmat. 
[D. BOUQUET, Recueil, Xu, 942.]


ALEXANDER episcopus, seruus seruorum Dei, dilecto filio GUIGONI Forensi comiti, salutem et apostolicam benedictionem.

Cum Ecclesia Lugdunensis per te sepius sit afflicta  , tandem inter te et filium tuum Guigonem, nec non uenerabilem fratrem nostrum Guichardum, Lugdunensem archiepiscopum, apostolice sedis legatum, et dilectos filios nostros Lugdunenses canonicos,  pro bono pacis quedam transactio facta est et uestro iuramento firmata, que ut perpetuis temporibus inuiolabiliter obseruetur, de uerbo ad uerbum duximus adnotandum.

»In nomine Domini Iesu Christi, ad perpetue pacis stabilitatem inter dominum Guichardum Lugdunensem archiepiscopum et ecclesiam Lugdunensem, atque Guigonem comitem Forensem, permutatio talis et communi consensu facta est:

»Dominus archiepiscopus et ecclesia concesserunt comiti quidquid ipsi uel alius nomine eorum trans Ligerim possidebant, scilicet obedientiam de Nerueiaco  et de Saltrenen  , usque Amionem  , et usque ad Ulphiacum  , et ultra, si quid iuris prefate obedientie habebant, et quidquid  possidebant ab Ulphiaco usque Cerueriam  et a Cerueria usque Tyernum, retentis sibi reditibus de Sancto Ioanne de Lauastris  , domino tamen comiti concesso dominio castri Rochafortis, quod dominus de Tyerno nomine ecclesie possidet. Concesserunt etiam ei quidquid iuris in castro S. Romani de Podio habebant, et inde usque ad Podium et Aruerniam. Ab Amyone autem et aliis predictis terminis aquilonem uersus, quidquid iuris archiepiscopus et tam ecclesia quam comes habebant, sibi retinuerunt, ita tamen quod in ministerio de Rodonnesio ultra Ligerim et circa Ligerim, quantum dominatio dominorum Rodonensium extenditur, non poterit ecclesia munitionem facere uel  acquirere, uel si fecerit uel acquisierit, comitis erit, quam ab ecclesia possidebit. Terras planas poterit acquirere ecclesia pro canonia uel pro eleemosyna, ita quod fiat sine interuentu pecunie, et in obedientiis suis decimas, gardas, uicarias et omnia alia ad obedientiam pertinentia.

Citra Ligerim uero concesserunt comiti a Balbigniaco  et Poilliaco  usque ad uetulam Caneuam  , que infra terminos comitis est, quidquid iuris habebant in mandamento Donziaci usque ad mandamentum Kamoseti  , et a mandamento Curnilionis  usque ad mandamentum S. Symphoriani, ita quod Maringe et Mais remanerent infra terminos comitis, et quidquid iuris archiepiscopus uel ecclesia habent, a mandamento S. Symphoriani  citra Ligerim uersus terram comitis, et ultra Ligerim ab Amyone et Ulfeio, et a Cerueria usque Tyernum, et a Tyerno usque ad Podium, comiti  concesserunt. Sanctum quoque Eugendum  , et quidquid archiepiscopus apud Caprerias  habebat, comiti concessit Castelluttum  et Fontanesium  sunt infra terminos comitis, excepta obedientia Grandis-montis, quam Ecclesia sibi retinet. Sacramentum quoque de S. Proiecto  , quod comes ecclesie debebat, et quod ibidem Gaudemarus de Iaresio nomine ecclesie possidebat, comiti remisit, ita tamen quod castrum ab ecclesia teneat. Castrum Fergirolarum  et quod Guichardus de Iaresio pro illo debebat, illud quoque quod Briannus de castro de Grangens ab ecclesia habebat, comiti concessit, saluo iure tam ecclesie quam comitis apud Sorberium  , Sanctus Ioannes de Bonofonte, et S. Genesius  , uilarium  et S. uictor  ecclesie libere remanserunt.

Notandum uero quod in his omnibus tam archiepiscopus quam ecclesia sibi retinuerunt ecclesias, regali iure uel alio comiti concesso: paratas et census ecclesiarum cum oblationibus et sepulturis, et quidquid iuris ad capellaneas dignoscitur pertinere, similiter sibi retinuerunt, possessionibus autem et earum redditibus uniuersis, tam in decimis quam in aliis, comiti concessis, exceptis his que ad capellaneas pertinent.

Pro his uero omnibus que archiepiscopus et ecclesia comiti concesserunt, inuicem permutationis causa comes Guigo et filius eius Guigo, prestito sacramento, ecclesie iure perpetuo concesserunt  ea que infra sunt adnotata. Quidquid uidelicet iuris ipse comes Lugduni habebat, uel alius eius nomine possidebat, et in appendiciis.---Trans Rhodanum quoque quidquid ipse uel alius eius nomine possidebat a uienna usque ad Antonem  et usque Burgundium  , nisi iure hereditario et linea consanguinitatis, aliis exclusis, ad ipsum successio fuerit deuoluta. Ultra Ararim quoque castrum Perogiarum  quod Guichardus de Antone ab eo in feudo possidebat, et medietatem Montanesii  , quam Petrus de Monte-Lelli ab ipso habebat; Giriacum  etiam quod Hugo Discalciatus ab eo in feudo tenebat et fidelitates eorum concessit.---Citra Ararim uero castrum Castellionis  , et quidquid tam in castro quam in mandamento habebat,  pro quo Dominus castri homagium et fidelitatem ligiam debet; castrum Liconii  usque ad uetulam-Caneuam, et homagium et fidelitatem ligiam  que pro eo debetur; Camosetum  quoque et mandamentum, et homagium et fidelitatem ligiam eius; Iseronem  cum mandamento et fidelitatem ligiam dominorum.---Sanctus Symphorianus et mandamentum remanent infra terminos ecclesie.---Greziacum  et Argentoriam  usque ad mandamentum de Mais, feudum quoque domini de Riueria, et homagium et fidelitatem ligiam ecclesie concessit.---Castrum Riuirie  et mandamentum et quidquid continetur usque ad mandamentum Castellusii infra terminos ecclesie habetur.---Ab Alepino uersus terram comitis nullam debet ecclesia facere munitionem.---Similiter Changium  cum mandamento suo, et duo castella Sancti Annemundi  cum mandamentis, suis, infra terminos  ecclesie sunt, salua strata comitis a cruce Montisuioli  usque ad Forisium.---Berardus de Pisaits et casamentum eius remansit ecclesie, unde homagium et fidelitatem debet.---Quidquid continetur a mandato Rochetallie  usque ad Malam-uallem  , est infra terminos ecclesie; specialiter quidquid Aymarus de Fernay apud Cauaniacum  a comite in feudo habebat, ecclesie concessit et fidelitatem eius.---Infra quoque terminos istos dedit idem comes ecclesie castrum Montaigniaci  et quod in mandamento habebat, et homagium et fidelitatem ligiam; et quod habebat apud Felinas  et quidquid iuris ipse uel alius eius nomine possidebat infra dictos terminos.

»Sciendum uero est quod infra terminos ecclesie,  qui pretaxati sunt, comes nichil habere uel acquirere potest, uel munitionem facere, et si per uiolentiam uel iniuriam ecclesie fecerit, propria ecclesie erit, nec aliquem hominum infra terminos ipsos commorantem contra ecclesiam manutenere et iuuare debet. Similiter archiepiscopus uel ecclesia infra terminos comitis nullam munitionem facere uel acquirere poterit, et si quis acquisiuerit uel edificauerit, propria comitis erit, ita tamen quod eam ecclesie nomine possidebit, nec aliquem infra terminos comitis commorantem ecclesia uel archiepiscopus contra eum manutenere uel iuuare debet, nisi gladio spirituali; terras planas infra terminos comitis nomine eleemosyne uel occasione canonie absque interuentu  pecunie datas ecclesie, ecclesia acquirere poterit. In omnibus autem supradictis archiepiscopus iura sibi archiepiscopalia reseruauit: sed quicunque castrum S. Preiecti uel Roche tailliate  , uel Roche castrum, uel Fergirolarum  , uel Grangendi  habuerit, homagium et fidelitatem ligiam comiti debet. Quod autem comes dedit Brianno in  castro S. Annemundi  et in plana et mandamento, habebit idem Briannus ab ecclesia, et inde homagium et fidelitatem ecclesie debet.

»Si quis uero pro rebus in hac permutatione contentis questionem uel guerram alterutri parti mouerit, mutuum sibi auxilium propriis expensis et sine damni restitutione, bona fide, pro posse suo prestare debent, et modis omnibus cauere debent ne pro his omnibus in permutatione contentis comes excommunicetur, uel terra sua interdicto subiiciatur.

»Illud quoque sciendum est quod dominus archiepiscopus hanc permutationem comiti et heredibus suis firmiter se obseruaturum promisit. Canonici quoque prestito sacramento firmauerunt se nullum  in canonicum ulterius recepturos, donec hoc ipsum sacramentum firmauerit, nec futuris archiepiscopis obedientiam uel fidelitatem facient donec idem se firmiter obseruaturos promiserint.

»Preterea sciendum est, quod comes hominium et fidelitatem ligiam archiepiscopo debet. Et hoc est feudum pro quo hominio et fidelitate ei tenetur: castrum Fergirolarum, medietas de Grangent, castrum S. Preiecti, et S. Eugendus, Cambeotium, Poncinum, uilla Dei, Neruiacum cum appendiciis. Cum autem comes uel heredes eius fidelitatem archiepiscopo facient, supradictam conuentionem sub sacramento fidelitatis se firmiter obseruaturos promittere debent. Decimas de feudo ecclesie locis et personis religiosis pro anima sua commendare poterit.  Si autem alio nomine alienauerit, tantummodo de terra sua in feudo ab ecclesia recipere debet. Casamentum ecclesie a comitatu separari non potest. Capellanie autem ab obedientiariis minui non possunt. Inter S. Annemundum et Turrim, et S. Annemundum et S. Preiectum, neuter munitionem facere potest.

»Illud quoque notum fieri uolumus, quod, preter supradicta, pro hac permutatione mille et centum mareas argenti ecclesia comiti dedit.

»Hec autem facta sunt anno ab Incarnatione Domini 1193, presidente papa Alexandro III, imperante Frederico Romano imperatore, regnante Ludouico piissimo rege Francorum.«

 Quam utique transactionem, sicut de communi assensu partium facta est, ratam habemus et firmam, eamque auctoritate apostolica confirmantes, presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel etiam aliquatenus contraire. Si quis autem hoc attentare presumpserit,  indignationem Omnipotentis et beatorum Petri et Pauli apostolorum eius se nouerit incursurum.

Datum Anagnie, Kal. Aprilis.



MCXXXI. Monasterii S. Marie Nouigentini protectionem suscipit bonaque enumerat ac confirmat. 
[DU PLESSIS, Hist. de Coucy, 143.]

ALEXANDER episcopus, seruus seruorum Dei, dilectis filiis IOANNI abbati monasterii S. Marie de Nongento, eiusque fratribus tam presentibus, quam futuris, regularem uitam professis, in perpetuum.

. . . . Prefatum monasterium sub B. Petri et nostra protectione suscipimus, et presentis scripti  priuilegio communimus. In primis siquidem statuentes ut ordo monasticus, qui secundum Deum et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter conseruetur. Preterea quascunque possessiones, quecunque bona idem monasterium in presentiarum iuste et canonice possidet aut in futurum concessione pontificum, largitione regum uel principum, oblatione fidelium, seu aliis istiusmodi, prestante Domino poterit adipisci, firma uobis, uestrisque successoribus et illibata permaneant. In quibus hec propriis duximus exprimenda uocabulis:

Ecclesiam de Cociaco, cum prebendis et omnibus ad ipsam pertinentibus; altare de, etc.: . . . . Ex  dono uxoris Gaufridi de Condrino quatuor modios frumenti, etc. . . . . . Ex dono Radulphi de Cociaco centum solidos bone monete et uiginti solidos prouenientes ecclesie S. Remigii de Coci ad uinagia accipiendos pro anima uxoris sue, etc.

Decernimus ergo, etc.

Datum Anagnie, per manum Gratiani S. Romane Ecclesie subdiaconi et notarii, pridie Nonas Aprilis, indictione uII, Incarnationis Dominice anno 1174, pontificatus uero domni Alexandri pape III anno Xu.



MCXXXII. Ad Lupum regem ualentie.


ALEXANDER pontifex magne et alme Rome, glorioso  ualentie regi LUPO, celestis Creatoris notitiam et bene placitum ei seruitium exhibere.

Cum omnes unum Deum patrem habeamus in celis, ipsum solum totis uisceribus colere, tota debes uirtute diligere, qui tantam tibi super Saracenorum gentes et regna contulit potestatem. Cum autem omnes liberos natura creasset, nullus conditione nature fuit subditus seruituti.



MCXXXIII. Ad Ricardum Cantuariensem archiepiscopum.---Illi et eius successoribus primatum Anglie asserit.


ALEXANDER papa, RICARDO Cantuariensi archiepiscopo.

 Cantuariensis archiepiscopus positus est super candelabrum ut luceat coram hominibus, et ad solatium cleri de clero assumptus est ad ecclesiastice libertatis speciale subsidium, ad omnium regimen, ad munimen, ad tutamen Anglorum, cum in unam eamdemque personam intra paucos dies tria concurrerint archiepiscopus, primas, Apostolice sedis legatus.

Intuitu caritatis et ea consideratione quia te quanquam immeriti in episcopum propriis manibus consecrauimus, et tibi plenitudinem contulimus potestatis, de fratrum nostrorum consilio tuis iustis petitionibus benignitate debita duximus annuendum, atque predecessorum nostrorum pie memorie Paschalis et Eugenii Romanorum pontificum uestigiis  inherentes, tam tibi quam tuis legitimis successoribus Cantuariensis ecclesie primatum ita plenum concedimus, sicut a Lanfranco et Anselmo aliisque ipsorum predecessoribus quondam Cantuariensibus archiepiscopis fuisse possessum constat.



MCXXXIu. Ioanni electo Cicestriensi significat se Ricardo archiepiscopo Cantuariensi, apostolice sedis legato, mandasse »ut pro eo quod canonici filius dicatur, in promotione eius procedere non postponat.«





MCXXXu. Ad omnes fideles per Franciam constitutos.---Petrum S. Chrysogoni cardinalem commendat. 
[MANSI, Concil., XXI, 967.]

 ALEXANDER episcopus, seruus seruorum Dei, uenerabilibus fratribus, archiepiscopis, episcopis, et dilectis filiis abbatibus et aliis ecclesiarum prelatis, et uniuersis tam clericis quam laicis per regnum Francorum constitutis, salutem et apostolicam benedictionem.

Cum simus euidenter experti prudentiam, litteraturam et honestatem dilecti filii nostri P. tit. S. Chrysogoni, presbyteri cardinalis, ipsumque sicut uirum litteratum, prouidum et discretum, sincere in Domino diligamus, tanto confidentius sibi committimus que sunt per uiros honestos et prouidos exsequenda, quanto de feruore sue deuotionis, et de prudentia sua pleniorem fiduciam  obtinemus. Inde est quod nos eumdem cardinalem pro quibusdam magis et arduis negotiis specialiter et precipue ad partes uestras duximus destinandum, cui auctoritatem et facultatem indulsimus corrigendi que corrigenda ibi inuenerit et causas que ad eius audientiam perlate fuerint, dicendi. Monemus itaque uniuersitatem uestram attentius, et precipimus, quatenus eumdem cardinalem, sicut uirum litteratum, prouidum, et honestum, et a nostro latere destinatum, qui nobis charus est plurimum et acceptus, eum honore debito curetis recipere, et correctionem suam, et ea que prouida circumspectione statuerit, suscipiatis firmiter et seruetis. Ita quod ipse in nobis feruorem consuete deuotionis inueniat, et nos prudentiam ac sinceritatem  dignis in Domino laudibus commendemus.

Datum Anagnie, Xu Kal. Maii.



MCXXXuI. Ad Henricum Remensem archiep.---Ut hortetur regem ut arbitrum pacis se constituat Ecclesiam inter et Imperium, studeatque etiam reges Gallie et Anglie inducere ad concordiam. 
[MARTEN., Ampl. Collect, II, 969.]

Cum in omnibus laudabiliter et efficaciter experti simus feruorem tue gratissime deuotionis, certa nobis spes est et indubitata fiducia, quod absque sollicitatione nostra, libenter uelis efficere que ad pacem Ecclesie pertineant et profectum. uerum quia nobis imminet prudentiam tuam super  his sollicitam reddere, que nobis expediant et Ecclesie, fraternitatem tuam per apostolica scripta rogamus, monemus atque mandamus, quatenus carissimum in Christo filium nostrum L. illustrem Francorum regem fratrem tuum, studiosa et frequenti exhortatione commoneas, ut reformationi pacis inter Ecclesiam et Imperium iuxta commonitionem dilecti filii nostri P. tituli S. Chrysogoni presbyteri cardinalis  , quem ad eumdem regem dirigimus, si quo modo omnipotens Dominus honestam uiam pacis sibi aperuerit, feruenter intendat, et in uerbo pacis iuxta consilium eiusdem cardinalis procedat. Ad habendam quoque pacem cum Henrico illustri Anglorum rege, quantum, saluo  honore suo, poterit, animum suum clementer inclinet, quia timendum est, ne si inter eosdem reges diutius huiusmodi guerra durauerit, occasione huius contentionis, utriusque regno dispendia rerum et pericula proueniant personarum, et orientalis terra exponatur, quod auertat Dominus, direptioni paganorum. In his autem et in aliis que idem cardinalis ex nostra tibi parte proponet, indubitatam sibi fidem adhibeas, eumque sicut uirum litteratum, discretum et prouidum, et charum nobis plurimum et acceptum, honeste recipias et pertractes, et ita circa eum tuam exhibeas gratiam et amorem, quod exinde affectioni tue uberrimas teneamur gratias exhibere.

Data Anagnie, XIII Kal. Maii.



MCXXXuII. Ad suffraganeos Ecclesie Cantuariensis.---De appellationibus. 
[Epistole S. Thome, ed. GILES, II, 40.]


ALEXANDER episcopus, seruus seruorum Dei, uenerabilibus fratribus suffraganeis Cantuariensis Ecclesie, salutem et apostolicam benedictionem.

Significauit nobis uenerabilis frater noster Cantuariensis archiepiscopus, sedis apostolice legatus, quod si quando uos appellatis ad presentiam nostram, uel archidiaconi uestri, super aliquo  certo negotio a presentia eius, archiepiscopatus et archidiaconatus sub protectione apostolica ponitis et appellatis ad annum; et interim neque de preteritis commissis, neque de nouis excessibus uestris, siue de subiectorum uestrorum delictis permittitis ipsum cognoscere, et omnem iustitiam eius suspenditis, et prorsus euacuatis. Quoniam igitur prouidendum nobis est, ne appellationis obtentu aut manifesta delicta remaneant incorrecta, aut subditi uestri de suorum excessuum impunitate letentur, fraternitati uestre per apostolica scripta precipiendo mandamus, quatenus si uos episcopatus, aut archidiaconi uestri archidiaconatus suos apostolice protectioni subiiciunt, et ad audientiam nostram appellant, propter hoc memoratum archiepiscopum  nullatenu impedire tentetis, quominus de causis uel excessibus subditorum uestrorum cognoscere ualeat, et iuxta meritorum qualitatem ipsos debita animaduersione punire, aut etiam excessus uestros, si qui manifesti sunt et notorii, his duntaxat exceptis super quibus est appellatio interposita, possit digne corrigere, et quod iniuste factum est, ad rectitudinis tramitem reuocare.

Datum Anagnie, II Idus Maii.



MCXXXuIII. Monasterii Sancti Andree protectionem suscipit, bonaque ac priuilegia confirmat. 
[HUGO, Annal. ord. Prem., I, 147.]

 ALEXANDER episcopus, seruus seruorum Dei, dilectis filiis GUALTERIO priori Ecclesie Premonstratensis ordinis, eiusque fratribus, tam presentibus quam futuris, regularem uitam professis, in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere, etc., in primis siquidem statuentes ut ordo canonicus, qui secundum Deum et beati Augustini Regulam atque institutionem Premonstratensium fratrum, in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc., in quibus hec propriis duximus exprimenda uocabulis:

 Locum ipsum in quo prefata ecclesia sita est, cum omnibus pertinentiis suis, campum Auree uallis, Alaiot, medietatem decime et dominii de Sancto uincentio, Bizantum et grangiam Montis Leonis, terram de Tarnat, terram de Assonat apud Plaudiacum clausum, uallerie apud sanctum Germanum, molendinum sancti Andree . . . . matrimonii de Claromonte, de Camalerica, de Bellomonte, de Montferrando, de Gorzat, de Sancto Auito, de Pompinat, de Sancto uincentio, de Romagnat, de Albiriat, de Sayra, de Sancto Maximino, de Gergoia, de Noanon Dorcinet, de Sancto Leodegario.

 Paci quoque ac tranquillitati uestre paterna diligentia prouidere uolentes auctoritate apostolica prohibemus ut infra clausuram locorum seu grangiarum uestrarum nullus uiolentiam facere, rapinam seu furtum committere, aut ignem opponere, uel homines capere, seu interficere audeat. Preterea cum commune interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia matricis ecclesie. Ad hec uobis liceat clericos uel laicos liberos  et absolutos, et a seculo fugientes ad conuersationem uestram recipere, et eos absque ullius contradictione in uestra ecclesia retinere. Prohibemus insuper ut nulli fratrum uestrorum, post factam in eodem loco professionem, sine licentia abbatis sui, fas sit de claustro discedere; discedentem uero absque communium litterarum cautione nullus audeat retinere.

Sane noualium uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas presumat exigere. Obeunte uero te nunc eiusdem loci priore, uel tuorum quolibet successorum, nullus ibidem qualibet subreptionis astutia seu uiolentia  preponatur nisi quem fratres communi consensu, uel pars consilii sanioris secundum Dei timorem et B. Augustini Regulam prouiderint eligendum.

Datum Anagnie, per manum Gratiani Sancte Romane Ecclesie subdiaconi et notarii, Idibus Maii, indictione anno 1174, pontificatus uero domni Alexandri pape tertii an. Xu.



MCXXXIX. Ecclesiam Sancte Marie Luffeldensem tuendam suscipit bonaque ac priuilegia confirmat. 
[Monasticon Anglic., I, 521.]

ALEXANDER episcopus, seruus seruorum Dei, dilectis filiis RADULFO priori Sancte Marie de Luffelde, eiusque fratribus, tam presentibus quam futuris,  regularem uitam professis, in perpetuum.

Religiosam uitam eligentibus apostolicum conuenit adesse presidium, etc. Eapropter, dilecti in Domino filii, uestris iustis postulationibus clementer annuimus et prefatam ecclesiam, in qua diuino mancipati estis obsequio, sub beati Petri et nostra protectione suscipimus, et presentis scripti patrocinio communimus, statuentes ut quascunque possessiones, etc., in quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis, ecclesiam Sancte Marie de Lodeford cum omnibus pertinentiis suis, locum S. Marie, capellam Sancti Thome martyris, locum Sancte Marie de Stlechamstude cum omnibus  pertinentiis suis, locum de Eradetnel cum omnibus pertinentiis suis, uillam que dicitur Obersawe cum omnibus pertinentiis suis, terram quam habetis in Langeport, terram quam habetis in Waueduns, terram quam habetis in Saldene, duas partes decimarum de dominio eiusdem uille, terram quam habetis in Lechamstude, terram quam habetis in Westburt, terram quam habetis in Bedford cum quodam manso ante portam archidiaconi, terram quam habetis in Selueston, decimam panis de domo Hamonis filii Manfelini, decimam panis de domo Willielmi de Brun, decimam panis de domo Willielmi de Brun, decimam panis de domo Willielmi de Lillingstan, domum quam habetis in Storhampton.

Preterea cum commune interdictum terre fuerit,  liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sane noualium uestrorum, que propriis manibus aut sumptibus colitis siue de nutrimentis uestrorum animalium, nullus a uobis decimas exigere presumat. Liceat quoque uobis laicos uel clericos liberos et absolutos e seculo fugientes ad conuersationem uestram recipere, et eos absque ullius contradictione prohibemus ne ulli fratrum uestrorum, post factam in eodem loco professionem sine licentia prioris sui aliqua leuitate fas sit de claustro discedere; discedentem uero absque communium litterarum cautione nullus audeat retinere. Nulli etiam liceat uobis, uel ecclesiis uestris nouas et indebitas exactiones  imponere; antiquas uero et rationabiles consuetudines, libertates et immunitates ecclesie uestre, uobis et eidem ecclesie uestre auctoritate apostolica confirmamus. Sepulturam quoque ipsius loci liberam esse sancimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, saluo nimirum iure illarum ecclesiarum a quibus mortuorum corpora assumuntur. Obeunte uero te, nunc eiusdem loci priore, uel tuorum quolibet successorum nullus ibi qualibet subreptionis astutia seu uiolentia preponatur nisi quem fratres communi consensu, uel fratrum pars consilii sanioris, secundum Dei timorem et beati  Benedicti Regulam prouiderint eligendum.

Decernimus ergo, etc., salua sedis apostolice auctoritate, et diecesani episcopi canonica iustitia. Si qua igitur, etc.

Datum Anagnie, per manum Gratiani sancte Romane Ecclesie subdiaconi et notarii, Iu Idus Iunii, indictione uII, Incarnationis Dominice anno 1174, pontificatus uero domni Alexandri pape III anno Xu.



MCXL. Ecclesie de Stokes protectionem suscipit bonaque ac priuilegia confirmat. 
[Ibid., p. 1010.]

ALEXANDER episcopus, seruus seruorum Dei, dilectis  filiis priori NICOLAO ecclesie de Stokes, eiusque fratribus, tam presentibus quam futuris, regularem uitam professis, in perpetuum.

Religiosis desideriis dignum est nos facilem prebere consensum, ut fidelis deuotio celerem sortiatur effectum. Eapropter, dilecti in Domino filii, etc., ut supra. In primis siquidem statuentes ut ordo monasticus, qui secundum Deum, et B. Benedicti Regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona, etc. In quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis suis, ecclesiam  de Hunedena, ecclesiam de Baisse, ecclesiam de Clara, ecclesiam de Bradelea parua, ecclesiam de Trillame, ecclesiam de Bures, ecclesiam de Caueham, ecclesiam de Cremplisham, ecclesiam Sancti Clementis de Norwico, ecclesiam de Frisentuna, constitutas in episcopatu Norwicensi; in episcopatu Lundoniensi, ecclesiam de Bertedeld, ecclesiam de Tartede, ecclesiam de Essa, ecclesiam de Belham, ecclesiam de Stamburnia; in episcopatu Wintoniensi ecclesiam de Wakinges; in episcopatu Roffensi ecclesiam de Peccham; decimas quas habetis in Sancford, decimas quas habetis in Berdefeld, decimas quas habetis in Pitelinge-kege, decimas quas habetis in Stinchingefeld, decimas quas habetis in Toppesfeld, decimas quas habetis in Wicham,  decimas quas habetis in Badeleia, decimas quas habetis in Nertstert, decimas quas habetis in Deseninge, decimas quas habetis in Baisse, decimas quas habetis in Stanesfeld, decimas quas hatis in Clara, decimas quas habetis in Hunedena, decimas quas habetis in Namstede, decimas quas habetis in Bomestede, decimas quas habetis in Nowerelle, decimas quas habetis in Bucheshale, decimas quas habetis in Slinestede, decimas quas habetis in Deleford, decimas quas habetis in Chippelec, decimas quas habetis in Culinges, decimas quas habetis in Poselingeworde, decimas quas habetis in Belilee, decimas quas habetis in Seham, decimas quas habetis in Corneres, decimas in Belcham  Petri, decimas in Belcham Rspertes, decimas in Delham, decimas in Bestingetorp, decimas in Kedeswele, decimas in Chodham, decimas in Steinglingeherste, decimas in Beneclee, decimas in Nalstede, decimas in Atueredesfeld, decimas in Denordestune, decimas in Nanchesdune, decimas in Cauenedis, et in Sturemare, et in Barue, et in Tillebere, et in Chediatune, et in Nalesford, et in Naueringeland, et in Witeruele, decimas uillielmi de Bisnai, terram Rogerii carpentarii in Stokes, qui fuit escambiata pro terra uestra de Clara, terram de Sterneham quam dedit uobis Galfredus filius Alinandi, terram de Neni, quam dedit uobis Adam filius Guarini, molendinum de Waldnigefeld, quod dedit uobis Helinandus dapifer comitis Clare,  terram in Trillawe, quam Robertus pincerna dedit uobis, terram de Bridebroc, terram de Nauerelle terram de Polee, terram de Bradelece, terram de Belcham, terram de Esse, et centum solidatas terre, quas habetis ex dono Rogerii comitis Clare, cum ageret in extremis.

Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Cum autem commune interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, supressa uoce diuina officia celebrare.  Liceat quoque uobis clericos uel laicos liberos et absolutos, seculo fugientes ad conuersationem uestram recipere, et eos absque ullius contradictione in uestro monasterio retinere. Prohibemus insuper ut nulli fratrum uestrorum, post factam in eodem loco professionem, liceat de claustro sine prioris sui licentia discedere; discedentem uero absque communium litterarum cautione nullus audeat retinere, nisi ad arctiorem uitam uoluerit transmigrare. In parochialibus autem ecclesiis, quas tenetis, liceat uobis sacerdotes eligere et episcopis presentare, quibus, si idonei fuerint episcopus animarum curam committat, ut de plebis quidem cura episcopo, uobis autem de temporalibus debeant respondere. Prohibemus etiam ne alieni licitum  sit, nouas et indebitas consuetudines in ecclesias uestras inducere. Sane noualium uestrarum que propriis manibus aut sumptibus colitis, siue de nutrimentis animalium uestrorum nullus a uobis decimas presumat exigere.

Decernimus ergo, etc., salua nimirum apostolice auctoritate et diecesani episcopi canonica iustitia.

Datum Anagnie, per manum Gratiani sancte Romane Eecclesie subdiaconi et notarii, II Kal. Iulii, indict. uII, Incarnationis Dominice anno 1174, pontificatus uero domni Alexandri pape II, anno Xu.



MCXLI. Priuilegium pro abbatia S. Martini de Chora. 
[MABILLON, Annal. Bened. uI, 722.]


ALEXANDER episcopus, seruus seruorum Dei, dilectis filiis BASILIO abbati ecclesie Sancte Marie, et Sancti Martini Chorensis, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, etc. Eapropter, dilecti in Domino filii, uestris iustis postulationibus clementer annuimus, etc., statuentes ut quascunque possessiones, etc., in quibus hec propriis duximus exprimenda uocabulis.

Locum ipsum, in quo prefatum monasterium situm est cum omnibus pertinentiis suis, et ipsam  uillam, que dicitur Chora, et furnos, et molendina, et totam iustitiam uille cum hominibus suis, et nemora, scilicet Fraite-chalet, et partem suam de Rogeo, et aquam de riuo. . . Cholistri usque ad riuum de Prisciaco: ecclesiam de Domeziaco cum omnibus pertinentiis suis, ecclesiam de Bazochiis cum omnibus pertinentiis suis, ecclesiam de Montezabo cum omnibus pertinentiis suis, ecclesiam de Nouemfontibus, ecclesiam de Monteuigneo cum omnibus pertinentiis suis, ecclesiam de Sancta-Christiana cum omnibus pertinentiis suis, ecclesiam de Petrapertusa cum omnibus pertinentiis suis, capellam de Curte ad celebrandum diuinum officium, ecclesiam de uassiaco cum appendiciis suis, et unum. . . . . . censualem in qualibet domo totius  parochie, capelle de Chora, et ecclesie Sancti Andree ecclesie de Castelud, ecclesie de Epure, ecclesie de Montezabo, ecclesie de Sassiaco, ecclesie de uenus, ecclesie Sancte Marie de Mer, ecclesie de Dornachiaco, ecclesie de Briua, ecclesie de Cersi, ecclesie de Petrapertusa, ecclesie de Domitiaco, ecclesie de Bazochiis, ecclesie de Monteuineo, et usum quem habet ecclesia de Chora in nemoribus domini de Petrapertusa, in Faiis, in Herbert, in Batert, in Brolio, in Chaneio de ueles, et in suis Battitiis, in Sauuezea, et partem suam in bosco de Cumbis, et sedem grangie in eodem bosco liberam ab omni seruitio castri quod dicitur Petrapertusa, et custodem grangie similiter, et liberam donationem, uenditionem, inuadiationem cuiuslibet  possessionis in toto casamento predicti castri, quicunque eam faciat de iure suo ecclesie predicte, et mediam cosdumam uniuscuiusque domus de Uziaco, et de uilla urbana, si fuerit in casamento Pontii de Petrapertusa, et terram, et tertias et census, et cosdumas, et homines, et decimam culture monachorum de Minoda, secundum quod pertinet ad predictam abbatiam, et terram, et tertias, et census, et cosdumas, et decimas, et homines, et nemora de Oziaco, et de Ciriaco, et de Ochis, et de Urbiniaco, et de Ateis, et de Mullet, et de Empuriaco cum omnibus iustitiis, et cosdumis quas predicta abbatia habet in eis, et terram, et tertias et cosdumas, et decimas, et census, et prata,  et uineas, et homines de Domitiaco, et de Basochiis, et de Flaiaco, et de Cistriaco, et de Dormitiaco, et de Monteaduersiaco, et de Carentiaco, et de Chalauro, et de Seobreo, et de Petrapertusa cum omnibus iustitiis et cosdumis, quas predicta abbatia habet in in eis. Prioratum quoque de Curte cum tota iustitia uille, cum decimis culture monachorum, et terras, et tertias, et census, et cosdumas, et homines, et partem nemoris de Aruial. Terram, et tertias, et census, et cosdumas, et prata de Sancta Columba, et de Massiaco, et de Boisum, et de Antiaco, et de Montoliblo cum omnibus iustitiis et cosdumis que pertinent ad predictum prioratum. Prioratum etiam de uasiaco cum omnibus terris, pratis, et cum tertiis, censibus, decimis culture monachorum, et  cum placito generali, cum nemore de Sarreia, et cum omnibus iustitiis et cosdumis quas predictus prioratus habet in iam dicta uilla, terras, et tertias, et census, et omnia iura que predictus prioratus habet in uilla de Berriaco.

Cum autem commune interdictum terre fuerit, liceat uobis, clausis ianuis, exclusis excommunicatis et interdictis non pulsatis campanis suppressa uoce diuina officia celebrare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et beati Benedicti Regulam prouiderint eligendum.

 Decernimus ergo, etc.

Datum Anagnie, per manum Gratiani S. Romane Ecclesie subdiaconi et notarii, XuI Kal. Aug, ind. XuI, Incarnat. Domin. an. 1173, pontific. uero D. Alexandri pape III an. Xu.



MCXLII. Priuilegium pro ecclesia S. Martini Turonensi.  
[Launoii Opp., III, II, 67.]

ALEXANDER episcopus, seruus seruorum Dei, etc.

Cum ecclesia beati Martini Turonensis nullum, preter Romanum pontificem, episcopum habeat, mandatur archiepiscopis et episcopis, etc.

Datum Anagnie, III Nonas Augusti pontificatus  nostri anno Xu.



MCXLIII. Chunrado, archiepiscopo Moguntino, apostolice sedis legato, scribit, episcopum Gurcensem una cum Richero, quem Ratisbone episcopum Brixinensem illicite consecrasset, [archi]episcopatum Salzburgensem, Adalberto abrogatum, ad  prepositum Berchtesgadensem detulisse. Quod facinus irritum denuntiet. Mandat ut utrumque episcopum et prepositum, clerum populumque Salzburgensem ad Adalberti obedientiam reuocet. 
[Chron. Reichersp. ap. LUDEWIG, Scr. Rer. Germ., II, 310.]

ALEXANDER episcopus, seruus seruorum Dei, dilecto filio CHUNRADO Moguntino archiepiscopo et apostolice  sedis legato, salutem et apostolicam benedictionem.

Quanto fidem et deuotionem tuam circa nos et Romanam Ecclesiam esse nouimus puriorem, et prudentiam et sollicitudinem tuam in omnibus magis experti sumus, tanto securius tibi committimus exsequenda que uirum prouidum et constantem requirunt, et cum multa circumspectione exsecutioni debent mandari. Sane locorum uicinitas, nobilitas, et prudentia tua non te sinunt aliquatenus ignorare factum illud enorme, quod nuper contra uenerabilem fratrem nostrum Adalbertum Salzburgensem archiepiscopum, non sine multa cordis amaritudine intelleximus attentatum fuisse a uiris illis de quorum fide non uidebamur in aliquo dubitare  Audiuimus siquidem, quod cum uenerabilis frater noster, Garcensis episcopus, Ratispone electo Brixinensi munus consecrationis, contra interdictum prefati archiepiscopi, quod sibi non licuit, impendisset, idem Brixinensis cum predicto Gurcensi contra eumdem archiepiscopum conuenire presumpsit, et proxime post consecrationem suam sequenti die in ipsum archiepiscopum depositionis sententiam promulgauit, et in ecclesiam Salzburgensem ad electionem Berthesgadensem prepositum, uirum utique qui quondam religiosus habitus est et catholicus, ausu temerario intrusit, et clerum ab obedientia et laicos a fidelitate ipsius archiepiscopi absoluere non dubitauit. Miramur itaque nec mirari sufficimus, de predicto Gurcensi et Brixinensi,  quorum alter, Gurcensis uidelicet, ab initio promotionis sue et ante, ut credimus, feruentem circa nos et Romanam Ecclesiam scriptis et nuntiis deuotionem ostendit, et de altero, scilicet Brixinensi, qui dum simul scholasticis disciplinis, precipua quadam familiaritate nobis tenebatur adstrictus, et multe religionis et honestatis esse probatur, et se catholicum profitetur, quomodo in tam nouum, enorme et inauditum facinus proruperunt, cum non potuerunt, nec dubitauerunt in quemlibet episcopum, ne dum in prefatum archiepiscopum, cui debent obedientiam et reuerentiam, sine mandato Romani pontificis sententiam promulgare, maxime quia idem archiepiscopus, sicut nosti, utpote canonice  electus, a nobis confirmatus est, et de manu tua pallium in plenitudinem officii pontificalis accepit. Licet autem predicti Gurcensis et Brixinensis asserant prefatum episcopum sub obedientia et deuotione nostra, in prescripta Ecclesia positum esse, non uidemus tamen, nec uideri potest ab aliquo, quomodo possit, uel debeat esse, ut qui de mandato et auctoritate nostra in ipsa Ecclesia archiepiscopus fuerit institutus, nobis ignorantibus amoueatur ab eadem Ecclesia et alius fauore terreni principis sibi superbiatur. Quomodo igitur, cum eadem Ecclesia nullo unquam tempore labe fuerit schismatice prauitatis infecta, prouidendum nobis est et omnibus eamdem Ecclesiam diligentibus, ut de nouo alicuius spurcitia contagionis non respergatur,  prudentiam tuam, de qua omnimodam spem et fiduciam gerimus, ad eius enormitatis correctionem sollicitandam duximus et propensius commonendam. Inde est quod tam enorme facinus cassantes, fraternitati tue per apostolica scripta mandamus et precipimus, quod factum ipsum publice denunties irritum et inane, et omni gratia et fauore humano postposito, memoratum Gurcensem et Brixinensem, et prepositum Salzburgensem, qui hoc attentauerunt, a tam stulto proposito satagas quantocius reuocare, indicto eis termino, nec nimis longo, nec nimis arcto, intra quod tempus idem intrusus ad Ecclesiam suam Deo militaturus de ceteris redeat, et ad obedientiam et deuotionem memorati archiepiscopi reuertatur et eidem intruso inter cetera  proponas, ne ambitionem dignitatis et honoris religioni et honestati uelit preferre, sed in simplicitate cordis sui Deo famuletur, et tam clero quam populo ad suam Ecclesiam pertinenti nostra auctoritate precipias, ut prefato archiepiscopo, sicut magistro et prelato omnimodam exhibeant obedientiam et honorem. Qualiter autem in facto profeceris, per tuas nobis litteras plene studeas intimare.

Datum Anagnie, uI Idus Septembris.



MCXLIu. Ad Sibotonem prepositum et chorum Salzburgensis Ecclesie.---Ut ad Adalberti obedientiam reuertantur. 
[Ibid., p. 311.]


ALEXANDER episcopus, seruus seruorum Dei, Sibotoni preposito et clero Salzburgensis Ecclesie. salutem et apostolicam benedictionem.

Audiuimus non sine multo cordis dolore et amaritudine quomodo a te, preposite, enorme factum in uenerabilem fratrem nostrum archiepiscopum uestrum fuerit attentatum, cui sicut magistro et prelato uestro tenemini obedientiam et reuerentiam exhibere. Illa siquidem preclara fama laudis et nominis, qua eadem Ecclesia de conseruatione catholice unitatis ubique sibi ad Deum et homines comparauit, uos a tam inhonesto proposito debuit  potissimum reuocare. Sane decuit uos sollicite ac diligenter attendere, et meditatione sedula cogitare in quo statu uir sancte recordationis Eberhardus quondam archiepiscopus uester et bone memorie Chunradus successor eius, nec non predecessores eorum eamdem rexerunt Ecclesiam, ut ab eorum uia non possetis quomodolibet declinare, sed ipsorum uestigiis studeatis omnimodis inherere. Non uidemus utique, nec potest uideri ab aliquo, quod electio, confirmatio uel palliatio predicti archiepicopi, presertim sine auctoritate Romani pontificis, cassari debuerit, et alius superponi, cum idem archiepiscopus, sicut nostis, a nobis fuerit confirmatus et pallium, id est plenitudinem officii pontificalis receperit, et de exhibenda sibi obedientia  ad uos et ad alios sue iurisdictionis nostrum emanauerit sepe mandatum. Super quo siquidem tanto miramur amplius et mouemur quanto nos Ecclesiam uestram pro fenore deuotionis uestre ampliori caritate diligimus, et maiori mestitia afficimur et dolore, si quid fiat aliquando, quod ad diminutionem uestre laudis et nominis, uel ad derogationis honestatem uideatur quomodolibet redundare. Licet autem in facto ipso deuotionem nostram sicut audiuimus, et obedientiam pretendatis, non uidemus tamen, nec uideri potest ab aliquo, quomodo salua obedientia nostra et honestate hoc potuerit fieri. Quoniam igitur factum ipsum, cum omnino sit diuine et humane legi contrarium, non debemus, nec possumus sustinere; nos id sicut  cassandum, est et ipso iure cassatum, apostolica auctoritate cassantes, uniuersitati uestre mandamus et in uirtute obedientie precipimus, quatenus ad uos ipsos quantocius redeuntes, quid fame uestre expediat et saluti sollicite cogitetis, et ab huiusmodi inhonesto proposito sine dilatione qualibet redeuntes, ad obedientiam et deuotionem memorati archiepiscopi reuertamini, eique sicut magistro et prelato uestro deuoti sitis atque subiecti; et tales in hoc et in aliis uos exhibere curetis, quod opera uestra aliis prebeant exempla uirtutum. Si uero secus, quod nos non arbitramur, feceritis, quanto feruentius uos et Ecclesiam uestram diligimus, tanto acrius a tam illicito facto curabimus, auctore Domino reuocare. Quia non uideremur uos  sincere diligere, si fame et honestati uestre paterno non consuleremus affectu.

Data Anagnie, uI Id. Septemb.



MCXLu. Ad Albertum Salzburgensem archiepiscopum.---Illum de superioribus epistolis certiorem facit. 
[Ibid., p. 309.]

ALEXANDER episcopus, seruus seruorum Dei, dilecto filio ADALBERTO Salzburgensi archiepiscopo, salutem et apostolicam benedictionem.

Audito et intellecto illo enormi facto, quod est aduersum te non sine offensa Dei et derogatione  nostra nequiter attentatum, mirati sumus admodum et commoti, utpote qui personam tuam pro feruore deuotionis tue sincera in Domino caritate diligimus, et pacem et quietem tuam desideramus, sicut nostram specialem et propriam turbationem, que tibi et Ecclesie tue imminet, non reputamus aliquatenus alienam. Inde itaque fuit, quod nos factum ipsum, utpote diuine et humane legi contrarium, apostolica auctoritate cassantes, uiris illis, qui tante fuerunt presumptionis auctores scripta, nostra direximus, eosque a tam iniquo proposito pastorali sollicitudine reuocantes, super hoc uenerabili fratri nostro Chunrado Moguntino archiepiscopo apostolice sedis legato scripsimus, sicut ex rescriptis litterarum  nostrarum tibi plenius innotescet. Tu itaque in Domino conforteris, et uiriliter agas, in eo ponens spem, qui te poterit a pressuris et angustiis liberare, et post tantam turbationem, pacem tibi dabit per suam gratiam et quietem. Ut autem omnipotentem Dominum magis propitium habere ualeas et placatum, ei tota deuotione studeas subesse, et his feruenter intendere, que tibi placita sunt et accepta, et ad recuperandum patrimonium Ecclesie, et ad conseruandam Ecclesiam ipsam in fide et unitate catholica, ut uir prudens, prouidus et discretus, toto studio attendas. Nos igitur firmum propositum et promptam tibi gerimus uoluntatem, personam tuam sicut karissimi fratris abundantiore caritate diligere, et in persecutionibus et in  angustiis tuis, omne quod cum Deo possumus, consilium et auxilium exhibere.

Data Anagnie, uI Id. Sept.



MCXLuI. Ad decanum et capitulum Parisiense.---Confirmat Ecclesie Parisiensis possessiones Item de prebenda S. Genouefe in Ecclesia Parisiensi. 
[MANSI, Concil. XXI, 1058.]

ALEXANDER episcopus, seruus seruorum Dei, dilectis filiis B. decano et capitulo Parisiensis Ecclesie, salutem et apostolicam benedictionem.

Quanto feruorem deuotionis uestre laudabilius sumus et efficacius in multis experti, tanto libentius iura et libertates Ecclesie uestre conseruare  uolumus et tueri, et uestris iustis postulationibus benignius condescendere, ut de sinceritate deuotionis, quam erga nos et Romanam Ecclesiam geritis, gratiam nostram uberius sentiatis. Eapropter, dilecti in Domino filii, officii nostri debito prouocati, et petitionibus uestris clementer inducti, libertates et antiquas et rationabiles consuetudines Ecclesie uestre, a tempore sancte recordationis patris et predecessoris nostri Eugenii pape, usque ad nostra tempora obseruatas, ratas habemus et firmas, easque auctoritate apostolica confirmantes, perpetuam in posterum decernimus habere firmitatem. Ad hec cum quedam monasteria et ecclesie prebendas habeant in Ecclesia uestra, et dilecto filio nostro magistro Mainerio prebenda Sancte Genouefe  concessa sit, ueriti ne paulatim subrependo in detrimentum predictorum monasteriorum et ecclesiarum, et in grauamen uestrum huiusmodi consuetudo inoleat in Ecclesia uestra, postulastis a nobis ut super hoc iuri uestro et indemnitati eorumdem monasteriorum et ecclesiarum, pastorali deberemus sollicitudine precauere. Inde est quod presenti scripto arctius inhibemus ne de aliqua prebendarum, quas prescripta monasteria uel ecclesie habent in Ecclesia uestra, quamlibet personam canonicare cogamini. Nulli ergo omnino hominum liceat hanc paginam nostre confirmationis et constitutionis infringere, uel etiam aliquatenus contraire. Si quis autem hoc attentare presumpserit, indignationem  omnipotentis Dei et beatorum Petri et Pauli apostolorum eius se nouerit incursurum.

Datum Ferentini, u Kal. Nouembris.



MCXLuII. Ad Petrum cardinalem S. Chrysogoni, apostolice sedis legatum.---De mercede pro scholarum regimine. 
[Ibid., col. 971.]

ALEXANDER episcopus, seruus seruorum Dei, dilecto filio Petro tituli Sancti Chrysogoni presbytero cardinali, apostolice sedis legato, salutem et apostolicam benedictionem.

Licet mandauerimus ut hi qui uolunt docere nichil pro scholis regendis ab aliquo exigant, iuxta  illud: ueni et audi: uolentes tamen honestati et litterature magistri Petri, cancellarii Parisiensis, quantum salua honestate possumus, prompta benignitate deferre, quem speciali prerogatiua diligimus et uolumus honorare, discretioni tue mandamus, quatenus, habito consilio cum uenerabilibus fratribus nostris Willelmo Senonensi archiepiscopo, apostolice sedis legato, et II. Remensi archiepiscopo, et aliis dignis et honestis personis, super regimine scholarum Parisiensium, quod tibi uisum fuerit, ita quod personam iam dicti Petri non excedat quod exinde feceris, circumspecta diligentia prouideas atque disponas: eam cautelam et maturitatem adhibiturus, quod non uidearis modum excedere, et illi qui scholas rexerint non debeant  immoderate grauari.

Datum Ferentini, Iu Kal. Nouembris.



MCXLuIII. Ad decanum et capitulum Parisiense.---De stipendio canonicorum. 
[Ibid., col. 1059.]

ALEXANDER episcopus, seruus seruorum Dei, dilectis filiis decano et capitulo Parisiensis Ecclesie, salutem et apostolicam benedictionem.

Iustitia postulat et ratio persuadet ut his uberius debeamus gratiam impendere, et suis iustis postulationibus benignius nostrum impertiri fauorem, qui circa nos et Romanam Ecclesiam multa noscuntur deuotione feruere, et nostram exsequuntur facilius  uoluntatem. Inde est quod cum uos ad preces nostras dilecto filio nostro Roberto de Beelei uicario B. Petri Fossatensis super illas octo libras, quas in Ecclesia uestra preter stationes et minutos redditus solebat annuatim percipere, sex libras annis singulis liberaliter addideritis; nos prouidere uolentes ne uobis in damnum uel preiudicium conuertatur quod ob reuerentiam nostram prompta deuotione fecistis, apostolica auctoritate statuimus ut occasione additionis quam fecistis memorato Roberto aut dilecto filio nostro magistro Macario, cui prebenda Sancte Genouefe concessa est, non possitis a prescriptis ecclesiis quomodolibet molestari, quominus post eorumdem Roberti et Mainerii decessum, in eumdem  statum eedem prebende redeant in quo ante additionem factam fuisse noscuntur. Nulli ergo omnino hominum liceat hanc paginam nostre constitutionis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Ferentini, u Idus Nouemb.



MCXLIX. Canonicorum Pistoriensium disciplinam regularem, possessiones, priuilegia confirmat. 
[ZACHARIA, Anecdota medii eui 232.]

ALEXANDER episcopus, seruus seruorum Dei, dilectis filiis HEUDINO preposito et ceteris Pistoriensis  canonice fratribus, tam presentibus quam futuris, in regularis uite obseruantia permansuris, in perpetuum.

Quoties illud a nobis petitur quod religioni et honestati conuenire dignoscitur, etc., ut in bulla Eugenii III pro iisdem data an. 1151, Dec. 11 (Patr. t. CLXXX, col. 1480, exceptis his que sequuntur uariis lectionibus . . . . Lucii et Sancte recordationis Patris et predecessoris nostri Eugenii . . . . Cercendum tibi, fili preposite, uel successoribus tuis. Capellam S. uitalis et ecclesiam de uico Fario in porta Lucense . . . . Gerardus filius Baronci . . . . Ad superne beatitudinis gloriam.

Subscriptiones uero he sunt:

    Ego Alexander, catholice Ecclesie episcopus.
     Ego Hubaldo, Ostiensis episcopus.
    Ego Bernardus, Portuensis, S. Rufine episcopus.
    Ego Gualterius, Albanensis episcopus.
    Ego Ioannes, presbyter card. SS. Ioannis et Pauli T.T. Pamachii.
    Ego Guill. presbyter card. T.T. S. Petri ad uincula.
    Ego Ardicio, diac. card. S. Theodori.
    Ego Cinthyus, diac. card. S. Adriani.
    Ego Laborans, diac. card. S. Marie in Porticu.


Datum Ferentini, per manum Gratiani S. R. E. subdiaconi et notarii, XIII Kal. Decembris. indic. uIII. Incarnationis Dominice anno 1174, pontificatus uero domini Alexandri pape III anno sexto decimo.



MCL. Monasterii Sancte Marie de Monte-Regali protectionem suscipit, possessionesque ac priuilegia omnia confirmat. 
[MARGARINI, Bullar. Casin., II, 185.]


ALEXANDER episcopus, seruus seruorum Dei, carissimo in Christo filio GUILIELMO illustri Sicilie regi, et heredibus eius, in perpetuum, salutem et apostolicam benedictionem.

Ex debito suscepti regiminis, qualitates attendere cogimur, et merita singulorum, ut circa omnes sic exsequamur dispensationis credite ministerium, quod  deuoti Ecclesie filii, pro modo personarum, et merito, ab apostolica sede cui, licet indigni, disponente Domino, presidemus, gratum sue reportent petitionis effectum. Hac siquidem ratione tanto libentius et benignius regie uolumus serenitati deferre; et tue conscendere uoluntati, in his maxime que Redemptori nostro grata sint et accepta, et tue saluti et nomini fructuosa, quanto personam tuam, sicut karissimi filii et christianissimi regis, abundantiori caritate diligimus, et de tue gratissime deuotionis feruore, nobis et Ecclesie Dei gratiora commoda peruenisse recolimus, et iugiter credimus, auctore Domino peruentura, ut circa Deum et sacras eius ecclesias maiorem semper deuotionem et reuerentiam habeas, et feruentius cultui iustitie et operibus  pietatis intendas, cum de prerogatiua nostre dilectionis et gratie fueris efficaciter consecutus, quod pio et feruenti desiderio concupiscis. Unde, cum monasterium in honorem beate Marie Dei genitricis et uirginis, sicut non solum ex litteris tue celsitudinis, sed etiam aliorum certa relatione, non sine multo gaudio, et cordis letitia audiuimus, super Sanctam Ruriaciam, diuine gratie inspiratione, regalibus construere ceperis opibus et largissimis, et amplissimis possessionibus disposueris, Domino cooperante, ditare, ut locus ille celebris habeatur et ibi ad seruiendum Deo, conuentus institui debeat monachorum. Nos pium uotum et propositum tuum in hac parte preconio dignissime laudis extollimus, et petitionibus tuis ad exsequendum pium opus,  quod, Domino inspirante, cepisti tam benignum quam iucundum impertimur effectum.

Eapropter, carissime in Christo fili, pro unica et spirituali affectione, quam ad te, sicut ad Christianissimum regem habemus, de consilio fratrum nostrorum, apostolica auctoritate statuimus ut monasterium ipsum nullo archiepiscopo uel episcopo, aut alii persone ecclesiastice, nisi tantum Romano pontifici, aliquo tempore sit subiectum, sed potius ab omni debito et subiectione aliarum ecclesiasticarum personarum liberum et absolutum semper existat. Insuper etiam presenti scripto sancimus, ut omnia prescripto monasterio extra regnum tuum oblata, uel offerenda, commutata uel commutanda, perpetuo in abbatis et conuentus eiusdem monasterii  potestate permaneant. Ea uero, que infra regnum tuum, eidem monasterio collata sunt, uel conferentur, commutata sunt, uel commutabuntur, cum uoluntate tua ac heredum tuorum illibata persistant. Liceat etiam abbati et conuentui prefati monasterii per ordinationem clericorum, uel monachorum, qui in monasterio, uel pertinentiis eius fuerint ordinandi, quemcunque uoluerint catholicum aduocare antistitem, et ab eo ordinationes eorum, chrisma, oleum sanctum, consecrationes altarium seu basilicarum recipere; qui gratis et sine contradictione qualibet, nostra auctoritate, quod postulatur indulgeat. In omnibus uero parochialibus ecclesiis eiusdem monasterii per clericos  suos fontem benedici concedimus, et sacrum celebrari baptisma.

Prohibemus insuper, et auctoritate apostolica arctius interdicimus ne quis archiepiscopus, uel episcopus populum Christianum, ecclesias iam dicti monasterii, aut monasterium ipsum ingredi, et in eis de rebus suis  aliquid offerre, audeat prohibere. Si uero aliqua ecclesia uel tenimenta prescripto monasterio oblata fuerint, de quibus decime uel aliud ius alicui episcopo, uel alii ecclesiastice debeatur, et episcopus ipse, uel ipsa persona decimas et ius aliud, quod in alia ecclesia uel tenimentis habere noscuntur, eidem monasterio iure pontificali concesserint, oblationem et concessionem illam perpetuis temporibus inuiolabiliter  manere concedimus. Ad hec adiicientes statuimus ut nullus archiepiscopus uel episcopus, aut alia quelibet persona ecclesiastica de tenimentis et possessionibus eidem monasterio, uel cellis eius, cum episcopali iure concessis, aut de terris quas fratres ipsius monasterii in monasterio uel cellis eius propriis sumptibus excoluerint, decimam uel quartam exigere audeat.

Prohibemus ne quis, homines in tenimentis ipsis habitantes, excommunicationi, uel interdicto subiacere, aut clericos monasterii, uel tenimentorum eorum ad synodum uocare presumat. Abbati quoque ipsius monasterii, congregandi synodum tam monachorum quam clericorum aliorum, qui in tenimentis monasterii habitauerint, plenam facultatem  et indulgentiam elargimur. Illud autem modis omnibus inhibemus ne aliqua persona in administratione preponatur abbati, nisi idem abbas de tatalibus conuictus fuerit criminibus, que sint de censura sacrorum canonum punienda. Quemlibet uero monachum pro aliis monasteriis ordinandis, inuito abbate, remoueri ab ipso monasterio prohibemus. Ut autem feruor deuotionis et desiderii tui amplius accendatur, abbati eiusdem monasterii qui ibi canonice fuerit constitutus, et successoribus eius, usum mitre, chirothecarum, sandaliorum, tunice et dalmatice, et uirgam pastoralem, et quotidianum usum annuli nichilominus indulgemus. Et ut, post missam et alia diuina officia, more episcopi benedictionem ad populum faciant, eis plenam concedimus  facultatem.

Liceat quoque abbati et fratribus, tam prescripti monasterii quam cellarum eius, clericos cuiuscunque ordinis, seu laicos a seculo fugientes, liberos et absolutos, in sanitate uel egritudine, cum rebus et possessionibus suis ad conuersionem morum uenientes, sine cuiuslibet episcopi, uel alterius persone ecclesiastice contradictione recipere, et sine alicuius molestia retinere. Fas etiam sit de auctoritate nostra, fratribus per cellas pretaxati monasterii in ciuitatibus uel aliis locis constitutis, quandocunque ad officia diuina uoluerint, signa pulsare. Nullus autem archiepiscopus uel episcopus populum Domini, prescriptum monasterium uel cellas eius  ingredi ad audiendum uerbum Domini, nisi pro communi totius ciuitatis, uel parochie interdicto, prohibere presumat. Sepulturam sane tam ipsius monasterii quam omnium ecclesiarum et cellarum suarum liberam esse censemus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat. Neque alicui archiepiscopo uel episcopo liceat quemlibet in monasterio ipso uel cellas eius sepeliri deliberantem, excommunicare, uel interdicere, et penitentiam, seu uiaticum denegare, nisi ob manifestam rationem. Nihilominus auctoritate apostolica duximus indulgendum ut omnis qui in prescripti monasterii abbatem canonice electus fuerit, a quocunque archiepiscopo uel episcopo maluerit,  benedicatur. Si uero abbas de aliquo fuerit accusatus, uel impeditus, cum assensu tuo et heredum tuorum a personis ecclesiasticis, et discretis ac idoneis eiusdem regni causa eius tractetur, discutiatur et terminetur.

Preterea auctoritate apostolica sancimus, ut nullus archiepiscopus, aut episcopus, uel alia persona, infra claustrum monasterii sine licentia et uoluntate abbatis uel conuentus intrare audeat, aut in eodem monasterio, uel ecclesiis suis, sine ipsius abbatis et conuentus, et prelatorum earumdem ecclesiarum licentia, diuina officia celebrare. Nihilominus etiam abbati pretaxati monasterii indulgemus, ut liceat ei monasterium et ecclesias suas canonice ordinare. Insuper autem fas sit eidem abbati  omnes clericos et laicos suos cuiuscunque ordinis, uel sexus ad confessionem recipere. Et de quibuscunque criminibus et causis ad ecclesiasticum iudicem pertinentibus iudicare. Liberum quoque sit predicto abbati et fratribus suis in quibuscunque locis tenimentorum suorum ad usum suum et hominum ipsorum oratoria construere. Decernimus ergo ut nulli omnino hominum liceat idem monasterium temere perturbare, aut eius possessiones auferre, minuere, seu quibuslibet uexationibus fatigare, aut hanc paginam nostre constitutionis infringere, aut ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

     Ego Alexander catholice Ecclesie episcopus SS.
    Ego Balthasar Ostiensis episcopus SS.
    Ego Bernardus Portuensis et Sancte Rufine episcopus SS.
    Ego Gualterius Albanensis episcopus SS.
    Ego Ioannes presbyter cardinalis Sanctorum Ioannis et Pauli, tituli Pamachii SS.
    Ego Ioannes, presbyter cardinalis tituli Sancte Anastasie SS.
    Ego Guillelmus presbyter cardinalis tituli Sancti Petri ad uincula SS.
    Ego Boso presbyter cardinalis tituli Sancte Susanne SS.
    Ego Ardicio diaconus cardinalis tituli Sancti Theodori  SS.
    Ego uitellus diaconus cardinalis Sanctorum Sergii et Bacchi SS.


Datum Ferentini per manum Gratiani sancte Romane Ecclesie subdiaconi et notarii, tertio Kalendas Ianuarii indictione octaua, Incarnationis Dominice anno 1174, pontificatus uero Domni Alexandri pape tertii anno XuI.


Signum Alexandri III pape:


[uIAS TUAS, DOMINE, DEMONSTRA MIHI.]



MCLI. Marsilio abbati et fratribus Care Insule qui »a duobus locis minus congruis ad locum aptissimum qui Om uocatur monasterium transtulerant,« eadem duo loca asserit.



ALEXANDER episcopus, seruus seruorum Dei, dilectis filiis MARSILIO abbati et fratribus Care Insule, salutem et apostolicam benedictionem.

Ad audientiam nostram peruenit quod multa necessitate et rationabili causa compulsi, a duobus locis ordini uestro minus congruis, consilio et assensu proprii episcopi et fauore regis terre, ad congruum et aptissimum locum qui Om uocatur, uestrum monasterium transtulistis. Unde a nobis  suppliciter et humiliter postulastis ut illa duo loca uobis et monasterio uestro confirmaremus. Quia igitur decet nos, pensata religione et honestate uestra, rationabilibus uotis et desideriis uestris gratuito fauore annuere, et de commodis et profectibus uestris attentius in Domino cogitare, uobis et monasterio uestro prescripta duo loca, sicut ea rationabiliter possidetis, auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.



ANNO 1161 1175.



MCLII. Ad abbates et fratres Cisterc. in Anglia constitutos.---Interdicit ne iura patronatus in ecclesiis aut ecclesias requirant. 
[Epist. Gilberti Foliot, ed. GILES, II, 106.]

ALEXANDER papa tertius, dilectis filiis abbatibus et fratribus monasteriorum Cisterciensis ordinis, qui sunt in Anglia constituti, salutem et apostolicam benedictionem.

Relatum est auribus nostris quod uos ius representandi clericos ad ecclesias, contra antiquam  consuetudinem et institutionem ordinis uestri, emptionis titulo et modis aliis satagitis adipisci, ut sub tali pretextu uobis liceat habere ecclesias, et per uos et per alios detinere. Quoniam igitur non decet uos occasione qualibet uel obtentu ab antiquis institutionibus patrum uestrorum recedere, aut quidquam efficere de quo possitis cupiditatis uitio reprehendi, discretioni uestre per apostolica scripta precipiendo mandamus, quatenus iura patronatus in ecclesiis aut ecclesias acquirere desistatis; quia non expedit uobis nec nos uolumus sustinere, ut sub tali pretextu uobis uel ordini uestro derogetur. Sane usque adeo uos et ordinem uestrum diligimus, ut uos in his que religioni et honestati uestre contraria sunt, nullatenus confouere uelimus, qui de uobis  nichil incommodi nichilque uolumus audire sinistri.

Data Ferentini.



MCLIII. Pro priorissa de Broburg super decem libris. 
[MARTEN., Ampl. Collect., II, 821.]

Ex parte Helwidis priorisse de Broborg, querelam accepimus quod cum mater eius decedens decem libras in testamento sibi quondam legauerit, et amite sue ad opus eiusdem priorisse commiserit custodiendas, heredes eiusdem amite sue pretaxatam pecuniam sibi soluere contradicunt, sed eam potius contra iustitiam detinere presumunt. Ceterum quia ex summi apostolatus officio, quod licet immeriti, dispositione superne prouidentie gerimus, unicuique ius suum exhibere tenemur, discretioni uestre per apostolica scripta mandamus quatenus heredes predicte amite sue moneatis, et ecclesiastica censura districtius cercere curetis, ut memorate priorisse prescriptam pecuniam absque aliqua contradictione et diminutione restituant, uel coram uobis infra quadraginta dies post harum susceptionem eidem, quod iustum est, exinde appellatione remota non differant exhibere: ita quod ipsa contra suscepte religionis habitum diutinis propter hoc non cogatur contentionibus fatigari, cum per uos ius suum poterit obtinere.

Data XI Kal. Febr.



MCLIu. Ad Beluacensem episcopum.---Pro A. decano Castri Radulfi.



ALEXANDER episcopus, seruus seruorum Dei, uenerabili fratri [BARTHOLOMAEO] Beluacensi episcopo, salutem et apostolicam benedictionem.

Significauit nobis dilectus filius noster A. decanus Castri Radulfi, quod cum ipse super quibusdam causis coram uenerabili fratre nostro II. Remensi archiepiscopo, ad quem primo a fratre nostro Catalaunensi episcopo fuerat appellatum, grauiter impeteretur, exinde ad nostram audientiam appellauit. Unde quia, responsali prefati decani coram nobis presente, aduersarii eius nec uenerunt, nec pro se responsales miserunt, predictas causas experientie  tue committimus debito fine, absque appellationis remedio, terminandas. Ideoque fraternitati tue presentium auctoritate mandamus, quatenus cum inde requisitus fueris, partibus ante tuam presentiam conuocatis, easdem, causas diligentius audias, et has appellatione remota, iustitia mediante, decidas.



MCLu. Ad G. Catalaunensem episcopum.---Pro Milone clerico, ut ei beneficiat.


Commissum tibi officium, et debitum caritatis exposcit, ecclesiasticis uiris, et his presertim qui in Ecclesia nullum adhuc beneficium potuerunt habere, utili prouisione consulere, et eis in beneficiis congruis prouidere. Inde siquidem est quod nos  Milonem clericum litteratum, sicut audiuimus, et honestum, qui de parochia tua oriundus existit, discretioni tue propensius commendantes, fraternitati tue per apostolica scripta rogamus, mandamus atque monemus, quatenus iam dicto Miloni, pro reuerentia B. Petri ac nostra et obtentu probitatis sue, necnon et ex officii debito, in aliqua ecclesiarum ita decenter et honeste prouideas, quod necessaria uite possit competenter habere, et in ordine suo omnipotenti Domino fideliter deseruire, nos quoque sollicitudinem tuam teneamur exinde non immerito commendare.



MCLuI. Ad Henricum Remensem archiepiscopum.---De absolutione cuiusdam ciuis Ma. Catalaunensis.


Si bene meminimus, causam cuiusdam mulieris E. nomine tibi commisimus, ut de his aduersus quos queritur ei iustitiam exhiberes. Unde mota questione aduersus Ma. Catalaunensem ciuem, cum eum uelles cogere predicte mulieri in tua presentia respondere, timens grauari, ad nostram audientiam appellauit. Tu uero, sicut nobis asseruit, in iudicio nichilominus processisti, et, quod grauius est, post appellationem factam, eum denuntiasti excommunicatum. Quia uero non bene recolimus utrum causa ipsa, appellatione remota, an appellationis obstaculo reseruato, tibi fuit delegata, uolumus et mandamus, et, si reseruato appellationis remedio predicte  mulieris causam pertractandam recepisti, quia non decuit prudentiam tuam, interposita appellatione, ipsum excommunicare, uel in iudicio procedere, tu illum absolutum habeas, et exinde causa in presentia uenerabilis fratris nostri Laudunensis episcopi, cui hoc commisimus, debite iustitie recipiat complementum. Ad eiusdem quoque episcopi iudicium tam uirum quam mulierem ire compellas, et litteras quas super eadem causa tibi destinauimus ei ostendas, ut ex ipsis ueritatem rei plenius intelligat. Si uero predicte mulieris causam, appellatione remota, suscepisti terminandam, tu nichilominus sepe dictum Ma. tanquam absolutum recipias, et libera ei prestita facultate dicendi in testes, et allegandi quod uoluerit ex parte sua, ita controuersiam  illam, appellatione cessante, studeas fine canonico terminare, ut neutra partium pro defectu iustitie conqueri ulterius compellatur. Rogamus et ut in eundo et redeundo, apud te immorando nullam ei iniuriam patiaris inferri.

Data III Id. Mergolii [f. Martii].



MCLuII. Ad eumdem.---Ut compellat S Ursmari et Antonienses canonicos dimittere omnes fornicarias. Eos uero qui infra ordinem subdiaconatus sunt et habent coniuges, adherere coniugibus. Illos autem qui in eo sunt et supra adherere ecclesiis et dimittere uxores.


Peruenit ad nos quod S. Ursmari et Antonienses  canonici, qui prelationi Lobiensis Ecclesie subesse noscuntur, enormiter et dissolute uiuentes, fornicarias in propriis domiciliis tenere presumunt, et quidam eorum, sicut audiuimus, matrimonia contraxerunt. Unde quoniam hoc SS. Patrum institutionibus noscitur omnimodis obuiare, ut hi qui aliis exemplum boni prebere deberent, male uiuendo prauis operibus ad illicita prouocent; discretioni tue per apostolica scripta precipiendo mandamus, quatenus uniuersos, qui fornicarias tenere noscuntur, aut beneficiis ecclesiasticis cedere, aut eas prorsus dimittere districtius compellas. Eos uero qui infra ordinem subdiaconatus existunt et coniuges habent, uxoribus adherere, et ecclesiasticis beneficiis penitus carere facias. Si autem ad subdiaconatum  uel maiorem ordinem sunt promoti, et aliquam sibi contubernio ausi sunt copulare tu ipsos ab huiusmodi copula prorsus discedere, et in ecclesiis suis omnipotenti Domino fideliter deseruire, omni cum districtione cogas. De cetero Lambertum clericum S. Ursmari canonicum, qui dilectum filium nostrum  I. Lobiensis Ecclesie abbatem iniuste fatigans ad nostram appellauit audientiam . . .



MCLuIII. Ad eumdem.---Pro Mattheo ciue Catalaunensi.


Presentibus litteris fraternitati tue notum fieri cupimus quod nos carissimus in Christo filius noster Ludouicus illustris rex Francorum frater  tuus, pro M. Catalaunensi ciue satis affectuose rogauit ut cum interuentu amoris et precum suarum a uinculo excommunicationis eum absolueremus, quo ipsum nulla alia de causa, sicut dicitur, innodasti, nisi pro eo quod ad audientiam nostram appellauit. Unde quantum nos et teipsum deceat predicto regi deferre et eius petitioni, ubi cum Deo et iustitia possumus, annuere, discretio tua non debet aliquatenus ignorare. Ipse enim sicut rex Christianissimus magnam B. Petro in nobis deuotionem et reuerentiam exhibet, et ad honorem et exaltationem Ecclesie ac nostram frequenter [al. feruenter] intendit. De cuius deuotione plurima eidem Ecclesie incrementa non est dubium prouenisse et iugiter  prouenire. Quapropter dignum est ut nos ei equa uicissitudine rependamus, et ad preces suas nos facere non pigeat, quidquid essemus unquam pro aliquo facturi. Ideoque prudentiam tuam monemus, atque mandamus quatenus, intuitu predicti regis et mandati nostri obtentu, memoratum M. quem ad te idcirco remittimus, quia eius negotium sollicitudini tue commisimus, appellatione remota diffiniendum, a sententia qua tenetur, postposita occasione, absoluas, et nichil ab eo pro absolutione aliquo modo requiras. Sufficientem tamen cautionem  ipsum prestare facias, quod super causa que inter eum et Herdensem mulierem uertitur, sententie tue late siue ferende stare debeat. Si uero in proferendo iudicio aliquid quod sit minus perfectum et inconueniens intercessit, uolumus et mandamus, ut illud studeas ordine iudiciario plenius emendare.



MCLIX. Ad eumdem.---Ut audiat causam inter M. et A. et terminet, si consuetudo terre habet. Sin autem remittat ad secularem iudicem.


Causam que inter Martinum et Adam super quadam uinea, quam idem M. repetit ratione consobrine uxoris sue, agitari dignoscitur, experientie tue committimus audiendam et fine debito terminandam.  Ideoque fraternitati tue per apostolica scripta mandamus, quatenus cum exinde fueris requisitus, utramque partem ante tuam presentiam conuoces, et rationibus hinc inde plenius auditis et cognitis, eamdem causam, si consuetudo terre habet, quod possit sub ecclesiastico iudice terminari, remoto appellationis obstaculo, iustitia mediante decidas. Alioquin ad iudicem secularem, ad quem spectat, remittas.



MCLX. Ad eumdem.---Pro abbate et fratribus de Sarnaio.


Ex transmissa conquestione religiosorum uirorum abbatis et fratrum de Sarnaio  auribus nostris  innotuit quod Rossa mulier et Phy. de Castris eis quamdam uineam per uiolentiam abstulerunt, quam ipsis reddere contradicunt. Quoniam igitur ad officium nostrum specialiter pertinet uniuersorum iura defendere, et presertim religiosorum uirorum, qui sunt arctius diuinis obsequiis mancipati, fraternitati tue per apostolica scripta mandamus, quatenus memoratam mulierem et filium eius moneas studiosius et compellas ut prescriptam uineam prefatis fratribus sine molestia et difficultate restituant, et in pace dimittant, aut ipsis exinde sub examine tuo infra XL dies post harum susceptionem, remoto appellationis obstaculo, iustitie faciant complementum. Si uero neutrum horum fecerint, ipsos usque ad alterius exsecutionem, omni appellatione  remota, ecclesiastica censura compellas.



MCLXI. Ad eumdem.---Ut apud ualencenas facultas detur hospitali pauperum construendi ecclesiam et ne uiri ecclesiastici a secularibus iudicentur.


Perlatum ad audientiam nostram quod hospitale quoddam apud ualencenas ad subsidium et receptionem pauperum Christi iampridem fuit constructum, ubi infirmis et indigentibus plura iugiter exhibentur beneficia caritatis. uerum cum non sit ibi ecclesia in qua infirmi et fratres inibi commorantes  officia diuina possint audire, uel mortui etiam sepeliri, corpora decedentium non sine rerum dispendio ad locum alium deferuntur. Quia igitur nobis est attentius supplicatum ut eidem religioso loco in hac parte consulamus, nos misericordia moti et officii nostri debito nichilominus inclinati, fraternitatem tuam monemus atque mandamus, quatenus si res ita se habet, canonicos Cameracensis Ecclesie instanter moneas et inducas, ut fratribus prescripti loci, recepta ab eis sufficienti cautione, quod aliarum ecclesiarum parochianos ad quotidiana officia uel ad sepulturam recipere non audeant, construendi ibidem oratorium et cemeterium liberam tribuant facultatem. Ceterum quia nobis est intimatum quod cum in prescripta uilla de ualencenis  sint ecclesiastici uiri beneficia ecclesiastica non habentes, qui tanquam quilibet laici a personis secularibus iudicentur, non attendentes qualiter in his et omnipotens Deus offendatur, et Ecclesiarum libertas sustineat detrimentum, nichilominus tue discretioni mandamus ut nullum uirum ecclesiasticum per prouinciam tuam a personis secularibus iudicari permittas, eos nostra et tua auctoritate compescens, qui clericos ad iudicium presumpserunt trahere seculare.



MCLXII. Ad eumdem et abbatem Ioiacensem.---Pro I. paupere et presbytero qui olim nouitius exstiterat in Ioyacensi cenobio.


ALEXANDER episcopus, seruus seruorum Dei, uenerabili  fratri HENRICO Remensi archiepiscopo, et dilecto filio abbati Ioiacensi, salutem et apostolicam benedictionem.

ueniens ad apostolice sedis clementiam I. pauper presbyter capellanus dilectorum filiorum nostrorum infirmorum fratrum de Turribus super Marnam, supplici nobis relatione proposuit, quod olim in pueritia in monasterio Iocacensi  in cella nouitiorum per menses duos in probatione permansit; sed graui capitis infirmitate laborans, libere et cum licentia abbatis eiusdem loci de monasterio ipso exiuit. Qui utique per singulos ordines ascendens, ordinatus in presbyterum, predicte domui infirmorum se contulit. Nunc autem quidam ipsum  perturbare uolentes, quoniam a prelibato monasterio exiuit, ipsum excommunicatum esse  et ab ordinibus remouendum proponunt. Quoniam igitur in tabernaculo Domini non omnes pari uirtute contendunt, et qui in monte non potest manere, ad uallem descendat, ut ibidem saluetur, discretioni uestre per apostolica scripta mandamus, quatenus, si ita est, prefatum presbyterum immunem ab ipsorum infamia et in sanctis ordinibus debere seruire denuntietis, ita tamen, ut prefatis infirmis iuxta  uotum promissum perpetuo seruiat, ne cum uxore Lot retro respiciat, que quoniam retro respexit, in effigiem salis noscitur fuisse conuersa.



MCLXIII. Ad . . . ---Pro F. clerico, ut ei prebenda reddatur.


Pro filio nostro F., latore presentium, uos iampridem satis affectuose rogauimus ut ei prebendam unam in ecclesia Sancti Stephani, uel in ecclesia Beate Marie de uallibus concedere deberetis et liberaliter assignare. Scripsimus insuper quod tu, frater episcope, ipsum in clericum ordinares, et deinceps iam dictarum ecclesiarum instituere canonicum non differres. uos autem, sicut consueuistis, nostras in hac parte preces surdis auribus pertransistis,  nec prefato F. in aliquo prouidere curastis. Quoniam igitur indignum est ut uiri scholasticis disciplinis diutius intendentes, nullum beneficium habeant unde necessaria uite possint decenter percipere, uniuersitatem uestram per iterata scripta rogamus, monemus et rogando mandamus, quatenus memorato F. primam prebendam que in alterutra prescriptarum ecclesiarum post illam, quam dilecti filii nostri abbatis uallis lucentis  assignari precepimus, uacare contigerit, diuinis amoris intuitu, et pro reuerentia beati Petri ac nostra, necnon et respectu probitatis sue dare et assignare curetis, ut hac saltem uice preces et mandatum nostrum sibi sentiat in aliquo profuisse, et nos de admissione precum nostrarum uberes uobis gratias exsoluere  debeamus, et petitiones uestras libentius promouere. Tu uero, frater episcope, eum sicut tibi alia uice mandauimus, tonsurare studeas, et in clericum ordinare, ordinatum autem ad alteram prescriptarum ecclesiarum intitules, et ita efficias, ut ad nos ulterius non cogatur redire, quoniam id graue nobis admodum existeret et omnino molestum.



MCLXIu. Ad Corbeiensem abbatem.---De iure archiepiscopi Remensis in burgo Corbeiensi, monasterio adiacenti.


uenerabilis frater noster Remensis archiepiscopus transmissa nobis relatione monstrauit quod burgus qui monasterio tuo adiacet, sibi et Ecclesie sue ita sit in spiritalibus sicut et in temporalibus  subiectus, et homines eiusdem loci super causis ecclesiasticis ad Ecclesiam suam consueuerunt appellare; tu, contra antiquam consuetudinem et iustitiam ipsius Ecclesie, super hoc apostolice sedis impetrasti rescriptum, et iuri et dignitati eiusdem Ecclesie non modicum derogasti. Quia uero sic uolumus et debemus tua iura seruare, ut quod iuris est archiepiscopi et Ecclesie sue nullatenus diminuamus, dilectioni tue per apostolica scripta  mandamus, atque precipimus, quod si a XL annis retro antecessores prefati archiepiscopi, et Ecclesia sua in uilla monasterii tui ius pontificale habuerunt, illud ei sub pretextu alicuius priuilegii uel scripti a nobis impetrati, nullatenus subtrahas, nec sue dignitati in hac parte derogare presumas. Non enim pro speciali gratia, quam ad monasterium tuum habemus, predictum archiepiscopum sua possumus uel debemus dignitate aut iure priuare. uerumtamen si legitima te poteris prescriptione aut priuilegiis antecessorum nostrorum tueri, in presentia uenerabilis fratris nostri Bituricensis archiepiscopi, cum eodem archiepiscopo super hoc ordine iudiciario experiaris, et monasterii tui rationabili moderamine tueri satagas libertatem.



ANNO 1164-1175.



MCLXu.

Ad episcopum Catalaunensem.---Ne exigant presbyteri sui pecuniam pro baptismo paruulorum, nec pro sepultura mortuorum.


Peruenit ad nos quod ciuitatis tue capellani pro baptismo paruulorum et pro sepultura mortuorum pretium exigunt, nec baptizandis sacramentum regenerationis, aut defunctis beneficium sepulture uolunt aliqua ratione impendere, nisi sibi pecunie quantitas exsoluatur. Quod quia in conspectu Dei  et coram hominibus omnimodis detestabile reputatur, et decreto nostro quod iam pridem in concilio Turonensi  edidimus contrarium prorsus existit, fraternitati tue per apostolica scripta mandamus, quatenus uniuersos tue diecesis sacerdotes a tam nefaria presumptione omnino compescas, et ne hoc de cetero fiat, per singulas parochias ex parte nostra et tua publice sub pena officii priuationis interdicas. In eos uero quos in tali casu pecuniam recepisse constiterit, tante cupiditatis ardorem non pecuniaria pena, sed spirituali ita grauiter studeas uindicare, quod ceteri hoc audientes a consimilibus merito terreantur.



MCLXuI. Ad Theobaldum Ambianensem episcopum.---Pro Ioanne Aculeo, contra nouercam suam, ut audiat et terminet causam inter eos.



ALEXANDER episcopus, seruus seruorum Dei, uenerabili fratri T[HEOBALDO] Ambianensi episcopo, salutem et apostolicam benedictionem.

Causam que inter Ioannem Laudunensis Ecclesie canonicum, et Hel. mulierem nouercam suam super hereditate et ceteris rebus partis eiusdem I. diutius noscitur agitari. uenerabili fratri nostro Hu. Suessionensi episcopo, nos iam pridem meminimus commisisse. Unde quoniam iam dicta mulier,  licet cum prefato I. amicabilem compositionem fecerit, et eam fidei interpositione firmauerit, ab ipsa postea contra fidem suam resilire presumpsit, idem I. ad nostram audientiam appellauit, mulier uero domum eius per uiolentiam a complicibus suis fecit infringi, et ea que ibidem inueniri poterant asportari. Quoniam igitur nullus esset litium finis, si a transactionibus bona fide factis discedere licuisset, fraternitati tue per apostolica scripta mandamus, quatenus rei ueritatem inquiras et si ita esse constiterit, prescriptam compositionem facias omni contradictione et appellatione remota, ab utraque parte firmiter obseruari et exsecutioni mandari. Ea uero que prenominato I. uel sorori eius post appellationem ad nos factam subtracta  esse constiterit, eisdem ante principalis cause cognitionem, nostra fretus auctoritate, dilatione et appellatione sublata, restituas, et de damnis illatis, necnon et de his, qui domum suam fregerunt, congruam illi satisfactionem precipias exhiberi. Quod si prelibata mulier aliter tibi non acquieuerit, tu ipsam necnon et fideiussores eius, nullius contradictione uel appellatione obstante, sententia excommunicationis percellas, et eam ab omnibus usque ad dignam satisfactionem facias irrefragabiliter obseruari. Et hec omnia infra XX dies post harum susceptionem diligentius exsequaris.



MCLXuII. Ad Henricum Remensem archiepiscopum.---Pro Theobaldo, aduersus Guidonem de Appia.



Ex parte Theobaldi, parochiani tui, grauem satis et miserabilem querelam audiuimus, quod, cum sit homo S. Remigii, Guido de Apia eum ad se sub bona fide uocatum temere cepit, et tam manibus quam collo ferreis catenis ligatis, ipsum nequiter carceri mancipauit. Cum autem iam dictus Guido a quibusdam amicis et consanguineis prefati T. fuerit requisitus ut eumdem T. liberum et absolutum dimitteret, id facere omnino contempsit, imo sibi suspendium acriter est comminatus. Unde ipse formidine tam atrocis pene perterritus, datis fideiussoribus, se Xu libris redemit; de quibus terra sua pignori obligata XI libras et uIII solidos et dimidium  soluit. De reliquis uero coram N. procuratore archidiaconi tui est grauiter impetitus. Quia igitur seuitiam tante tyrannidis et tam inique presumptionis excessum non debemus uel possumus inultum relinquere, ne de ipsius impunitate alii ad similia prouocentur, fraternitati tue per apostolica scripta mandamus, quatenus rem ipsam infra XL dies post harum susceptionem diligenter inquiras, et si ita esse inueneris, supradictum malefactorem studiose commoneas, et sub anathematis districtione compellas ut uniuersa que a memorato T. per huiusmodi tyrannidem et impressionem extorsit,  ei sine diminutione persoluat, de illatis iniuriis congrue satisfaciat, et fideiussores suos a fideiussione illa et ipsum a iuramento, si quo tibi propter hoc tenetur, prorsus absoluat. Nolumus autem ut causam ipsam uel alias graues et difficiles predicto N. exsequendas committas, sed eas per teipsum studiosius exsequaris, ne forte tibi de prefato N., quod Dominus auertat, contingat quod bone memorie quondam Nouiomensi episcopo de Drogone audiuimus contigisse.



ANNO 1175.



MCLXuIII. Parthenoni S. Marie Panormitano asserit decimas quasdam a Tustino episcopo Mazarensi collatas.


Datum Florentie [leg. Ferentini] Kal. Febr. , indict. uII, anno Incarnationis Dominice 1174, pontificatus anno XuI.






MCLXIX. Monasterium uallis Christiane tuendum suscipit eiusque possessiones ac iura confirmat. 
[Hugo, Ann. ord. Prem. II, 631.]

ALEXANDER episcopus, seruus seruorum Dei, dilectis filiis BARTHOLOMAEO abbati uallis Christiane, eiusque fratribus tam presentibus quam futuris, religiosam uitam professis, in perpetuum.

Religiosam uitam eligentibus apostolicam conuenit  adesse presidium, etc. In primis siquidem statuentes ut ordo canonicus, qui secundum Deum et beati Augustini Regulam et institutionem Premonstratensium fratrum in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona etc., in quibus proprie quedam duximus adnotanda:

Locum ipsum in quo prefata ecclesia sita est cum omnibus pertinentiis suis, cum terris, uineis, hortis pratis, pascuis, aquis, aquarum decursibus, molendinis, grangiis et earum pertinentiis. Sepulturam quoque ipsius loci liberam esse decernimus, ut eorum deuotioni et extreme uoluntati,  qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia matris Ecclesie. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Liceat quoque uobis clericos uel laicos liberos et absolutos e seculo fugientes ad conuersionem uestram suscipere, et eos absque ullius contradictione in uestro collegio retinere. In parochialibus uero ecclesiis uestris liceat uobis, post decessum presbyterorum qui eas tenent, quatuor uel tres ad minus de uestris canonicis ponere, quorum unus diecesano episcopo presentetur ut ab eo curam recipiat animarum. Ita quidem ut episcopo de spiritualibus,  uobis autem de temporalibus debeat respondere. Prohibemus insuper ut nulli fratrum uestrorum post factam in loco uestro professionem fas sit de eodem claustro discedere absque abbatis sui licentia, discedentem uero absque communium litterarum cautione, nisi ad arctiorem religionem uoluerit transmigrare, nullus audeat retinere. Obeunte uero te, nunc eiusdem loci abbate, uel tuorum quolibet successorum, nullus ibi quolibet subreptionis astutia seu uiolentia preponatur, nisi quem fratres communi consensu aut fratrum pars consilii sanioris, secundum Deum et beati Augustini Regulam prouiderint eligendum. Preterea cum generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis  campanis, submissa uoce diuina officia celebrare.

Decernimus ergo, etc., salua sedis apostolice auctoritate et diecesani episcopi canonica iustitia. Si qua igitur, etc.

Datum Ferentini per manum Gratiani sancte Romane Ecclesie subdiaconi et notarii, XuI Kal. Martii, indictione uIII, Incarnationis Dominice anno 1175, pontificatus uero domni Alexandri pape III anno sexto decimo.



MCLXX. Ad Petrum cardinalem S. Chrysogoni, apostolice sedis legatum.---Ut qui electum Cameracensem episcopum occiderunt, publice excommunicati denuntientur. 
[MANSI, Concil., XXI, 969]


ALEXANDER episcopus, seruus seruorum Dei, dilecto filio PETRO tit. S. Chrysogoni presbytero cardinali, apostolice sedis legato, salutem et apostolicam benedictionem.

Non sine graui dolore et amaritudine cordis audiuimus illud horrendum et detestabile facinus quod in necem bone memorie R. quondam Cameracensis electi nuper est ausu diabolico perpetratum. Unde cum tantum et tam graue flagitium non debeamus irrequisitum uel impunitum relinquere, sed potius ad id iudicandum nos conueniat omnem diligentiam et sollicitudinem adhibere, discretioni tue per apostolica scripta mandamus atque precipimus,  quatenus uenerabiles fratres nostros Remensem archiepiscopum et suffraganeos eius studiose commoneas, et diligenter inducas, ut sicut eis dedimus in mandatis, illos qui prefatum electum tam crudeliter occiderunt, uel fecerunt occidi, et eos etiam qui ad eum occidendum uel capiendum iuuerunt, publice accensis candelis excommunicatos denuntient, et faciant in singulis ecclesiis suorum episcopatuum denuntiari, donec de tanto et tam graui excessu digne Deo et Ecclesie satisfaciant, et cum litteris eorum apostolico se aspectui representent. Si uero id facere forte noluerint, uel distulerint, tu, conuocatis episcopis suffraganeis Remensis Ecclesie, et aliis ecclesiasticis personis illius prouincie, publice appellatione remota, accensis  candelis, illos quos diximus excommunicatos denunties, donec ad apostolicam sedem cum litteris tuis ueniant satisfacturi.

Datum Ferentini, uI Idus Martii.



MCLXXI. Monasterii S. Stephani Balneolensis priuilegia et iura confirmat. 
[AGUIRRE, Coll. concil. Hisp., III, 388.]

ALEXANDER episcopus, seruus seruorum Dei, dilectis filiis RAYMUNDO abbati monasterii S. Stephani Balneolensis eiusque fratribus tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis  incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et B. Benedicti Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Parochiam ipsi monasterio circumadiacentem de ipsa ualle Balneoli, et ecclesias Sancte Marie, Sancti Benedicti, Sancti Petri de Agemal, Sancti Romani de Millanicis cum cemeterio suo, Sancti Christophori, Sancti Iacobi cum decimis et primitiis suis, et cum medietate decimarum seu primitiarum de uilla Figerollis et de Heremitanis; ecclesias Sancte Marie, Sancti Laurentii cum cemeterio de Porcariis; ecclesias Sancti Mauritii de Caluis, Sancti Cyricii, Sancti Iuliani de Meritatz,  Sancti Martini de Campo maiori. In ualle Miliarias, ecclesias Sancti Petri, Sancti Andree de Ramilis, Sancti uincentii de Felegoso, Sancti uincentii de Saliente, Sancti Iuliani de Augustino, Sancte Marie de uilla Azert, Sancti Martialis de Quarantella; cellam Sancte Marie de riuo de Azar cum decimis, oblationibus, et ceteris earum pertinentiis. In comitatu Impuritanensi, cellas Sancte Crucis, Sancti Nicolai, cum cemeteriis et alodiis suis, et castrum Calepodium cum pertinentiis suis. In comitatu Petra Latensi, ecclesias Sancti Martini, Sancti Siluerii. In uilla mala, cellam Sancti Ioannis de Crosis, cellam Sancti Cypriani de Pinta cum decimis, oblationibus et ceteris earum pertinentiis. In comitatu Gerundensi, ecclesias Sancte Marie  de Fenestris, Sancti Felicis de Buada cum decimis, oblationibus et ceteris earum pertinentiis. In comitatu Barcinonensi, monasterium Sancti Martialis de monte Signi, in Tarilano ecclesiam Sancti Saluatoris; mercatum quoque, sicut penes uestrum cenobium fieri solet, teloneum et omnem iustitiam uobis uestrisque successoribus confirmamus.

Ad hec auctoritate apostolica prohibemus ne aliquis preter uestram et abbatis qui pro tempore fuerit uoluntatem, conuersos uestros seculari audeat iudicio uel potestate distringere. Obeunte uero te, nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris,  secundum Dei timorem et B. Benedicti Regulam prouiderint eligendum. Chrisma uero, oleum sanctum, consecrationes altarium seu basilicarum, ordinationes clericorum loci uestri, seu monachorum, qui ad sacros fuerint ordines promouendi, a quocunque malueritis catholico accipietis episcopo, sicut a nonnullis predecessoribus nostris monasterio uestro concessum est, et a uestris comprouincialibus episcopis obseruatum.

Ad hec adiicimus ut episcoporum quislibet claustrum ipsum, et illic Domino seruientes, sine Romani pontificis uel legati eius audientia, interdicere uel excommunicare non debeat, neque ceteris ad uos pertinentibus locis sine certis causis preiudicium canonice ultionis inferre. Missas uero  publicas preter abbatis et fratrum uoluntatem in eodem monasterio per episcopum celebrari, aut stationes fieri, uel ad agendas causas populares conuentus aggregari prohibemus, ne in seruorum Dei recessibus popularibus occasio prebeatur ulla conuentibus. Sepulturam quoque eiusdem loci liberam esse sancimus, ut eorum, qui se illic sepeliri deliberauerint, deuotioni et extreme uoluntati, nisi excommunicati sint uel interdicti, nullus obsistat, salua iustitia illarum ecclesiarum a quibus mortuorum corpora assumuntur.

Decernimus ergo, etc.

Data Ferentini per manum Gratiani sancte Romane Ecclesie subdiaconi et notarii, III Idus Martii,  indictione uIII, Incarnationis Dominice anno 1174 , pontificatus uero domni Alexandri pape III an. XuI.



MCLXXII. Ad Conradum Moguntinum archiepiscopum.---Pro conuentu Lunelacensi. 
[IAFFÉ, Regesta pontif. Rom., p. 762.]

C[ONRADO] Moguntino archiepiscopo et apostolice sedis legato, salutem et apostolicam benedictionem.

Ex transmissa conquestione abbatis et conuentus monasterii Lunelacensis accepimus, quod [Theobaldus] episcopus Patauiensis ecclesias quasdam, quas se asserunt longo tempore possedisse, eis contra iustitiam abstulit et uiolenter habere presumit.  Unde quoniam uniuersis Dei fidelibus et presertim uiris religiosis in sua iustitia debitores existimus, fraternitati tue per apostolica scripta mandamus, quatenus predictum episcopum instanter moneas et canonica districtione compellas ut prefatis abbati et fratribus prescriptas ecclesias, postposita mora et occasione, restituat et libere deinde pacificeque dimittat, uel in presentia tua plenam exinde iustitiam non differat exhibere.

Data Ferentum [Ferentini], XII Kal. Aprilis.



MCLXXIII. Ad R[ichardum] Cantuariensem archiepiscopum.---Mandat Hospitalarios et Templarios sub excommunicationis pena moneat ut si quos in excommunicatione defunctos in cemeteriis ecclesiarum sepelierint, eos eiiciant. 
[Epistole Gilberti Foliot ed. GILES, II, 64.]


ALEXANDER papa III Cantuariensi archiepiscopo, salutem et apostolicam benedictionem.

Ad hoc in beatorum apostolorum principis, quanquam immeriti, sede sumus, disponente Domino, constituti, ut plantare debeamus que ad uirtutum spectant decorem, et euellere et eradicare curemus que obuia sunt rationi, et perfectum impediunt salutis. Intelleximus sane quod Hospitalarii et Templarii nominatim excommunicatos contra prohibitionem episcoporum ecclesiastice presumunt tradere sepulture, non cogitantes quam graue sit illis in morte communicare, quos, dum uiuerent, Ecclesia  a sinu suo pro eorum excessibus segregauit. Unde, quoniam huiusmodi presumptionem et temeritatem nolumus nec debemus aliquatenus tolerare, frater, tibi per apostolica scripta mandamus, quatenus predictos fratres moneas et horteris, et eis ex parte nostra precipias, ut si quos in excommunicatione defunctos in cemeteriis ecclesiarum sepelierint, eos extra cemeteria ipsa penitus eiiciant. Quod si facere noluerint, tu hoc ipsum de his, quos in excommunicatione defunctos tibi esse constiterit, auctoritate nostra, remoto appellationis obstaculo, exsequaris.

Preterea de his qui iuramentum prestant quod stabunt mandato Ecclesie, et postea prestito iuramento  appellant, id tua sollicitudo prouideat, ut eos uel obseruare quod iurant, uel infra quadraginta dies post interpositam appellationem iter arripere ad ipsam prosequendam compellas.

Data Ferentini, X Kalendas Aprilis.



MCLXXIu. Ad W. electum Lucanum.---Ut reddatur canonicis Lucanis ecclesia quedam ab eo usurpata. 
[BALUZ., Miscell. ed. Mansi, I, 432.]

ALEXANDER episcopus, seruus seruorum Dei dilectis filiis W[ILLELMO] electo, et canonicis Lucensibus salutem et apostolicam benedictionem.

Audientes qualiter B. quondam prepositus Sancti Georgii contra ordinem honestatis et in anime sue  periculum ecclesiam Sancti Matthei de Fossa Natali ab abbate Montis uiridis XL libris emerit, et quo tempore super hoc commercium diabolo suggerente contraxerit, R. preposito et monachis Sancti Georgii precipiendo mandauimus ut eamdem ecclesiam cum omnibus bonis suprascriptis, omni occasione et excusatione cessante, dimitterent et de ea se intromittere nullatenus attentarent. Nam sicut bone memorie antecessor noster Adrianus papa, cum super hoc ad audientiam eius causa delata fuit, contractum ipsum canonibus obuium de communi fratrum consilio in irritum reuocauit, ita quoque nos eumdem contractum in irritum postea curauimus reuocare. uerum quoniam, sicut accepimus, predictus prepositus et monachi precepto nostro pertinaciter  resistere . . . . . . supraprelibatam ecclesiam et bona ipsius per uiolentiam detinetis occupata, nos tante presumptionis audaciam nolentes impunitam relinquere aut quolibet modo sustinere ut quod Simoniace acquisitum est taliter detineatur, per apostolica uobis scripta precipiendo mandamus, et mandando precipimus, quatenus si predictus prepositus et monachi prelibatam ecclesiam cum rebus suis ad commonitionem uestram dimittere forte noluerint, ipsam auctoritate nostra curetis et eam illis appellatione remota penitus auferatis. Quod si uiolentiam aliquam super hoc inferre presumpserint, in ecclesia eorum diuina prohibeatis officia celebrari.

Datum Ferentini, uIII Kal. Aprilis.



MCLXXu. R. preposito et uniuersis monachis S. Georgii precipit ut ecclesiam S. Matthei de Fossa Natali intra dies quadraginta dimittant. De superiore ad electum Lucensem epistola significat. 
[MANSI, Concil., XXI, 1081.]


Intellecto et cognito quod B. quondam prepositus uester contra ordinem honestatem et in anime sue periculum ecclesiam S. Matthei de Fossa Natali ab abbate Montis uiridis XL libras olei emisse, et insuper commercium suggerente diabolo contraxisse, nos contractum ipsum, sicut a bone memorie antecessore nostro Adriano papa in irritum reuocatum fuerat, irritum reuocantes, per apostolica  uos scripta precipiendo mandauimus ut eamdem ecclesiam cum omnibus bonis suis omni occasione et excusatione cessante dimitteretis, et in ea uos intermittere de cetero nullatenus presumeretis. uos uero, sicut accepimus, prelibatam ecclesiam . . . gerimus omnimodo et molestum in animarum uestrarum periculum presumitis detinere, et preceptis diuinis in hac parte non ueremini contraire. Unde nos, nisi consueta clementia apostolice sedis motum animi temperaret, ita in uos dure uindicaremus, quod pena docente sciretis quam periculosum sit apostolicis contraire preceptis; ne autem inobedientiam et contumaciam uestram dura cogamur animaduersione punire . . . uobis per scripta presentia mandamus, et mandando precipimus,  quatenus infra quindecim dies post harum susceptionem prelibatam ecclesiam cum omnibus bonis suprascriptis, occasione et appellatione postposita, dimittatis, et de ipsa uos intromittere ulterius non presumatis. Quod si in presumptione et inobedientia uestra forte duxistis persistendum, nos dilectis filiis nostris electo et canonicis Lucanis per scripta nostra mandamus, ut ecclesiam ipsam auctoritate nostra intrantes, eam uobis auferre nulla ratione postponant. Et si super hoc eis uiolentiam intuleritis, in ecclesia uestra diuina prohibeant officia celebrari.

Datum Ferentini, uIII Kal. Aprilis.



MCLXXuI. Abbatie Maiellane protectionem suscipit, eiusque possessiones et priuilegia confirmat. 
[Bullar. uatican., I, 62.]


ALEXANDER episcopus, seruus seruorum Dei, dilectis filiis TRANSMUNDO abbati eremi Maiellane, eiusque fratribus, tam presentibus quam futuris, eremiticam uitam professis, in perpetuum.

Iustis religiosorum desideriis consentire, ac rationabilibus eorum postulationibus clementer annuere, apostolice sedis, cui, largiente Domino, deseruimus, auctoritas et fraterna caritatis unitas nos hortatur. Quocirca, dilecte in Domino fili Transmunde abbas, tuis iustis postulationibus clementer annuimus, et predecessorum nostrorum sancte recordationis  Paschalis, Eugenii, Adriani, Romanorum pontificum, uestigiis inherentes, ecclesiam Sancti Saluatoris, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. Statuentes ut uestre habitationis eremus ab omnium iure ac potestate libera perseueret, et uos ad Domini famulatum omni tranquillitate fruamini. Preterea quascumque possessiones, quecunque idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uetrisque successoribus et illibata permaneant. In quibus hec propriis duximus exprimenda uocabulis.

 Ecclesiam Sancti Saluatoris de Angre castellare cum subiacenti podio Cefalie; ecclesiam Sancti Martini a Ranclano cum cellis suis, ecclesiam Sancti Pancratii cum cellis suis, aram Pinne cum subiacenti podio Fameclani, ecclesiam Sancte Marie de Lauella cum cellis suis, ecclesiam Sancti Angeli et Sancti Petri de castro Larome, ecclesiam Sancti  Clementis cum celiis suis, monasterium Sancti Andree cum cellis suis, ecclesiam Sancti Blasii, ecclesiam Sancte Agathe, ecclesiam Sancti Procopii, ecclesiam Sancti Nicolai, ecclesiam Sancte Helene de castro Sancti Angeli in Trifinio, et ibidem uillanos, ac possessiones terrarum ac uinearum. Item apud Faram, uillanos, molendina et possessiones terrarum ac uinearum, et ecclesiam sancte Cantiane. Apud uacrum ecclesiam Sancte Agathe, et ecclesiam Sancti Nicolai cum terris, et uineis, ac possessionibus suis. Apud Pretorum ecclesiam Sancte Candide, ecclesiam Sancti Nicolai, uillanos, molendina, et possessiones terrarum ac uinearum. Apud Castellionem ecclesiam Sancte Iuste et Sancte Agnetis, cum uillanis, terris et uineis. Apud Buccanicum ecclesiam Sancte  Marie de Mirabello, ecclesiam Sancte Marie de Bassano ecclesiam Sancti Iacobi, ecclesiam Sancti Blasii  , uillanos, molendina et possessiones terrarum ac uinearum. Apud Manoplellum, ecclesiam Sancti Egidii  . Apud Sanctum uitum, monasterium Sancti Angeli cum cellis, uillanis, molendinis, terris et uineis; apud Pollotri, monasterium Sancti Barbati cum cellis, uillanis, terris ac uineis. Apud Gipsum de Domo ecclesiam Sancte Marie cum uillanis, terris ac uineis, et ecclesiam Sancte Marie de Caldarari cum cellis suis. Apud Montem Moriscum ecclesiam Sancte Helene. Apud Atessam ecclesiam Sancte Iuliane. Apud Casulem uillam que uocatur Colle-Milonis cum pertinentiis suis; unum hospitale  in Plazzano. Apud Septem ecclesiam Sancti Pastoris, et unum hospitale; apud Lauzanum unum hospitale; apud Roccam Morici ecclesiam Sancte Marie et S. Nicolai; apud Ursoniam, ecclesiam Sancti Martini; apud Ilicem, ecclesiam Sancti Angeli cum cellis suis, uillanis, terris et uineis; apud ripam Coruariam, ecclesiam Sancti uictorini cum terris et uineis

Chrisma, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promouendi a diecesano suscipietis episcopo, siquidem catholicus fuerit, et ea gratis et absque ulla prauitate uobis uoluerit exhibere. Alioquin liceat uobis quem malueritis adire antistitem, qui nostra fultus auctoritate, quod postulatur, indulgeat.

 Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu, uel fratrum pars sanioris consilii, secundum Dei timorem et beati Benedicti Regulam prouiderint eligendum, qui ad sedem apostolicam benedicendus accedat.

 Decernimus ergo ut nulli omnino hominum liceat prefatum eremum temere perturbare, aut eius possessiones auferre, uel ablatas retinere minuere, seu modis quibuslibet fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesanorum episcoporum canonica iustitia. Ad indicium autem huius percepte a Romana Ecclesia libertatis, aureum unum, tu et successores tui nobis nostrisque successoribus annis singulis persoluetis. Si qua igitur in futurum, etc.

    Ego Alexander catholice Ecclesie episcopus SS.
    Ego Hubaldus Ostiensis episcopus SS.
    Ego Bernardus Portuensis et Sancte Rufine episcopus  SS.
    Ego Ioannes Sanctorum Ioannis et Pauli presbyter cardinalis tit. Pammachii SS.
    Ego Guillelmus tit. Sancti Petri ad uincula presb. card. SS.
    Ego Boso presb. card. Sancte Pudentiane tit. Pastoris SS
    Ego Petrus presb. card. tit. Sancte Susanne SS.
    Ego Ardicio diac. card. Sancti Theodori SS.
    Ego Cynthius diac. card. Sancti Adriani SS.
    Ego uitellus diac. card. Sanctorum Sergii et Bacchi SS.


Datum Ferentini per manum Gratiani sancte Romane Ecclesie subdiaconi et notarii, u Kalend. Aprilis, indict. uIII, Incarnationis Dominice anno  1175, pontificatus uero domni Alexandri pape III, anno XuI.



MCLXXuII. Ad Pennensem et ualuensem episcopos.---Ut clericos de Castellione excommunicatos denuntient. 
[MURATORI, Rer. Ital. Script., II, II, 908.]

ALEXANDER episcopus, seruus seruorum Dei uenerabilibus fratribus Pinnensi et ualuensi episcopis, salutem et apostolicam benedictionem.

Ex parte dilecti filii nostri Leonatis abbatis S. Clementis de Piscaria nobis innotuit quod, cum in clericos suos de Castellione interdicti sententiam pro suis excessibus promulgasset, ipsi nichilominus  post interdicti sententiam cantare presumpserunt; quare ipsos cum diuina officia celebrare non omiserint, excommunicationis uinculo innodauit. Quia uero ecclesiastica sententia que in malefactores aliquos rationabiliter promulgatur, rata debet et firma consistere, fraternitati uestre per apostolica scripta precipiendo mandamus, quatenus, si ita est, prefatos clericos publice accensis candelis per episcopatus uestros excommunicatos denuntiari, et sicut excommunicatos faciatis ab omnibus cautius euitari, donec ad mandatum et obedientiam predicti abbatis reuertantur, et ei congrue satisfaciant, et cum litteris uestris apostolico se conspectui representent.

Datum Ferentini, Iu Nonas Aprilis.



MCLXXuIII. Ad Lugdunensem et Bituricensem archiepiscopos.---Ut Petrum S. Chrysogoni cardinalem, legatum agnoscant. 
[MANSI, Concil., XXI, 967.]


ALEXANDER episcopus, seruus seruorum Dei, uenerabilibus fratribus [GUICHARDO] Lugdunensi, apostolice sedis legato, et [GUARINO] Bituricensi, archiepiscopis, et eorum suffraganeis, et uniuerso clero et populo in eorum episcopatibus et in episcopatu Aniciensi constitutis, salutem et apostolicam benedictionem.

Non latet, sicut credimus, uestre discretionis prudentiam, quomodo nos olim dilectum filium nostrum  Petrum tit. S. Chrysogoni presbyterum cardinalem, eius probitate et prudentia, et honestate pensata, in partibus ultramontanis legatum sedis apostolice constituimus, eam de ipso spem fiduciamque tenentes, quod per sollicitudinem et prouidentiam eius et uos proficietis, auctore Domino, salutaribus institutis, et Ecclesia Dei gratum suscipiet incrementum. Mandamus itaque uniuersitati uestre atque precipimus, quatenus predictum cardinalem, sicut legatum apostolice sedis, et sicut uirum prouidum, industrium et discretum, et charum nobis plurimum et acceptum, cum honore debito et reuerentia curetis recipere et honeste tractare, et ad uocationem eius sine contradictione qualibet accedentes, sibi tam in appellationibus  quam in aliis, sicut legato apostolice sedis, omnem reuerentiam et obedientiam impendatis, et eius saluberrimis monitis et mandatis reuerenter, prout conuenit, pareatis. Ita quod et ipse nobis possit, Domino cooperante, proficere, et nos de fructu legationis sue omnipotenti Domino gratias referamus.

Datum Ferentini, II Idus Aprilis.



MCLXXIX. Ottonis prepositi Raitenbuchensis protectionem suscipit. Mandat ut clericos in Teutonico regno schismati renuntiantes ad Ecclesie unitatem recipiat. 
[Monumenta Boica, uIII, 15.]


ALEXANDER episcopus, seruus seruorum Dei, dilecto filio OTTONI preposito Ecclesie Sancte Marie Raitenbuchen, salutem et apostolicam benedictionem.

Iustis petentium desideriis facilem nos conuenit impertire consensum, et uota que a rationis tramite non discordant, effectu sunt prosequente complendi. Eapropter, dilecte in Domino fili Otto, preposite, deuotionem tuam quam erga beatum Petrum et nos ipsos habere dignosceris attendentes, te in spiritualem sacrosancte Romane Ecclesie filium, et prefatam Raitenbuchensem ecclesiam cui prees, cum omnibus ad eam pertinentibus, sub beati Petri et nostra protectione suscipimus et presentis  scripti patrocinio communimus. Statuentes ut, si aliqui clerici de regno Teutonico schismati abrenuntiare uoluerint, liceat tibi, hac dissentione durante, eos iuxta tue discretionis arbitrium, exhibita condigna satisfactione, uice nostra recipere atque ad unitatem matris Ecclesie et ad nostram obedientiam reuocare. Nos uero tam te quam prefatam ecclesiam tuam et clericos aliarum ecclesiarum tuarum ab omni episcoporum qui in parte schismatis secesserunt, obedientia et fidelitate donec in obedientiam nostram et reuerentiam, et ad catholice Ecclesie redeant unitatem, duximus absoluendos; sacerdotibus quoque et clericis uillarum tuarum, qui in schismate duxerint permanere, decimas seu quoslibet ecclesiasticos reditus subtrahendi  quousque resipiscerent, liberam tibi concedimus facultatem.

Decernimus ergo ut nulli omnino hominum fas sit personam tuam uel ecclesiam tuam temere perturbare, seu quibuslibet molestiis fatigare. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius incurrat.

Datum Ferentini, Idus Maii.



MCLXXX. Episcopatum Ciuitatensem a Fernando Hispaniarum rege constitutum confirmat. Petro episcopo consecrationem sine sedis apostolice auctoritate ab archiepiscopo Compostellano acceptam ignoscit. 





MCLXXXI. Ad uiennensem archiepiscopum et Claromontensem episcopum.---Ut sub excommunicationis pena compellant Guigonem comitem Forensem ad obseruandam transactionem a papa confirmatam inter ipsum et Lugdunensem ecclesiam. 
[D. BOUQUET, Recueil, Xu, 950.]

ALEXANDER episcopus, seruus seruorum Dei, uenerabilibus fratribus [ROBERTO] archiepiscopo uiennensi, apostolice sedis legato, et [PONTIO] Claromontensi episcopo, salutem et apostolicam benedictionem.

Memores sumus, nec uos estis, sicut arbitramur,  obliti quod, cum olim Ecclesia Lugdunensis per nobilem uirum comitem Forensem [Guigonem] multas persecutiones, grauamina et rerum dispendia pertulisset, tandem inter eamdem ecclesiam et comitem quedam facta est permutatio et iuramenti religione firmata, a quo nunc idem comes dolose resilire contendit. Sane huiusmodi, sicut nunc et alia uoce nobis innotuit, inter eos compositio intercessit, quod neutra pars inter terminos in transactione comprehensos quidquam aliquo genere acquisitionis acciperet, nisi forte ecclesie aliquid ibi in eleemosynam conferretur. Conuenit etiam idem comes, quod in ecclesiis que sibi concesse fuerant, ceteris aliis iam dicte ecclesie reseruatis, quidquam molestie uel iniurie presbyteris, uel aliis eamdem  transactionem et religionem sui iuramenti ueniens, presbyteros et alios possessores ecclesiarum ipsarum grauibus et enormibus exactionibus fatigare presumit, et easdem ecclesias cum omni dote sua, sibi usurpare contendit. Licet autem transactio ipsa sit minus honesta, eam tamen pro bono pacis auctoritate apostolica confirmauimus, uerentes admodum ne, si eam reuocare uellemus, prescripte Ecclesie grauiora incommoda et etiam personarum pericula, prouenirent. Et nunc prefatus comes, ut iamdictas ecclesias posset inuadere et sue subiicere potestati, a nobis transactionem ipsam fuisse confirmatam proponit. Quoniam igitur fame et saluti eiusdem comitis amplius expediret ea que in ipsa transactione minus honesta retinet derelinquere,  quod ad alia manus extendere uiolentas, nos sustinere nolentes ut impune in ipso religionem sui uiolet sacramenti, aut prescriptam ecclesiam indebita uexatione fatiget, fraternitati uestre per apostolica scripta precipiendo mandamus, quatenus prefatum comitem monere curetis et diligenter inducere ut ipsam transactionem, sicut eam iuramento firmauit, omni contradictione et appellatione cessante, firmam et illibatam obseruet, et si quid contra eamdem transactionem noscatur occupasse, uel a presbyteris, aut ab aliis extorsisse, id quantocius restituere non postponat. Si uero monitis uestris noluerit conquiescere, in tota terra eius, sublato appellationis remedio, auctoritate nostra omnia diuina, preter baptisma poruulorum et penitentias  morientium, prohibeatis officia celebrari. Et si nec sic resipuerit personam eius uinculo anathematis astringatis, et tam interdicti quam excommunicationis sententiam faciatis usque ad dignam satisfactionem inuiolabiliter obseruari.

Datum Ferentini, u . . . . Iunii.



MCLXXXII. Archiepiscopis et episcopis mandat ut »omnes qui uota uel alteros reditus Ecclesie Compostellane dare teneantur, compellant ut uota et reditus persoluant.« 




MCLXXXIII. Ad magistrum militie S. Iacobi in Hispania, eiusque fratres.---Approbat illorum institutum.


ALEXANDER episcopus, seruus seruorum Dei, dilectis filiis Petro FERDINANDO, magistro militie S. Iacobi, eiusque fratribus clericis et laicis, tam presentibus quam futuris. communem uitam professis, in perpetuam rei memoriam,

Benedictus Deus in donis suis, et sanctus in omnibus operibus suis, qui Ecclesiam suam noua semper prole fecundat, et sicut pro patribus filios in ea facit exsurgere, sic a generatione in generationem notitiam nominis sui, et lucem fidei Christiane diffundit, ut sicut ante ortum solis, stelle sese ad occasum in firmamento sequuntur, ita in ecclesiasticis gradibus generationes iustorum,  antequam ueniat dies Domini magnus et horribilis, et tenebras nostras ueri Solis splendor illuminet, per tempora sibi succedant. Et sicut multi sepe per caudam draconis deiiciuntur in terram, ita per adoptionem Spiritus quotidiana fiat reparatio perditorum, et de profundo inferni ad querenda multi celestia erigantur; et ita corpora teneantur in terris, ut tanquam ciues sanctorum, et domestici Dei, cogitatione ac desiderio conuersentur in celis.

Hoc sane temporibus nostris, in partibus Hispaniarum, de diuino factum munere gratulamur, ubi nobiles quidam uiri peccatorum uinculis irretiti, et miseratione illius qui uocat ea que non sunt tanquam ea que sunt, superna gratia sunt afflati  et tacti, super multis transgressionibus suis, dolore cordis intrinsecus, et preteritorum agentes penitentiam peccatorum, non solum possessiones terrenas, sed et corpora sua dare in extrema queque pericula pro Domino decreuerunt. Et ad exemplum Domini nostri Iesu Christi, qui ait: Non ueni facere uoluntatem meam, sed eius, qui misit me Patris , in habitu et conuersatione religionis, sub unius magistri statuerunt obedientia commorari; eo utique moderamine propositum suum et ordinem temperantes, ut quia uniuersa turba fidelium in coniugatos et continentes distinguitur, et Dominus iehsu Christus non solum pro uiris, sed et pro feminis quoque, de femina nasci uoluit et cum hominibus conuersari,  habeantur in ipso ordine, qui celibem ducant uitam, et consilium beati Pauli sequantur, qui dicit: De uirginibus autem preceptum Domini non habeo, consilium autem do . Sint etiam qui iuxta institutionem Dominicam, ad procreandam sobolem, et incontinentie precipitium euitandum, coniugibus suis utantur, et una cum eis ad incolatum superne patrie de conualle lacrymarum et terrena transire peregrinatione nitantur, et lacrymis diluant et operibus pietatis reatus. Quibus supra fundamentum suum, quod Christus est, pro cura carnis et affectibus liberorum, ligna, fenum, stipulam edificare contingit, cum aliis expeditiores et continentes, edificent  aurum, argentum et lapides pretiosos: et isti tamen et illi militent uni regi, et super unum fundamentum celestem unam edificent mansionem, promissione Psalmiste in Domino roborati, qui minora quoque membra Ecclesie confortat, et dicit: Imperfectum meum uiderunt oculi tui, et in libro tuo omnes scribentur .

In horum autem fidelium Christi collegio, tu, dilecte in Domino fili Petre Ferdinande, per uoluntatem Dei magisterium super alios et prouidentiam suscepisti. Qui cum quibusdam fratrum tuorum ad presentiam nostram accedens, cum humilitate qua decuit, a sede apostolica requisisti ut uos tanquam peculiares filios in defensionem nostram, et locum in quo caput ordinis factum  fuerit, in ius et proprietatem sacrosancte Romane Ecclesie, recipere deberemus.

Unde nos deuotionem uestram et bonum in Domino desiderium attendentes, de communi fratrum nostrorum consilio, in speciales et proprios sacrosancte Romane Ecclesie filios recipimus: ordinem uestrum auctoritate apostolica confirmantes, presentis scripti priuilegio communimus; statuentes ut quascunque possessiones, quecunque bona inpresentiarum iuste et legitime possidetis, aut in posterum concessione pontificum, largitione regum, uel principum, oblatione fidelium, seu aliis iustis modis, patrante Domino, poteritis adipisci, firma et uobis et uestris successoribus et illibata permaneant. In quibus hec propriis duximus exprimenda  uocabulis. 

Pergit: Sancimus preterea ne occasione antique detentionis, siue scripture, quisquam uobis possit auferre, que ultra memoriam hominum sub Saracenorum detenta sunt potestate, et de munificentia principum, seu uestro studio et labore, aut iam obtenta sunt, aut in futurum, auxiliante Domino, poteritis obtinere. Cum enim unica sit uobis intentio et singularis cura semper emineat pro defensione Christiani nominis decertare, non solum res, sed personas ipsas pro tuitione fratrum incunctanter exponere, plurimum posset hoc pium opus et laudabile studium impediri, si labores et stipendia uestra, que in communi proficiunt,  preripiantur ab aliis, et otiosi ac desides, atque in laboribus suis non que Iesu Christi, sed que sua sunt requirentes, emolumenta illa perciperent que pro tantis laboribus, uobis et pauperum Christi usibus sunt prouisa, dicente Apostolo: Qui non laborat, non manducet 

Inter ea sane que professionis uestre in ordine statutum est obseruari, primum est, ut sub unius magistri obedientia in omni humilitate atque concordia sine proprio uiuere debeatis, illorum fidelium exemplum habentes, qui ad fidem Christianam apostolorum predicatione conuersi, uendebant omnia et ponebant pretium ad pedes illorum, diuidebaturque singulis, prout cuique opus erat, neque  aliquis illorum qui possederat, suum esse dicebat, sed erant eis omnia communia.

Ad suscipiendam quoque prolem que in timore Domini nutriretur, et infirmitatis humane remedium iuxta institutionem Domini, et indulgentiam Apostoli, qui ait: Bonum est homini mulierem non tangere; propter fornicationem autem unusquisque uxorem suam habeat, et similiter mulier uirum suum : qui continere nequiuerit, coniugium sortiatur, et seruet inuiolatam fidem uxori, et uxor uiro, ne toris coniugalis continentia uioletur. Si autem uiri premortui fuerint, et relicte uxores que ordinem susceperunt, nubere uoluerint, denuntietur hoc magistro, siue commendatori, ut cum illius licentia cui mulier ipsa uult nubat,  tantum in Domino. Quod etiam de uiris intelligitur obseruandum; una etenim utrique lege tenentur.

Statuimus quoque ut nullus fratrum, siue sororum, post susceptionem ordinis uestri et promissam obedientiam, uel redire ad seculum, uel ad alium ordinem, sine magistri licentia, audeat se transferre: cum sint in ordine uestro loca statuta, ubi quisque districtius ualeat conuersari. Discedentem uero nullus audeat retinere, sed ad ordinem suum per censuram ecclesiasticam, qui discesserit redire cogatur.

Ut autem in ordine uestro cum maiori omnia deliberatione tractentur, statutum est inter uos ut locus aliquis ordinetur, in quo per singulos annos  in solemnitate Omnium Sanctorum generale capitulum teneatur, et sit ibi clericorum conuentus et prior qui illorum et aliorum clericorum qui de ordine uestro fuerint, curam possit habere ac fratrum, cum necesse fuerit, prouideat animabus, Sint autem tredecim in ordine fratres qui magistro, cum opus fuerit, in consilio et dispositione domus assistant, et eligendi magistri curam habeant competentem. Prior siquidem clericorum, cum magister migrauerit de hac luce, de domo et ordine sollicitudinem gerat. Cui sicut magistro ordinis obedientes existant, donec per prouidentiam tredecim predictorum fratrum magistri electio celebretur. Is, cum transitus magistri fuerit auditus et cognitus, tredecim illos fratres, sine  dilatione aliqua conuocabit: et si quisquam eorum, infirmitate uel alia causa, infra quinquaginta dies adesse nequiuerit, cum aliorum consilio qui presentes fuerint, alium absentis loco constituet, ut magistri electio ex aliquorum absentia minime differatur. Illi uero tredecim fratres, si magister qui pro tempore fuerit perniciosus aut inutilis apparuerit, cum consilio prioris clericorum et sanioris partis capituli, maioribus domus corrigendi, aut etiam amouendi eum habeant potestatem. Et si inter eum et capitulum emerserint questiones, debitum eis finem imponant, ne per aliena iudicia uel dilabatur ordo uel temporalis substantia dissipetur. In nullam autem ex  hoc fratres illi superbiam eleuentur, sed magistro suo deuoti obedientes existant. Et si quis eorum ex hac uita transierit, uel pro culpa, seu alia quacunque fuerit occasione mutandus, magister cum consilio reliquorum maioris partis, alium loco eius substituat. In capitulo autem, quod diximus annis singulis celebrandum, tredecim isti fratres et commendatores domorum, nisi euidens et magna eos necessitas detinuerit, ad statutum locum incunctanter accurrant, et communiter tractent que ad profectum ordinis animarumque salutem et sustentationem corporum fuerint statuenda. Ubi precipue ad defensionem Christianorum intendere moneantur, et districte precipiatur, ut in Saracenos non mundane laudis amore, non  desiderio sanguinis effundendi, non terrenarum rerum cupiditate, bellum tractent, sed id tantum in pugna sua intendant ut uel Christianos ab eorum tueantur incursu, uel ipsos ad culturam possint Christiane fidei prouocare.

Eligantur et tunc uisitatores idonei, qui domos fratrum per anni circulum fideliter uisitent; et que ibi digna correctione inuenerint, aut ipsi corrigant, aut ad generale capitulum ipsi deferant corrigenda

Clerici preterea uestri ordinis per uillas et oppida simul maneant, et priori qui super eos fuerit ordinatus, obedientes existant, et filios fratrum qui eis a magistro fuerint commissi, instruant scientia litterarum, et fratribus tam in uita quam  in morte spiritualia subministrent. Induentur autem superpelliciis, et conuentum et claustrum sub priore suo tenebunt, et humiliter facient quod ab ipso illis secundum Deum fuerit imperatum. Ubi fratres quoque, de quibus magistro uisum fuerit, conuersentur, et non sint otiosi, sed uacent orationi et aliis operibus pietatis. Clericis uero de laboribus et aliis bonis a Deo prestitis, decime reddantur a fratribus, unde libros et congrua faciant ecclesiarum ornamenta, et in necessitatibus corporum conuenienter sibi prouideant. Et si aliquid superfuerit, secundum prouidentiam magistri in usus pauperum erogetur.

Ut autem concordia caritasque inter uos seruetur, et a peccato detractionis et murmurationis  cuncti debeant abstinere, qui commendator in quolibet loco fuerit constitutus, pro facultate domus, in sanitate et egritudine, quodcunque opus fuerit, cum sollicitudine ac beneuolentia subministret, ut neque in substantia parcitatem, neque in uerbo amaritudinem gerere uideatur.

Sit uobis precipua cura hospitum et indigentium, et necessaria illis pro facultate domus liberaliter conferantur.

Exhibeatur prelatis Ecclesiarum honor et reuerentia. Subministretur Christi fidelibus canonicis, monachis, Templariis, Hospitalariis, aliisque in sancte religionis obseruantia positis, consilium et auxilium: quorumlibet et indigentia, si facultas fuerit,  subleuetur, ut Deus in uestris glorificetur operibus, et alii, qui uiderint, humilitatis et caritatis uestre prouocentur odore.

Ad hec adiiciendum decernimus ut, si locus aliquis, in quo episcopus esse debeat, in uestram uenerit potestatem, sit ibi episcopus, qui cum ecclesiis et clero suo designatos sibi reditus et possessiones et spiritualia iura percipiet. Reliqua uero cedant in usus uestros, et in uestra dispositione, sine cuiusquam contradictione, persistant. Profecto in parochialibus ecclesiis quas habetis, nolumus episcopos suo iure fraudari. Si autem in locis desertis, aut in ipsis terris Saracenorum de nouo ecclesias construxeritis, ecclesie ille plena gaudeant libertate, nec aliqua per episcopos decimarum aut alterius  rei exactione grauentur, liceatque, uobis per clericos uestros idoneos easdem ecclesias cum suis plebibus gubernare, neque interdicto per episcopos uel excommunicationi subdantur: sed fas sit uobis, tam in maiori ecclesia, que caput fuerit ordinis, quam in illis aliis, excommunicatis et interdictis exclusis, diuina semper officia celebrare.

Preterea, ne humanis uexationibus et calumniis a defensione Christianorum retrahi ualeatis, apostolica auctoritate decernimus ne personas uestras preter legatum apostolice sedis a latere Romani pontificis destinatum, interdicere quisquam et excommunicare presumat. Quod etiam de familiis et seruientibus uestris statuimus, qui stipendia uestra percipiunt, donec iustitiam parati sint exhibere. Nisi  forte talis fuerit culpa ex qua ipso facto ecclesiasticam censuram incurrant.

Chrisma uero et oleum sanctum, consecrationes altarium seu basilicarum, ordinationes clericorum uestrorum qui ad sacros ordines fuerint promouendi, a diecesano suscipietis episcopo, si quidem catholicus fuerit, et gratiam atque communionem apostolice sedis habuerit, et ea gratis et absque ulla prauitate, uobis debeat exhibere. Alioquin liceat uobis quem malueritis antistitem audire, qui nostra fultus auctoritate quod postulatur indulgeat.

Liceat preterea uobis in locis uestris, ubi quatuor fratres uel plures fuerint, oratoria construere, in quibus fratres et familie uestre tantum et  diuinum audire officium et Christianam possint habere sepulturam. Ita enim uolumus necessitati uestre consulere, ut non debeant ex hoc adiacentes ecclesie iniuriam sustinere Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.

Nihilominus presenti decreto sancimus ut si quis in aliquem uestrum, fratrem uidelicet uel sororem, uiolentas manus iniecerit, excommunicationis sententia sit astrictus. Et illud idem pro tutela uestra, tam in sententia quam in pena seruetur, quod sub felicis memorie papa Innocentio,  predecessore nostro, de tuitione clericorum generali consilio noscitur institutum.

Decernimus ergo ut nulli hominum liceat iura uel possessiones uestras temere perturbare, aut bona uestra auferre, uel ablata retinere, minuere, seu quibuslibet uexationibus fatigare; sed illibata omnia et integra conseruentur, eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.

Ad indicium autem huius a sede apostolica percepte liberalitatis, decem malachinos nobis nostrisque successoribus annis singulis persoluetis.

Si qua igitur secularis ecclesiasticaue persona hanc nostre constitutionis paginam sciens, contra  eam uenire tentauerit, secundo tertioue monita, nisi presumptionem suam digna satisfactione reuocauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi aliena sit, atque in extremo examine districte ultioni subiaceat. Cunctis autem uobis et uestra iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.


uIAS TUAS, DOMINE, DEMONSTRA MIHI.

    Ego Alexander catholice Ecclesie episcopus.
    Ego Gualterus Galuam episcopus.
     Ego Ioannes presbyter cardinalis SS. Ioannis et Pauli, tit. Pammachii.
    Ego Ioannes presbyt. cardinalis, tit. Laurentii in Lucina.
    Ego Boso presbyt. cardinalis S. Pudentiane, tit. Pastoris.
    Ego Manfredus presbyt. cardinalis, tit. Sancte Cecilie.
    Ego Petrus presbyt. cardin., tit. S. Sabine
    Ego Hyacinthus diacon. cardin. S. Marie in Cosmedin.
    Ego Corditio diacon. card. S. Theodori.
    Ego Cynthius diacon. card. S. Adriani.
    Ego uitellus diac. card. SS. Sergii et Bacchi.
    Ego Laborans diacon. cardin. Sancte Marie in  Porticu.
    Ego Ramerius diac. card. Sancti Gregorii ad uelabrum.
    Ego uiuianus diacon. card. S. Nicolai in Carcere Tulliano.


Datum Ferentini per manum Gratiani sancte Romane Ecclesie subdiaconi et notarii, tertio Nonas Iulii, indictione octaua, Incarnationis Dominice anno 1175, pontificatus uero D. Alexandri pape III anno sexto decimo.



MCLXXXIu. Monasterii Wariuille protectionem suscipit bonaque confirmat. 
[LOUuET, Antiq. du Beauuoisis, I, 624.]


ALEXANDER episcopus, seruus seruorum Dei, dilectis in Christo filiabus MATHILDI priori de Wariuilla eiusdemque sororibus tam presentibus quam futuris, regularem uitam professis, in perpetuum.

Prudentibus uirginibus que, acceptis lampadibus obuiam Christo per opera pietatis nituntur occurrere, tanto propensiori studio suffragium debet apostolice sedis adesse quanto minus ad maiora tuenda pro fragilitate sexus et assumpte religionis proposito sufficere dignoscuntur. Eapropter, dilecte in Christo filie, uestris iustis postulationibus clementer annuimus, et monasterium uestrum in quo diuino mancipate estis, sub beati Petri et nostra protectione suscipimus, et presentis scripti priuilegio  communimus. Statuentes ut quascunque possessiones, quecunque bona idem monasterium in presentiarum iuste possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis et his que post uos successerint et illibata permaneant. In quibus hec propriis duximus exprimenda uocabulis:

Locum in quo uestrum monasterium situm est cum omnibus pertinentiis suis, et quidquid nobilis mulier Adelidis de Bullis de consensu filiorum suorum Lancelini uidelicet, Manasseri, Renaldi, Theobaldi et filiarum suarum Beatricis, Mabilie, Basilidis, et quorumdam etiam successorum uidelicet  Willelmi de Merloto, Ioannis et Roberti fratrum de Conti eidem monasterio dedit, et quidquid eidem legitime concessit habendum, scilicet omne quod de feodo predicti castri sepedictum monasterium dono uel emptione, seu alio quolibet titulo quocunque tempore poterit adipisci. Item capellam S. Rimoldi cum decima ibi pertinente, scilicet de ualle S. Dionysii, item decimam de Boissy et decimam de Megensi, decimam de Trussencourt, unum modium frumenti singulis annis apud molendinum de Monsterel de eleemosyna Roberti de Milliaco, domum etiam Willelmi filii Helie de Gerboredo, que est in Belluaco prope ecclesiam B. Petri; item domum Willelmi Estiuel, que est in uico S. Laurentii.

 Sane noualium que propriis manibus aut sumptibus colitis siue de nutrimentis animalium uestrorum nullus a uobis decimas presumat exigere. Cum autem generale interdictum terre fuerit, liceat uobis, ianuis clausis, exclusis excommunicatis et interdictis, non pulsatis campanis, suppressa uoce diuina officia celebrare. Sepulturam quoque illius loci liberam esse decernimus, nec eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, ullus obsistat, salua tamen iustitia illarum ecclesiarum a quibus corpora mortuorum assumuntur.

Decernimus ergo, etc., salua sedis apostolice auctoritate, et diecesani episcopi canonica iustitia. Si qua igitur in futurum, etc.

 Datum Ferentini per manum Gratiani sancte Romane Ecclesie subdiaconi et notarii, u Idus Iulii, indictione uIII, Incarnationis Dominice anno 1175, pontificatus uero domni Alexandri pape III anno XuI.



MCLXXXu. Domui eleemosynarie S. Geruasii Parisiensis asserit domum iuxta atrium S. Geruasii sitam, et denariorum Iu censum annum. 
[Dom FÉLIBIEN, Histoire de Paris, tome III, Pr., pag. 66.]

ALEXANDER episcopus, seruus seruorum Dei, dilectis filiis procuratori et fratribus eleemosynarie  domus Sancti Geruasii Parisiensis, salutem et apostolicam benedictionem.

Iustis petentium desideriis dignum est nos fidelem prebere consensum, et uota que a rationis tramite non discordant effectu sunt prosequente complenda. Eapropter, dilecti in Domino filii, uestris iustis postulationibus gratum concedentes assensum, domum iuxta atrium Sancti Geruasii sitam a Garino cementario eidem eleemosynarie domui pia largitione concessam et annum censum quatuor denariorum, qui annuatim soluebantur nobili uiro Roberto comiti Brenensi, ab eodem comite in perpetuam eleemosynam eidem domui uestre collatum, sicut ea rationabiliter possidetis, uobis et domui uestre auctoritate apostolica confirmamus  et presentis scripti patrocinio communimus.

Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Florentie, u Kal. Augusti.



MCLXXXuI. Ad Petrum cardinalem S. Chrysogoni, apostolice sedis legatum.---Ut abbas Quintiacensis decimas restituat priori de Lanariaco, quas ipsi ademit. 
[MANSI, Concil., XXI, 968.]

 Ex conquestione dilecti filii nostri P. prioris de Lanariaco accepimus quod abbas et monachi Sancti Benedicti de Quintiaco ab eo de agriculturis et uineis suis decimas contra iustitiam abstulerunt, et exinde ipsum multipliciter infestare presumunt. Quoniam igitur unicuique in iure suo adesse debemus, et ne uiri religiosi iniuste grauentur, attentiori studio prouidere, discretioni tue per apostolica scripta mandamus, quatenus prefatos abbatem et monachos cum omni studio moneas, et si fuerit necesse, districte compellas, ut memorato priori prescriptas decimas sine molestia et difficultate restituant, et de cetero exigere nulla ratione presumant, uel in presentia tua plenam exinde iustitiam appellatione remota exhibeant.

 Datum Ferentini, Iu Nonas Augusti.



MCLXXXuII. Canonicis ecclesie B. Marie Brixensis priuilegia concessa confirmat. 
[GRADONICI, Pontificat. Brix., 216.]

. . . . . Preterea omnes decimas tam de possessionibus, quam de pratis infra fines Brixien. plebanatus prouenientes, et omnes alias de noualibus, que infra eosdem fines sunt, uel erunt in posterum, et illas specialiter de Castenedulo, et de Campania a superiori parte habita, his exceptis que ab alia ecclesia, uel ecclesiastica persona tenentur, et que uiri religiosi reduxerint, uel iam reduxerunt ad cultum, sicut easdem decimas bone memorie  Raimundus quondam episcopus uester rationabili uobis prouidentia contulit, uobis et successoribus uestris auctoritate apostolica confirmamus, etc.

Datum Ferentini per manus Gratiani, sancte Romane Ecclesie subdiaconi et notarii, Iu Idus Augusti, indictione uIII, Incarnationis Dominice anno 1175, pontificatus uero domni Alexandri pape III anno XuI.



MCLXXXuIII. Ad Petrum cardinalem S. Chrysogoni, apostolice sedis legatum.---Ne Meldensem Ecclesiam detinere pergat. 
[MANSI, Concil., XXI, 969.]

 Quanto maiorem locum dono diuini muneris adeptus es dignitatis, tanto debes cautius et circumspectius ambulare: et ita te compositum exhibere, ut homines inueniant in te quid sequantur, et non quid debeant remordere. Accepimus autem quod Ecclesiam Meldensem adhuc detines, et redditus percipis, ita quod, sicut nuntii uenerabilis fratris nostri Willelmi Senonensis archiepiscopi, apostolice sedis legati, retulerunt nobis, nichil ad eum de redditibus illis peruenit: et canonici eiusdem Ecclesie electionem non audent libere celebrare. Unde ex hoc, quoniam fame et opinioni tue, et honestati Ecclesie plurimum detrahitur, et nimie auaritie imputatur, discretionem tuam monemus, consulimus, mandamus, quatenus archiepiscopo  et canonicis dicas quod pro te non dimittant, quin eidem Ecclesie personam idoneam prouideant in episcopum et pastorem. Tu uero in actibus et operibus tuis illam circumspectionem et modestiam serues, quod in conspectu Dei et in oculis hominum exinde ualeas commendabilis existere, et Ecclesia Romana honoris et glorie recipiat incrementum.

Datum Ferent., uI Idus Septemb.



MCLXXXIX. Ad Onufrium abbatem Sancti Saluatoris Messanensis, ordinis Sancti Basilii.---Eius institutum approbat. 
[Ibid., col. 1054.]


ALEXANDER episcopus, seruus seruorum Dei, ONUFRIO archimandrite Sancti Saluatoris Messanensis, eiusque fratribus, tam presentibus quam futuris.

Apostolice sedis, cui, quanquam immeriti, prouidente Domino, presidemus, auctoritate debitoque nostri officii compellimur, uiros religiosos sincera caritate diligere; et ne cuiuslibet temeritatis incursus aut eos a suo proposito reuocet aut robur, quod absit! sacre religionis infringat, apostolico ipsos presidio communire.

Eapropter precibus karissimi in Christo filii nostri Guillelmi illustris Sicilie regis, benignius inclinati et uestris postulationibus fauore gratuito  annuentes, prefatum monasterium, in quo diuino estis obsequio mancipati, sub B. Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus qui secundum Deum et beati Basilii regulam, que in eodem monasterio antiquitus instituta esse dignoscitur, perpetuis ibidem temporibus inuiolabiliter obseruetur.

Preterea quascunque possessiones, quecunque bona, quascunque obedientias et abbatias, rex Rugerius recol. mem. eidem monasterio per priuilegium suum, bulla aurea communitum, concessit, omnem quoque honorem, dignitatem, consuetudines, et quidquid aliud uobis uestrisque successoribus contulit, sicut in priuilegio suo plenius continetur,  firma uobis uestrisque successoribus, et illibata permaneant.

In quibus hec propriis duximus exprimenda uocabulis. 

In supradictis siquidem monasteriis omnibus, debes tu, fili archimandrita, ac tui post te successores, abbates instituere, consilio et consensu qui in eis fuerint monachorum. Et si quis abbatum indignus fuerit abbatia cui preest, tu illum et tui successores et iuste et canonice amouere debetis, et alium substituere in loco eius, quem dignum preuideritis, iuxta Dei timorem et regulam monasterii uestri. Liceat quoque uobis in supradictis omnibus monasteriis et obedientiis examinare et iudicare  abbates, monachos et laicos eorum, tam de spiritualibus, quam temporalibus, et causas eorum iuste et canonice definire. Ipsi uero tibi tuisque successoribus debent obedientiam et reuerentiam debitam exhibere, tanquam patri et archimandrite eorum, et iustitias uobis exsoluere constitutas.

Ad hec, quascunque possessiones, quecunque bona, tam de piscationibus, oliuetis, nemoribus, molendinis, terris, cannetis, et pomariis, quam de hominibus, et quibuscunque aliis, idem monasterium inpresentiarum ibi iuste et canonice possidet, aut in futurum concessione pontificum, largitione regum uel principum, oblatione fidelium, seu aliis modis, prestante Domino, poterit adipisci,  ipsa uobis et ipsi monasterio auctoritate apostolica confirmanus. Eo tenore quod Messanensi archiepiscopo, et successoribus eius, tam tu, fili archimandrita, quam successores tui, uiginti solidos, centum libras cere, uiginti incensi et totidem cados olei, pro censu annuatim soluere debeatis. Sane noualium uestrorum que propriis manibus aut sumptibus colitis, siue de quibuscunque aliis prouentibus uestris, uel de nutrimentis animalium uestrorum, nullus a uobis uel ab hominibus uestris decimas exigere uel extorquere presumat.

Liceat quoque uobis clericos uel laicos, liberos et absolutos, e seculo fugientes, ad monasterium uestrum recipere, et eos absque contradictione aliqua  retinere. Prohibemus insuper ut nulli fratrum uestrorum post factam in monasterio professionem, fas sit de eodem loco, nisi arctioris religionis obtentu, absque archimandrite sui licentia discedere. Discedentem uero absque communium litterarum cautione nullus audeat retinere. Prohibemus etiam ut nullus ipsum monasterium interdicere audeat, uel monasteria aut obedientias eius, seu homines eorum. Libertates quoque et immunitates antiquas, et rationabiles consuetudines monasteriis uestris concessas, et hactenus obseruatas, ratas habemus, et eas perpetuis temporibus illibatas remanere censemus.

Obeunte uero te nunc eiusdem loci archimandrita, uel tuorum quolibet successorum, nullus  ibi qualibet subreptionis astutia seu uiolentia preponatur, nisi quem fratres monasterii communi consensu, uel fratrum maior pars concilii sanioris, secundum Dei timorem et monasterii regulam, de se ipsis prouiderint eligendum.

Decernimus ergo ut nulli omnino hominum, etc., salua sedis apostolice auctoritate et Messanensis archiepiscopi, sicut supradictum est, annuo censu. Si qua igitur in futurum, etc.

Datum Anagnie per manum Gratiani sancte Romane Ecclesie subdiaconi et notarii, XIu Kalen. Nouembris, indictione IX, Incarnationis Dominice 1175, pontificatus uero D. Alexandri pape III anno XuII.



MCXC. Ecclesie Sancte Marie de Cagia Meldensis bona confirmat.  
[Du PLESSIS, Hist. de l'Eglise de Meaux, II, 60.]


ALEXANDER episcopus, seruus seruorum Dei, dilectis filiis ODONI abbati Ecclesie S. Marie Cagiensis, eiusque fratribus, tam presentibus quam futuris, regularem uitam professis, in perpetuum.

. . . . Quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium,  seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis:

Locum ipsum in quo prefata ecclesia sita est cum omnibus pertinentiis suis; ecclesiam Sancti Saturnini, ecclesiam Sancti Martini de Fonteneyo, ecclesiam Sancti Rigomeri, ecclesiam B. Remigii de uana, ecclesiam de Pino, etc. . . . .

Datum Anagnie per manum Gratiani, sancte Romane Ecclesie subdiaconi et notarii, XuI Kalendas Decembris, indict. IX, Incarnationis Dominice anno 1175, pontificatus uero domni Alexandri pape III anno XuII.



MCXCI. Ad Lugdunensem archiepisc. S. A. L., et suffraganeos, etc.---Petrum S. Chrysogoni cardinalem, legatum suum, commendat. 
[MANSI, Concil., XXI, 965.]


ALEXANDER episcopus, seruus seruorum Dei, uenerabilibus fratribus Lugdunensi archiepiscopo, apostolice sedis legato, et suffraganeis eius, et dilectis filiis abbatibus et uniuerso clero et populo per Lugdunensem prouinciam constituto, salutem et apostolicam benedictionem.

Gaudemus admodum, et exsultamus in Domino, quod dilecto filio nostro Petro tit. S. Chrysogoni presbytero cardinali, quem in prouincia uestra  et in aliis locis legatum sedis apostolice constituimus, bonum, per Dei gratiam, et laudabile testimonium perhibetur. Honesta siquidem et laudabilis conuersatio eius, sua probitas et prudentia, de ipso nos fecerant iam pridem concipere, quod nunc Domino cooperante plenius in operis exhibitione didicimus; quia quanto uos sicut deuotos et speciales ecclesie filios abundantiori caritate diligimus, tanto uobis personam magis modestam, prouidam et desertam, in legatum duximus prouidendam. Licet autem de ipsius legatione iam pridem alias litteras ad uos direximus, quia tamen eumdem cardinalem speciali prerogatiua diligimus, et charum acceptumque tenemus, iterata uobis scripta  dirigimus, monentes uniuersitatem uestram, et precipiendo mandantes, quatenus predictum cardinalem, sicut decet tantum uirum et legatum apostolice sedis, cum debito honore et reuerentia curetis recipere, et ad uocationem eius sine contradictione qualibet accedentes, ipsius statuta et monita suscipiatis firmiter et seruetis, sibique sicut legato apostolice sedis honorem et reuerentiam impendatis. Ita quod ipse uobis et aliis possit salubriter Domino cooperante proficere, et nos de fructu legationis sue omnipotenti Domino debitas gratias exsoluamus.

Datum Anagnie, XIu Kal. Decembr



MCXCII. Monasterium S. Marie Nouigentinum tuendum suscipit, eiusque bona ac immunitates confirmat. 
[Du PLESSIS, Hist. de Coucy, 145.]


ALEXANDER episcopus, seruus seruorum Dei, dilectis filiis Ioanni abbati monasterii Sancte Marie de Nongento, eiusque fratribus, tam presentibus quam futuris, regularem uitam professis, in perpetuum.

. . . . . prefatum monasterium sub B. Petri et nostra protectione suscipimus. . . . . Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit  adipisci, uobis uestrisque successoribus firma et illibata permaneant. In quibus hec propriis duximus exprimenda uocabulis:

Ecclesiam de Cociaco a bone memorie Bartholomeo quondam Laudunensi episcopo canonice uobis concessam, sicut ipsam rationabiliter possidetis; ita quidem ut quemadmodum ab eo statutum est, et in authentico scripto exinde facto continetur, decedente quolibet canonico eiusdem ecclesie, monachus in suo loco substituatur; immunitates quoque omnes, dignitates et libertates a memorato episcopo monasterio uestro indultas . . . . . integras et illibatas manere sancimus, etc.

    Ego Alexander catholice Ecclesie episcopus.
    Ego Bernardus Portuensis Sancte Rufine episcopus.
     Ego Gualterius Albanensis episcopus.
    Ego Ioannes presb. card. SS. Ioannis et Pauli tit. Pammachii.
    Ego Ioannes presb. card. tit. Sancte Anastasie.
    Ego Albertus presb. card. tit. S. Laurentii in Lucina.
    Ego Boso presb. card. tit. S. Potentiane, tit. Pastoris.
    Ego Ioannes presb. card. tit. S. Marci.
    Ego Manfredus presb. card. tit. S. Cecilie.
    Ego Petrus presb. card. tit. S. Susanne.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Hugo diac. card. S. Eustachii iuxta templum  Agrippe.
    Ego uiuianus presb. card. tit. Sancti Stephani in Celio monte.
    Ego Iacobus diac. card. S. Marie in Cosmedin.
    Ego Laborans diac. card. S. Marie in Porticu.


Datum Anagnie per manum Gratiani, sancte Romane Ecclesie subdiaconi et notarii, X Kalend. Decembris, indict. uIII, Incarnationis Dominice anno 1175, pontificatus uero domni Alexandri pape III anno septimo decimo.



CIRCA ANNUM 1175.



MCXCIII. Ad Robertum Exoniensem et Rogerum Wigorniensem episcopos.---Ut Clarembaldum abbatem S. Augustini Cantuar. remoueant.



ALEXANDER episcopus, seruus seruorum Dei, uenerabilibus fratribus ROBERTO Exoniensi et ROGERO Wigorniensi episcopis, salutem et apostolicam benedictionem.

Auditis olim a multis, et presertim ex transmissa relatione uestra et dilectorum filiorum nostrorum Sancti Augustini Cantuariensis monasterii enormitatibus et excessibus quondam electi sui, et suscepta etiam querela illorum super destructione monasterii quod per negligentiam et culpam predicti electi ad ultimum fere defectum peruenerat. Nos uero ruine et casui eiusdem monasterii tanquam nostri  specialis et proprii paterno compatientes affectu, uobis dedimus in mandatis ut ueritate super his studiosius inquisita si electum predictum ita inutilem et monasterio perniciosum esse cognosceretis, quod sine ipsius amotione non possit monasterium reformari, eum ab administratione sublato appellationis remedio remoueretis. Nunc autem ex litteris uestris manifeste nobis innotuit quod, cum uos iuxta mandati nostri tenorem, ea que fuerunt aduersus electum ipsum proposita diligenter inquireretis, ipsum inuenistis tot excessibus et criminibus publicis irretitum, que per litteras uestras nobis recitata auribus nostris nimium prestiterunt tedium et dolorem.

Propter que ipsum, sicut a nobis acceperatis in  mandatis, ab administratione penitus amouistis. Nos itaque amotionem eius ratam et firmam habentes, eamque auctoritate apostolica confirmantes, discretioni uestre per apostolica scripta precipiendo mandamus, quatenus si predictus Clarembaldus ausu temerario et pernicioso in ipsam ecclesiam cuiuslibet potentis usus uiolentia ipsam ecclesiam siue eiusdem possessiones occupare, uel aliquo modo distrahere seu perturbare presumpserit, accensis candelis publice eum excommunicatum nostra auctoritate denuntietis, et cum tanquam excommunicatum ab omnibus cautius faciatis euitari, donec de excessibus et enormitatibus suis satisfacturus nostro se aspectui representet.



MCXCIu. Ad Rogerum Eboracensem archiepiscopum.---Ut secundum priuilegium ei quondam indultum ante se per totam Angliam crucem deferat.
[Epistole Gilberti Foliot, II, 71.]


ALEXANDER papa, ROGERIO Eboracensi archiepiscopo, apostolice sedis legato.

A memoria uestra non excidit, qualiter in primo anno nostre promotionis, scriptum litterarum felicis memorie predecessoris nostri Honorii pape nobis feceris presentari, in quo continebatur antecessoribus tuis apostolica benignitate indultum fuisse, ut tam iis quam successoribus suis liberum esset per totam Angliam ante se crucem deferre. Nos uero iisdem antecessoris nostri uestigiis inherentes,  tibi scripti nostri munimine confirmauimus, quod antecessoribus tuis fuerat a predecessore nostro clementer indultum. Postmodum autem sancte et uenerande memorie Thomas quondam Cantuariensis archiepiscopus, existimans hoc in depressionem iuris et dignitatis sue redundare, exinde cepit questionem mouere, et propter hoc ad sedem apostolicam appellauit, affirmans, si bene meminimus, quod tibi uel predecessoribus tuis nullatenus id licuisset, sicque factum est quod nos tibi per scripta nostra prohibuimus, ne in prouincia Cantuariensis Ecclesie, donec de causa cognosceretur, ante te crucem deferre aliqua ratione auderes. Quia ergo per dilectos filios nostros I. et A. clericos tuos grauem nobis coram querimoniam deposuisti, asserens  quod te possessione huius rei, quam tu, et antecessores tui, habueras, absque cognitione iudicis spoliassemus, nos uolentes tibi tanquam uenerabili fratri nostro deferre, et iura tua integra illibata seruare, presentibus litteris statuimus quod littere prohibitionis nostre nullum tibi preiudicium faciant, quominus tibi et successoribus tuis liberum sit, quemadmodum uobis est priuilegium beneficio apostolice sedis indultum, et tu et predecessores tui id facere consueuistis, ante uos per totam Angliam crucem deferre, quousque diffinitiua sententia decernatur, quid Ecclesia tua debeat de iure habere.



MCXCu. Monasterium S. Thome de Paraclito  tuendum suscipit, eiusque bona ac priuilegia confirmat.



ALEXANDER episcopus, seruus seruorum Dei, dilectis filiis WUILLELMO abbati Ecclesie Sancti Thome de Paraclito, eiusque fratribus tam presentibus quam futuris, regularem uitam professis, in perpetuum.

Ad hoc uniuersalis Ecclesie cura nobis a prouisore omnium bonorum Deo, commissa est, ut religiosas diligamus personas, et beneplacentem Deo religionem studeamus modis omnibus propagare. Nec enim Deo gratus aliquando famulatus impenditur, nisi de caritatis radice procedens, a puritate religionis fuerit conseruatus. Oportet igitur  omnes Christiane fidei amatores religionem diligere, et loca uenerabilia cum ipsis personis diuino seruitio mancipatis attentius confouere, ut nullis prauorum hominum inquietentur molestiis, uel importunis angariis fatigentur. Eapropter, dilecti in Domino filii, uestris iustis postulationibus clementer annuimus et prefatam ecclesiam, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini regulam, et institutionem fratrum Sancti uictoris Parisiensis in ecclesia uestra institutus esse dignoscitur, perpetuis ibidem temporibus inuiolabiliter  obseruetur. Preterea quascunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, proterit adipisci, firma uobis uestrisque successoribus et illibata conseruentur. In quibus hec propriis duximus exprimenda uocabulis:

Locum ipsum in quo prefata ecclesia constructa est, cum omnibus pertinentiis suis; ecclesiam de Tiereby cum decimis; tertiam partem decimarum in ecclesia de Alsentorp, tertiam partem decimarum ecclesie Anesse, tertiam partem decimarum ecclesie de Helsinghe, tertiam partem decimarum ecclesie  de Crekem, Eskilso, mansionem in Syntherby cum silua, agris et pratis; terram in Seerfloff, mansionem in Iulighe cum ecclesia eiusdem uille, et pratis, et agris, et molendino sito iuxta uerebro; mansionem in Hathelose cum siluis, pratis et agris, totam uillam Neueth cum siluis, pratis, et agris, et piscationibus; uillam de Tiereby cum ecclesia, siluis, pratis, et agris; terram in Hott, cum particula silue; terram in Tolletorp cum silua, terram in Frettoff.

Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus omnino a uobis decimas exigere presumat. Liceat quoque uobis clericos uel laicos e seculo fugientes, liberos et absolutos  ad conuersionem recipere, et in uestra ecclesia absque contradictione aliqua retinere. Prohibemus insuper ut nulli fratrum uestrorum, post factam in loco uestro professionem, fas sit de eodem loco discedere; discedentem uero, sine communium litterarum uestrarum cautione, nullus audeat retinere. In parochialibus autem ecclesiis, quas tenetis, liceat uobis clericos eligere, et diecesano episcopo presentare, quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti fuerint, nullus obsistat,  salua tamen iustitia illarum ecclesiarum a quibus mortuorum corpora assumuntur. Cum autem generale interdictum terre fuerit, liceat uobis, clausis ianuis, exclusis excommunicatis uel interdictis, non pulsatis campanis, suppressa uoce diuina officia celebrare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Deum et beati Augustini Regulam prouiderint eligendum.

Decernimus ergo ut nulli omnino hominum liceat prefatam ecclesiam temere perturbare, aut eius  possessiones auferre, uel ablatas retinere, minuere seu quibuslibet uexationibus fatigare, sed omnia integra et illibata conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris  nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen. Dicat omnis populus, et dicat omnis populus. Amen.



ANNO 1160-1176.



MCXCuI. Ad Narbonensem archiepiscopum et Helenensem episcopum.---Confirmat sententiam interdicti auctoritate sedis apostolice latam aduersus abbatem Canigonensem. 
[MANSI, Concil., XXI, 1060.]


ALEXANDER episcopus, seruus seruorum Dei, uenerabilibus fratribus Narbonensi archiepiscopo et Helenensi episcopo, salutem et apostolicam benedictionem.

Relatum est auribus nostris quod, cum abbas Canigonensis Crassensi monasterio nollet subesse, uel abbati eiusdem monasterii obedientiam exhibere quam sui antecessores eius antecessoribus exhibuerunt, in cum de mandato nostro interdicti sententiam protulistis. Unde quoniam ea que de auctoritate sedis apostolice statuuntur rata nos conuenit et firma habere, fraternitati uestre per apostolica scripta precipiendo mandamus et mandando precipimus, quatenus si res ita se habet, prescriptam  sententiam, quam nos ratam et firmam habemus, sicut a uobis rationabiliter lata est, occasione et appellatione cessante, faciatis firmiter et inuiolabiliter obseruari; et si nec sic predictus abbas resipuerit, manus uestras super eum amplius aggrauetis, quia nos ratum uolumus et firmum haberi quod in ipsum duxeritis canonice statuendum. Si autem ambo his exsequendis interesse non poteritis, alter adhibitis sibi uiris prudentibus ea nichilominus exsequatur.

Datum Anagnie, Kal. Martii.



MCXCuII. Priuilegium pro monasterio S. Bertini Sithiensi. 
[Collection des Cart., III, 353.]


ALEXANDER episcopus, seruus seruorum Dei, dilectis filiis abbati et conuentui Sancti Bertini, salutem et apostolicam benedictionem.

Iustis petentium desideriis dignum est nos facilem prebere consensum, et uota que rationis tramite non discordant, effectu sunt prosequente complenda. Eapropter, dilecti in Domino filii, uestris iustis postulationibus grato concurrentes assensu, molituram annone de ministeriali Beati Bertini in uilla Sancti Audomari, sicut monasterium uestrum ipsam, a quadraginta retro annis rationabiliter possedisse dignoscitur, uobis et per uos eidem monasterio auctoritate apostolica confirmamus, et presentis scripti patrocinio communimus, statuentes  ut nulli omnino hominum liceat hanc paginam nostre confirmationis infringere uel ei aliquatenus contraire. Si quis autem et hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Anagnie, uIII Idus Martii.



MCXCuIII. Ad rectores Lombardie.---Ut ciues Mutinenses ab infestando monasterio Nonantulano dehortentur, ac de quadraginta obsidibus ex monasterio receptis uiginti dimittant. 
[TIRABOSCHI, Storia di Nonantola, II, 273.]

ALEXANDER episcopus, seruus seruorum Dei, dilectis filiis rectoribus Lombardie, salutem et apostolicam  benedictionem.

Quanto Nonantulanum monasterium ad iurisdictionem beati Petri et nostram specialiter pertinet, tanto pro conseruatione ipsius magis tenemur esse solliciti, et ne quid in eius damnum uel incommodum fiat, propensiorem curam et sollicitudinem adhibere, quia de nimia possemus negligentia redargui, si ea que sollicitudini nostre incumbunt tepiditate uel pusillanimitate aliqua postponeremus. Inde est quod industriam uestram monemus, mandamus atque precipimus, quatenus Mutinenses ciues commoneatis et compellatis, ut ab inquietatione Nonantulani monasterii omnino desistant, et homines et iura ipsius in pace et quiete dimittant.  Nihilominus etiam uobis iniungimus ut, quia quadraginta de predicto monasterio obsides accepistis, cum secundum statum loci minori possitis numero esse contenti, uiginti retinentes alios obsides restituatis, et ita supradicta exsequamini, quod nos sollicitudinem et deuotionem uestram debeamus propensius in Domino commendare.

Datum Anagnie X Kalendas Aprilis.



MCXCIX. Ad uniuersos episcopos prouincie Rothomagensis.---Ne illos absoluant, quos Rothomagensis Ecclesie capitulum ligauerit. 
[MANSI, Concil., XXI, 1068.]

ALEXANDER episcopus seruus seruorum Dei, uenerabilibus  fratribus uniuersis episcopis per Rothomagensem prouinciam constitutis, salutem et apostolicam benedictionem.

Cum Ecclesia Rothomagensis mater sit et magistra omnium ecclesiarum que uestro regimini sunt commisse, decet uos ipsam modis omnibus in his que ad Dominum sunt, uenerari, et iustitiam eius, quantum in uobis est, tueri diligenter et fouere, ut eam comprobemini sincere diligere, que uestro debet suffragio et humili subiectione gaudere. Ex parte siquidem dilectorum filiorum nostrorum decani et canonicorum eiusdem Ecclesie accepimus, quod cum ipsi aliquos de parochianis suis pro eorum excessibus excommunicationi subiiciunt, aut eorum terram interdicto supponunt,  illi in quorum personas uel terras excommunicationis aut interdicti sententia promulgatur, in episcopatus uestros quandoque se tranferunt, et sic sententiam plerumque obseruare contemnunt: et quia tanquam excommunicati non euitantur, in sua diutius iniquitate persistunt. Quia igitur ecclesiastice animaduersionis sententia que in malefactores aliquos pro suis excessibus promulgatur, usque ad dignam satisfactionem debet inuiolabiliter obseruari, Fraternitati uestre per apostolica scripta precipiendo mandamus, et mandando precipimus, quatenus si quando Ecclesia Rothomagensis in aliquos malefactores parochianos suos sententiam excommunicationis protulerit, uel eorum terram interdicto subiecerit, receptis litteris capituli eiusdem  Ecclesie, ipsos excommunicatos, et terram eorum interdicto suppositam, publice denuntietis, et usque ad dignam satisfactionem eosdem precipiatis ab omnibus cautius euitari.

Datum Anagnie, X Kal. Maii.



MCC. Ad Suessionensem episcopum.---Ut A. qui monasterium reliquerat post iter Ierosolymitanum, in illud recipiatur. 
[Ibid., col. 997.]

ALEXANDER episcopus, seruus seruorum Dei, uenerabili fratri. . . . . . Suessionensi episcopo, salutem et apostolicam benedictionem.

Latoris presentium A. a Ierosolymis redeuntis  nobis nuper relatio patefecit, quod timore W. abbatis sui perterritus Dorbacense monasterium, in quo monasticum habitum se asserit suscepisse, irregulariter dereliquit. Postea uero ab abbate suo licentia, sicut dicitur, impetrata, terram quam Dominus corporaliter uisitauit, intuitu deuotionis petiuit, et per nos rediens, apostolice sedis implorauit auxilium. Ideoque fraternitati tue per apostolica scripta mandamus, quatenus abbatem iam dicti monasterii diligenter commoneas et instanter, ut memoratum A. disciplina secundum regulam B. Benedicti et consuetudinem ordinis eiusdem monasterii seruata, in monasterium suum recipiat, et paterna illum caritate pertractet.

Datum Anagnie, uII Kal. Maii.



MCCI. Priuilegium pro ecclesia S. Marie Corbeliensi. 
[DOUBLET, Hist. de l'église de Saint-Denys, p. 509.]


ALEXANDER episcopus, seruus seruorum Dei, dilectis filiis priori et fratribus Sancte Marie Corbeliensis, salutem et apostolicam benedictionem.

Cum ecclesia uestra ad iurisdictionem beati Dionysii spectare noscatur, officio nostre sollicitudinis imminet iura ipsius ecclesie integra et illesa conseruare, et ne aliquarum indebitis molestiis perturbentur apostolico patrocinio communire. Eapropter, dilecti in Domino filii, uestris iustis postulationibus gratum impertientes assensum prebendam integram  in ecclesia Sancti Exuperii, et integram medietatem decime de Chancolia et medietatem tractus eiusdem decime, sicut ipsa rationabiliter possidetis, uobis et ecclesie uestre auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat uos, uel ecclesiam uestram in bonis uel possessionibus uestris indebitis molestationibus fatigare, aut hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, sexto Kal. Maii.



MCCII. Ad decanum et capitulum B. Martini Turonensis.---De modiationibus infra certum terminum plus offerenti conferendis. 
[Défense de saint Martin de Tours, 22.]


ALEXANDER episcopus, seruus seruorum Dei, dilectis filiis decano, thesaurario et capitulo Beati Martini Turonensis, salutem et apostolicam benedictionem.

Quanto specialius ecclesia uestra ad nostram prouisionem pertinere dignoscitur; tanto sollicitius indemnitate ipsius ecclesie uolumus precauere, ut meliorem statum iugiter, Domino cooperante, suscipiat, cum circa ipsam sollicitam curam studuerimus et diligentiam adhibere. Eapropter, dilecti  in Domino filii, uestris iustis postulationibus gratum impertientes assensum apostolica auctoritate statuimus, ut decedentibus illis qui a uobis modiationes habere noscuntur, uel a modiationibus ipsis quoquo modo cadentibus, infra quadraginta dies plus offerenti uel offerentibus debeant eedem modiationes conferri, dummodo spes certa sit quod, ea que ipsi offerent, soluere possint; si uero circa festum Beati Ioannis Baptiste quamlibet modiationem uacare contigerit, quoniam tunc tempus messium instat, modiationem ipsam infra decem dies postquam uacauerit alicui plus offerenti, uel plus offerentibus et habentibus, unde quod offerunt ualeant soluere, apostolica auctoritate statuimus concedendum.

 Datum Anagnie, III Kal. Maii.



MCCIII. Permutationem a canonicis S. Aniani Aurelianensibus cum A[dela] Francorum regina factam confirmat. 
[Antiquités de l'église de Saint-Aignan d'Orléans, p. 85.]

ALEXANDER episcopus, seruus seruorum Dei, PETRO decano et capitulo Ecclesie S. Aniani Aurelianensis, salutem et apostolicam benedictionem.

Cum nostre sollicitudinis sit et officii de medio tollere materiam iurgiorum, ministerio suscepti regiminis cogimur prouidere, ne quod amicabiliter actum est, in contentionis scrupulum ualeat deuenire.  Peruenit autem ad nos quod inter uos et carissimam in Christo filiam A[delam] illustrem Francorum reginam, super uilla de Caleio que ad proprietatem uestre ecclesie pertinebat, de libero et spontaneo utriusque partis assensu huiusmodi permutatio intercessit, quod retentis uobis ecclesiis eiusdem uille et redditibus tam denariorum quam annone, quos de Cisiniaco habebatis, prescriptam uillam eidem regine, receptis ab ea Artenao, Altrochio et Exart cum appendiciis eorum, absolutam et liberam dimisistis. uolentes itaque paci et quieti ecclesie uestre in posterum prouidere, prescriptam permutationem sicut de libero et de spontaneo assensu partium facta est, et in scriptis authenticis karissimi in Christo filii nostri L. illustris Francorum  regis et predicte regine contineri dignoscitur, ratam habemus et firmam, eamque auctoritate apostolica confirmamus. uerum ne occasione huius permutationis super ecclesiis prescripte uille de Calcio quas uobis reseruasse noscimini, molestia possit in posterum uel grauamen inferri, easdem ecclesias et redditus quos habetis in ipsis, sicut ex authentico scripto uenerabilis fratris nostri Will. Senonensis archiepiscopi, apostolice sedis legato continetur, et annonam et denarios de Cisiniaco quos uobis retinuistis, uobis et successoribus uestris nichilominus duximus confirmandos. Auctoritate apostolica prohibentes ne quis uobis et ecclesie uestre, super eisdem ecclesiis, uel redditibus, aut ordinatione ipsarum molestiam inferre audeat uel  grauamen, quominus possitis predictas ecclesias et redditus de Cisiniaco uobis noscimini reseruasse.

Nulli ergo omnino hominum liceat hanc paginam nostre confirmationis infringere, uel ei aliquatenus contraire.

Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Dat. Anagnie, Iu Non. Maii, pontificatus nostri anno decimo sexto.



MCCIu. Prohibet ne laici se ingerant in electionibus abbatum uel priorum Calmaldulensium. 
[MITTARELLI, Annal. Camaldul., Iu, App. 1.]


ALEXANDER episcopus, seruus seruorum Dei, dilectis filiis GREGORIO et uniuersis fratribus Camaldulensibus, salutem et apostolicam benedictionem.

Que canonicis sanctionibus obuiare noscuntur, et que a statutis conciliorum sunt penitus aliena, tanquam perniciosa corruptela sunt propensius euitanda, et de medio Ecclesie magna sollicitudine exstirpanda, ut auctoritas canonum obseruari, et cetus seruorum Dei bonis operibus liberius possit uacare, et in conditoris seruitio firmius permanere. Cum enim laicorum presumptio electioni et promotioni se impudenter ingereret clericorum, et iuxta sue uoluntatis arbitrium de rebus sacris disponere niteretur, summorum pontificum et sanctorum Patrum  est promulgatum decretum, et diuersorum conciliorum emanarunt statuta, ne laicis personis, quantumcunque sint potentes uel magni, electioni uel promotioni clericorum temere interesse, seu de rebus ecclesiasticis presumptionis ausu disponere ulla ratione liceret. Ait enim beatus Adrianus papa secundus: »Nullus laicorum principum uel potentum semet inserat electioni uel promotioni, etc.« Auditu uero audiuimus quod quidam laici occasione patronatus semet electioni abbatum ordinis uestri contra sanctorum Patrum edicta inserere non formidant, et non permittunt uos in uestris monasteriis electiones canonicas celebrare. uestigiis ergo predecessorum nostrorum Romanorum pontificum inherentes et sanctorum Patrum instituta sequentes,  auctoritate beati Petri et nostra statuimus et penitus inhibemus, ne aliqua laicalis persona patronatus seu aliqua occasione electionibus abbatum uel priorum uestrorum semet ulla ingerat ratione, omnibusque laicis in uestrorum electionibus prelatorum uoces duximus obstruendas, et canonicas ac liberas electiones celebrandi secundum congregationis uestre liberam uobis auctoritate apostolica concedimus facultatem. Ut autem hec nostre constitutionis pagina futuris temporibus debeat inuiolabiliter obseruari, nos eam apostolice sedis auctoritate confirmamus et presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare  presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Anagnie, XIII Kal. Iunii.



MCCu. Canonicis S. Quintini concedit ne episcopus Nouiomensis »plures quam triginta equitaturas ad eorum ecclesiam ducere audeat. 
[COLLIETTE, Mém. du uermandois, II, 339.]

ALEXANDER episcopus, seruus seruorum Dei, dilectis filiis decano et canonicis Sancti Quintini, salutem et apostolicam benedictionem.

In eo loco sumus et officio, licet immeriti, prouidente  Domino, constituti ut pro statu omnium ecclesiarum, pastorali debeamus cura satagere, et earum indemnitati, quantum nobis Dominus ministrauerit, prouidere. Eapropter, dilecti in Domino filii, uestris iustis postulationibus gratum impertientes assensum, quoniam Nouiomensis episcopus ecclesiam uestram in die solemnitatis eiusdem ecclesie, quo eam annuatim uisitare tenetur, usque adeo grauare dicitur, ducens secum numerosam multitudinem hominum et equorum, quod uisitatio sua in grauem eius Ecclesie iacturam redundat auctoritate apostolica arctius interdicimus et modis omnibus prohibemus, ne episcopus Nouiomensis, qui pro tempore fuerit, plures quam triginta et quinque homines, et triginta equitaturas ad eamdem  ecclesiam ducere audeat, nullamque canonicis inferant molestiam, quominus eo contenti sint, quod eis pro tot hominibus et tot equitaturis honeste ac sufficienter duxeritis assignandum. Ad hanc quoque procurationem taliter assignandam, ministros uestros uobis instituere liceat, secundum antiquam consuetudinem Ecclesie uestre.

Nulli ergo omnino hominum liceat hanc paginam nostre constitutionis infringere, aut ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, tertio Kal. Iunii.



MCCuI. Confirmat statutum quoddam a capitulo S. Quintini factum. 
[Ibid., p. 350.]


ALEXANDER episcopus, seruus seruorum Dei, dilectis filiis decano et canonicis Sancti Quintini, salutem et apostolicam benedictionem.

Ea que sunt rationabili et circumspecta prouisione statuta, digno debent robore conualescere, et ne possint in posterum a sua stabilitate, aliquorum presumptione diuelli, apostolico sunt patrocinio munienda. Relatum est siquidem auribus nostris quod iampridem in ecclesia uestra statutum est, et scripti uestri munimine firmatum, quod si quis canonicus eiusdem ecclesie assiduitatem inibi non seruaret, nisi de licentia capituli alibi moraretur, integros  fructus prebende sue percipere non deberet, excepto uno solo canonico qui fuerit comitis capellanus. Sed quedam secundum ipsam institutionem certa et determinata deberent habere qui se seruitio ipsius ecclesie duxerint absentandos. Constitutio si quidem talis est, quod si clericus esset, non promotus ad stallum, sex modios annone annuatim haberet, preter alia quedam certa et determinata. Si subdiaconus, decem; si diaconus, decem et tres; si presbyter, sexdecim. Ne igitur possit in posterum ausu temeritatis infringi, quod est honestatis consideratione statutum, prescriptam constitutionem, sicut a uobis facta est et scripto uestro confirmata, ratam habemus et firmam, eamque auctoritate apostolica  confirmantes et presenti pagina arctius prohibemus, ne cui canonicorum ecclesie uestre, excepto uno solo canonico, qui comitis capellanus sit, nisi in ea assiduus fuerit, uel de assiduorum numero; de licentia capituli alibi moraturus recesserit, aliquid ultra ea que in ipsa constitutione statuta sunt, querere liceat, uel querenti aliquis audeat quidquam assignare.

Decernimus ergo ut nulli omnino hominum liceat hanc paginam nostre confirmationis infringere, aut ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, tertio Idus Iunii.



MCCuII. Omnibus episcopis precipit ut »in locis ubi fratres uel sorores Premonstratenses habitent, nullos seculares clericos introducant.« 





MCCuIII. Ad Tarraconensem archiep., apostolice sedis legatum.---Statuit ut Ecclesie Dertusensis et Ilerdensis, recens a Maurorum seruitute liberate, subsint Tarraconensi tanquam metropolitano. 
[MANSI, Concil., XXI, 1071.]

 ALEXANDER episcopus, seruus seruorum Dei, uenerabili fratri Tarraconensi archiepiscopo apostolice sedis legato, salutem et apostolicam benedictionem.

Inducit nos et hortatur commisse nobis dignitatis auctoritas fratribus et cepiscopis nostris gratie nostre plenitudinem exhibere, et insuper his que legitime possident apostolici fauoris et patrocinii subsidium ministrare, ut tanto circa deuotionem beati Petri ac nostram teneantur feruentiores existere, quanto se ampliori prerogatiua cognouerint confoueri. Inde est quod nos tuis postulationibus benigne annuentes, honorem illum quem Raimundus quondam comes Barcinonensis in Herda et Dertusa tibi, quando capte fuerunt, concessit, sicut  ipsum pacifice habere dignosceris, deuotioni tue auctoritate apostolica confirmamus et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, XuI Kal. Iulii.



MCCIX. Ad u. priorem et canonicos ecclesie S. Frigdiani Lucensis. 
[BALUZ., Miscell., ed. Mansi, Iu, 596.]


ALEXANDER episcopus, seruus seruorum Dei, dilectis filiis u. priori et canonicis S. Fridiani, salutem et apostolicam benedictionem.

Religionis et fidei uestre sinceritas nos hortatur propensius et inducit ut commodis et profectibus uestris pastorali curemus prouisione intendere, et ea in irritum penitus ducere que in preiudicium libertatis et iustitie uestre noscuntur impetrata fuisse. Inde est quod nos etiam tranquillitati Ecclesie uestre paterna sollicitudine consulere uolentes, presentium auctoritate decernimus ut, si qua canonici Lucenses a nobis falsa suggestione impetrauerunt, que priuilegiis uobis ab apostolica sede indultis derogare noscuntur, ea uobis iniustitia  uestra nullum possint preiudicium generare.

Data Anagn., Xu Kal. Iulii.



MCCX. Ad priorem et fratres monasterii S. Sauini. Ut abbati sint obedientes, eique proprium resignent. 
[MARTEN., Thesaur. Anecdot., I, 457.]

ALEXANDER episcopus, seruus seruorum Dei, dilectis filiis, priori et fratribus S. Sauini, salutem et apostolicam benedictionem.

Non uos credimus aliquatenus ignorare in quanta humilitate et deuotione debeatis dilecto filio nostro abbati uestro obedientes existere, cum frustra religionis habitum uideremini gerere, si religionis opera non studeretis uotiuis cordis affectibus imitari. Sane  sicut accepimus, quidam ex uobis in prefatum abbatem superbie calcaneum erigunt, et qui secularia desideria abnegasse, et propria reliquisse uidentur, contra professionem ordinis, et doctrinam magistri sui proprium retinere presumunt. Quoniam igitur huiusmodi excessus nec uolumus, nec debemus impunitos relinquere, uniuersitati uestre per apostolica scripta precipiendo mandamus quatenus prefato abbati obedientiam et reuerentiam deuote et . . . . exhibeatis, et proprium, cum ab eo fueritis requisiti, in manibus ipsius resignetis, et tales uos circa ea que ad custodiam claustri, et obseruantiam religionis, et ordinis pertinere noscuntur, celerius exhibere curetis, quod bone opinionis fama ualeat proximos uestros laudabiliter edificare, et  ues de humilitate et obedientie uirtute possitis non immerito commendari, et gratiam Altissimi feliciter promereri; alioquin sententiam quam in uos tanquam contumaces et rebelles, propter hoc, prelibatus abbas canonice tulerit, nos, auctore Domino, ratam et firmam habebimus.

Datum Anagnie, III Kal. Iulii.



MCCXI. Ad episcopum Ausonensem, eiusque capitulum.---Monet ut ecclesiam de Granoylers, quam iniuste detinebant, monasterio Riuipullensi restituant. 
[MANSI, Concil., XXI, 1062.]

ALEXANDER episcopus, seruus seruorum Dei, uenerabili fratri episcopo et dilectis filiis capitulo Ausonensi,  salutem et apostolicam benedictionem.

Ad aures nostras ex conquestione abbatis et fratrum Riuipollensis monasterii noueritis peruenisse, quod, cum ecclesia de Granoylers ad eos pertineat, uos eam contra iustitiam detinetis. Unde quia predicto monasterio in suo nolumus nec debemus iure deesse, discretioni uestre per apostolica scripta precipiendo mandamus, quatenus predicto abbati et fratribus prescriptam Ecclesiam sine difficultate reddatis pacifice possidendam, aut ipsis exinde coram uenerabili fratre nostro Tarraconensi archiepiscopo iustitie non differatis plenitudinem exhibere, quod ipse inde statuerit suscepturi et inuiolabiliter seruaturi.

Datum Anagnie, secundo Kal. Iulii.



MCCXII. Ad decanum, thesaurarium et capitulum ecclesie B. Martini Turonensis.---Concedit ut ecclesias de feodis ipsorum et possessiones ad eorumdem proprietatem pertinentes legitime reuocare possint. 
[Défense de Saint-Martin de Tours, 27.]


ALEXANDER episcopus, seruus seruorum Dei, dilectis filiis decano, thesaurario et capitulo ecclesie Beati Martini Turonensis, salutem et apostolicam benedictionem.

Quanto specialius ad iurisdictionem beati Petri ac nostram ecclesia uestra pertinere dignoscitur, et ad prouisionem sacrosancte Romane Ecclesie  magis respicit, et tutelam, tanto eius commodis et profectibus feruentiori studio intendimus, et ad ea satagere, que ad decorem et incrementum ipsius pertineant toto affectu optamus. Inde est, quod nos uestigia predecessorum nostrorum Romanorum pontificum diligentius prosequentes, sicut priuilegiis eorum antecessorum nostrorum uobis indultum esse dignoscitur, ut ecclesias de feodis uestris et possessiones ad proprietatem uestram pertinentes uobis liceat legitime reuocare, ita quoque uobis auctoritate apostolica indulgemus. Ut si milites, uel alii ius quod habent in ecclesiis et possessionibus que sunt de feodis uestris uobis conferre uoluerint, illud libere et sine contradictione qualibet habeatis. Ita quod super hoc auctoritate  nostra freti, ab aliquo non possitis temere perturbari uel impediri.

Datum Anagnie. Iu Non. Iulii



MCCXIII. Ad clericos et laicos de Bagnacauallo.---Ut ad canonicorum Fauentinorum obedientiam redeant. 
[SAuIOLI, Annal. Bologn., II, II, 37.]

ALEXANDER episcopus, seruus seruorum Dei, dilectis filiis clericis et laicis de Bagnacauallo, salutem et apostolicam benedictionem.

Ad nostram audientiam noueritis peruenisse unde, si uerum est, miramur plurimum et mouemur quod, cum ecclesie Fauentine tanquam membra suo capiti  per omnia et in omnibus teneamini respondere et eidem debitam obedientiam et reuerentiam exhibere, irrequisitis canonicis predicte ecclesie a Bononiensi et Rhegino episcopis qui nichil iuris habent in castro uel ecclesia uestra, in quodam loco in signum ut ibi debeat oratorium edificari quamdam crucem figi fecistis. Cumque predicti canonici ad locum ipsum accessissent, et nos rogarent humiliter et deuote crucem ipsam que sine assensu eorum inibi posita fuerat exinde permitteretis auferri, uos non solum precibus eorum non acquieuistis, uerum etiam quamdam aliam crucem maiorem priori ad iniuriam et contemptum eorumdem in predicto loco posuistis dicentes, quod per eos in loco ipso non pateremini auferri crucem,  nec auferretis, et quod ad reconciliationem ecclesie uestre uenirent si uellent; sin autem per aliquem de circumpositis episcopis eis irrequisitis ecclesiam uestram reconciliare faceretis, et multis aliis opprobriis et contumeliis eos affecistis. Quia igitur hec si uera sint, graui debent ultione puniri, discretioni uestre per apostolica scripta precipiendo mandamus et mandando precepimus, quatenus ecclesie Fauentine sicut spirituali matri uestre et eisdem canonicis debitam obedientiam et reuerentiam humiliter exhibeatis, et de illatis iniuriis eis taliter satisfaciatis, quod nulla indignatio in mentibus eorum debeat exinde remanere; etsi absque assensu Fauentine Ecclesie oratorium illud incepistis, nichil inibi de cetero sine licentia eiusdem ecclesie  oratorii nomine construatis, nec diuina officia in eodem loco celebrare presumatis. Quod si secus agere presumpseritis et eisdem canonicis condigne non satisfeceritis, sententiam quam ipsi in uos propter hoc rationabiliter tulerint, nos, auctore Domino, ratam habebimus et faciemus inuiolabiliter obseruari.

Datum Anagnie, II Nonas Iulii.



MCCXIu. Ad uicensem episcopum.---Ecclesiam S. Stephani ui occupatam ac detentam, monachis Riuipullensibus, infra quadraginta dies restituere iubet. 
[MANSI, Concil., XXI, 1062.]

 ALEXANDER episcopus, seruus seruorum Dei, uenerabili fratri uicensi episcopo salutem et apostolicam benedictionem.

Quoties Ecclesiarum prelati quidquam efficiunt in quo debitum officii sui uidentur excedere, aut quod iuris est aliorum contra iustitiam occupant, officio nostre sollicitudinis imminet eos ab huiusmodi presumptione collata nobis auctoritate compescere et iura sua singulis conseruare. Sane ex transmissa conquestione dilectorum filiorum nostrorum abbatis et fratrum ecclesie Riuipollensis accepimus quod ecclesiam S. Stephani ad ius eorum spectantem eis iniuste abstulisti et per uiolentiam detines occupatam. Ideoque fraternitati tue per  apostolica scripta precipiendo mandamus, quatenus prelibatis abbati et fratribus prescriptam ecclesiam infra quadraginta dies post harum susceptionem, contradictione et appellatione cessante, restituas, uel in presentia uenerabilium fratrum nostrorum Oscensis et Barchinonensis episcoporum, sublato appellationis remedio, iustitie complementum exhibeas.

Datum Anagnie, XI Kal. Augusti.



MCCXu. Ad Oscensem et Barchinonensem episcopos.---Iubet ut episcopum uicensem moneant ac inducant ad restitutionem ecclesie S. Stephani, quam ui occupauerat. 
[Ibid., col. 1063.]

ALEXANDER episcopus, seruus seruorum Dei, uenerabilibus  fratribus Oscensi et Barchinonensi episcopis, salutem et apostolicam benedictionem.

Ex transmissa nobis conquestione dilectorum filiorum nostrorum abbatis et fratrum Ecclesie Riuipullensis accepimus quod uenerabilis frater noster uicensis episcopus ecclesiam Sancti Stephani ad ius eorum spectantem eis iniuste abstulit et per uiolentiam detinet occupatam. Ideoque fraternitati uestre per apostolica scripta precipiendo mandamus, quatenus prefatum episcopum moneatis et inducatis, et, si opus fuerit, sublato appellationis remedio, districtius compellatis ut prelibatis abbati et fratribus prescriptam Ecclesiam infra quadraginta dies post harum susceptionem, contradictione et appellatione cessante, restituat, uel in presentia uestra,  remota appellatione, iustitie complementum exhibeat.

Datum Anagnie, XI Kal. Augusti.



MCCXuI. Ad clerum Pisanum.---Ut populum ad soluendas canonicis decimas inducant. 
[UGHELLI, Italia sacra, III, 404.]

ALEXANDER episcopus, etc., dilectis filiis uniuerso clero Pisano, salutem et apostolicam benedictionem.

Dignum est et consonum rationi modis omnibus ut filii matrem suam filiali semper reuerentia et deuotione respiciant, et pro eius incremento solliciti et feruentes existant, ut tanto eam sibi uberiore affectione astringant quanto circa ipsam sinceriorem  animum gerere et constantiorem fidem probati fuerint exhibere. Inde est quod uniuersitati uestre per apostolica scripta precipiendo mandamus et mandando precipimus, quatenus populum uobis commissum cum omni instantia moneatis et eis firmiter et districte precipiatis ut dilectis filiis uestris archipresbytero, et canonicis Pisane Ecclesie decimas secundum quod in eorum priuilegiis continetur, sine molestia; et difficultate persoluant alioquin timere poterunt ne, si decimas denegauerint, ad decimam redigantur, et propter hoc indignationem incurrant diuinam.

Dat. Anagnie, uIII Id. Augusti



MCCXuII. Abbati et fratribus ordinis Premonstratensis concedit »ut seruientibus qui de mensa eorum uiuunt penitentiam dent, et corpus Dominicum in statutis temporibus tradant.«
[Anagnie, Aug. 21.---uide LEPAIGE, Bibliotheca Premonstrat., p. 630.]





MCCXuIII. Monasterio S. Germani de Pratis Parisiensi capellam S. Ioannis asserit. 
[BOUILLART, Hist. de Saint-Germain des Prés, pr. 42.]

ALEXANDER episcopus, seruus seruorum Dei, dilectis filiis Hugoni abbati et fratribus Sancti Germani de Pratis, salutem et apostolicam benedictionem.

Ex litteris dilectorum filiorum nostrorum Helie Sancti Ioannis Nouimonasterii, et Sancti Seuerini de castro Nantonis abbatum, auribus nostris manifeste  innotuit, quod cum causam que inter uos et abbatem Sancti Sauini super capella Sancti Ioannis de nouo constructa in loco qui dicitur castrum Nouum apud castrum Airaldi uertebatur de mandato nostro suscepissent fine debito terminandam: ipsi conuocatis partibus et rationibus hinc inde plenius auditis et cognitis, uobis et monasterio uestro prescriptam capellam per definitiuam sententiam adiudicarunt. Quia igitur decet nos que ea legitime decisa sunt approbare, et apostolice auctoritatis robore communire, prescriptam sententiam ratam et firmam habentes, uobis et monasterio uestro eamdem capellam sicut legitime uobis adiudicata est auctoritate apostolica confirmamus, et presentis scripti patrocinio communimus. Statuentes ut  nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, tertio Kal. Septembris.



MCCXIX. Archiepiscopo Mediolanensi scribit hec: »Significauit nobis nobilis uir P. quod F[riderico] dicto imperatori, cum olim ab Urbe rediret, castrum Ferruce [al. uerruce] negauit; unde contigit quod quatuor castris destructis plus quam duo millia domorum destructa fuerunt et multi homines interfecti.« Mandat ut penitentiam illi imponat.






ANNO 1166-1176.



MCCXX. Henrico patriarche Gradensi, et Theodino S. uitalis presbytero cardinali mandat iudicent inter C. et L[eonardum], electos Torcellenses.





ANNO 1170-1176.



MCCXXI. Ildebrando presbytero cardinali duodecim Apostolorum, apostolice sedis legato, respondet ut »electum qui nuper abiurato schismate ad unitatem Ecclesie redierit, faciat a catholicis episcopis suffraganeis Aquileiensis Ecclesie consecrari.« ?





ANNO 1173-1176.



MCCXXII. Ad Simonem abbatem S. Albani.---Ad questiones eius respondet. 
[Epist. Gilberti Foliot, ed. GILES, II, 104.]

ALEXANDER papa tertius, SIMONI abbati Sancti Albani, de quibusdam questionibus.

Consultationibus singulorum ex ministerio seruitutis cogimur respondere, ut si quid questionis uel dubietatis in mentem alicuius emerserit, ab Ecclesia Romana soluatur, que inter alias disponente Domino obtinere meruit principatum. Quesitum est siquidem a nobis utrum, cum aliquis ecclesia uel  possessione qualibet se asseuerans absque iudicio et causa rationabili spoliatum a nobis ad iudicem litteras obtinet, ut infra certum tempus restituatur sibi possessio, si constiterit iudici eum esse taliter spoliatum, possessio debeat sibi restitui, cum is qui tenet ecclesiam uel possessionem quam ipse requirit, antequam de litteris ipsis aliqua mentio fieret, studiorum peregrinationis uel alia huiusmodi causa se absentauerit, nec infra prefixum tempus possit iudici suam presentiam exhibere. Super quo utique inquisitioni tue taliter respondemus, quod non potest nec debet restitutionem habere, si etiam paratus sit coram iudice delegato testibus idoneis possessionem et deiectionem suam probare, nisi is qui possidet se per contumaciam absentasset. Si  autem iudex usque ad reditum eius qui possidet terminum prorogabit, exspirat iurisdictio sua, quia sine assensu utriusque partis non licet iudici terminum a delegatore prefixum aliquatenus prorogare. De cetero, si aliquis clericus ab ordinario iudice in aliqua ecclesia fuerit institutus, ad representationem illius qui eiusdem ecclesie credebatur esse patronus, et postea ius patronatus alius uicerit in iudicio, clericus qui institutus est non debet ab ipsa ecclesia propter hoc remoueri, si tempore presentationis sue, ille qui eum presentauit ius patronatus ecclesie possidebat. Si uero tunc non possidebat ius patronatus, sed tantummodo credebatur esse patronus, cum non esset, neque possessionem patronatus haberet, secundum Anglie consuetudinem  poterit ab eadem ecclesia remoueri. Donationes uero uel concessiones ecclesiarum si que fiant priuatis personis, uiuentibus his qui ecclesias ipsas possident, nullius debent esse momenti, sed si fiant religiosis locis, rate debent haberi, ita quidem quod persone, que iam dictas ecclesias possident sine suo assensu, eis in uita sua non debeant spoliari.

Data Anagnie, uI Idus Aprilis.



MCCXXIII. Ad Theobaldum Placentinum episcopum.---Ut monachis S. Sauini »decimam clausi iuxta S. Ambrosium siti« reddat. 
[CAMPI, Storia di Piacenza, II, 360.]

 ALEXANDER episcopus, seruus seruorum Dei, uenerabili fratri T[HEOBALDO] Placentino episcopo, salutem et apostolicam benedictionem.

Significantibus nobis dilectis filiis nostris abbate et fratribus Sancti Sauini, ad nostram noueris audientiam peruenisse, quod cum bone memorie Arduinus quondam Placentinus episcopus, et alii predecessores sui, eorum monasterio decimam clausi iuxta Sanctum Ambrosium siti, diuini amoris intuitu contulissent, sicut in instrumento publico noscitur contineri, tandem predecessor tuus bone recordationis Hugo, qui fuit postmodum Tusculanus episcopus, eis prescriptam decimam pro sua uoluntate subtraxit, in cast. . . . . . . . unam uegetem  uini ipsis annuatim subtraxit. Ceterum quia honor tibi est, et ad tuam laudem respicere, et salutem, si rationabilia instituta predecessorum tuorum obseruare curaueris et correxeris, si qua ab aliquo eorum illicite sunt attentata; fraternitatem tuam monemus attentius et mandamus quatenus uiolentiam predicti Hugonis in hac re non imiteris, sed prescriptam decimam prefato abbati et fratribus eius pro reuerentia B. Petri et nostra, non exspectato iudicio et contradictione restituat, et in pace dimittas, sicut supradictus Arduinus predecessor tuus etiam ipsis contulisse dignoscitur, et in instrumento publico continetur, et annuatim prescriptam uegetem plenam uino iuxta consuetudinem predicti Arduini et predecessorum suorum,  prescripto monasterio facias exhiberi, ita quod memorati fratres pro salute tua apud Altissimum iugiter uotiuis cordis affectibus intercedant, et nos exinde caritatem et prudentiam tuam dignis in Domino laudibus commendemus.

Dat. Anagnie, uI Idus Aprilis.



MCCXXIu. Archiepiscopo uiennensi et eius suffraganeis mandat ut molestantes Carthusienses in terminis uel pascuis cohibeant, et ne qui alii religiosi iuxta illos edificent. 
[Priuil. ord. Carthus., et multiplex confirmatio eiusdem, fol. 1b, Basilee, 1510, in-fol.]

 ALEXANDER episcopus, seruus seruorum Dei, uenerabilibus fratribus uiennensi archiepiscopo, apostolice sedis legato, et suffraganeis eius, in quorum episcopatibus domus uel pascua fratrum Carthusiensium consistunt, salutem et apostolicam benedictionem.

Non latet discretionis uestre prudentiam quanto desiderio quantoque amore predicti fratres diuinis intendant obsequiis, et abnegantes carnalia desideria rerum terrenarum delectationes spernentes, sobrie, iuste ac pie in hoc seculo uiuere elegerunt, et incessanter superne meditationi proposuerunt uacare. Unde quam dignum est, et conueniens, et consentaneum rationi ut in sancto et pio  proposito pontificalibus adiunctis studiis, et necessariis ac opportunis foueantur auxiliis. Fraternitati uestre per apostolica scripta precipiendo mandamus, quatenus si qui parochianorum uestrorum predictos fratres super terminunculis, pascuis que rationabiliter possident, molestare uel turbare presumpserint, de ipsis, nisi moniti abstinuerint, districtam et plenam, appellatione remota, iustitiam faciatis. Ne iuxta domos suas, alia domus religionis construatur unde ipsos religiosos merito possit impedire uel turbare, aut etiam scandalum preuenire, ex parte nostra arctius prohibeatis.

Datum Anagnie, tertio Idus Aprilis.



MCCXXu. Ad Petrum Salonitanum archiepiscopum.---Eius fidem laudat eumque molestiis afflictum consolatur. Negat se de Ecclesia Iaderensi quidquam in eius iniuriam decreturum. 
[FARLATUS, Illyricum sacrum, III, 186.]


ALEXANDER episcopus, seruus seruorum Dei, uenerabili fratri P[ETRO] Salonitano archiepiscopo, salutem et apostolicam benedictionem.

Litteras et dilectum filium nostrum I. sacristam latorem presentiam, quem ad sedem apostolicam destinasti, tanto benigniori caritate suscepimus, quanto speciali matri tue sacrosancte Romane Ecclesie ac nobis ipsis te cognoscimus firmius  adherere cuius deuoti filii et fideles, etsi aliquando peruersorum persecutionibus perturbantur, et apprime uideantur ad tempus, temporalibus tamen auxiliis non sunt penitus destituti, sed in illa congruum semper inueniunt et tutum suffragium. Illam siquidem deuotionis constantiam, et sincere puritatis affectum, quam circa eamdem matrem tuam Romanam Ecclesiam euidenter habere cognoscimus, et de qua anteacta opera non sinunt nos dubitare, gratam admodum acceptamque tenemus, et tanto maiori premio laudis extollimus, quanto de sinceriori caritatis indice illam prouenire sentimus. Inde est quod nos et Romana Ecclesia personam ecclesiasticam et ciuitatem tue gubernationi commissam mera pinguedine caritatis diligimus,  et interne dilectionis brachiis amplectimur, propositum et uoluntatem feruentem habentes de honore et exaltatione tua, quibuscunque modis cum Deo et iustitia fieri potest, libenti animo cogitare, ac pro tante dilectionis feruore sibi auctore Domino prouidere. Super illis uero angustiis et pressuris tibi sine causa rationabili conferuntur, nec aliis quam de propriis nostris conturbamur, et ad Dominum preces effundimus, ut secundum multitudinem miserationum suarum de imminentibus te persecutionibus in breui eripiat, et ad portum tranquillum deducat. Speramus autem quoniam non continebit Dominus in ira misericordiam suam, et faciet cum tentatione ista prouentum, ut possis  sustinere , et preter uirgam correctionis baculum consolationis apponet, ut possis dicere cum Propheta: Secundum multitudinem dolorum meorum consolationes tue, Domine, letificauerunt animam meam . Cum igitur Dominus est, qui potestati maris imperat, et motum eius in ictu oculi mitigat, oculos mentis ad celum leua, unde ueniet auxilium tibi, considerans quoque qualiter omnipotens Dominus gloriam superborum manu puerili in iactu lapidis pusilli deiecerit, et filiis Isrel uictoriam de multitudine hostium in muliere una concesserit, in illo ipse spem tuam ponas quod inter imminentes angustias euentum nouit prosperum suis fidelibus exhibere, et preter lacrymationem et fletum consolationem inducere.  De illius ergo auxilio plenam fiduciam obtinens spiritu fortitudinis induaris, et inimicis tuis prudenter et uiriliter restiteris, et in deuotione beati Petri et nostra immobiliter persistas. Si uero. . . . . . . . . . . quod ad commodum et honorem sancte Romane Ecclesie ac tuum debeat pertinere, nobis gratum admodum et acceptum existit. Nos enim de Iadrensi ecclesia nichil citra iustitiam et honorem Spalatensis Ecclesie de nouo, auctore Domino, statuimus, uel statuemus. Ad hec dilectum filium L. capellanum nostrum fraternitati tue attente recommendamus, rogantes quatenus pro reuerentia beati Petri et interuentu nostro, de charo cum habeas, de cetero cariorem. Noueris ad hec nos et fratres, qui circa nos sunt, per Dei gratiam sanos  et incolumes esse, et sic speramus, Ecclesia Dei in proximo pace potietur tranquilla.

Datum Anagnie, III Nonas Maii.



MCCXXuI. Ad episcopum et consules Bononienses.---Ut ab iniuriis in Ecclesiam Nonantulanam desistant. 
[TIRABOCCHI, Storia di Nonantola, II, 277.]

ALEXANDER episcopus, seruus seruorum Dei, uenerabili fratri episcopo et dilectis filiis consulibus Bononiensibus, salutem et apostolicam benedictionem.

Cum Nonantulana Ecclesia ad ius beati Petri et nostrum nullo mediante pertineat, deceret uos a molestiis et grauaminibus ipsius omnimodis abstinere,  et eius possessiones et iura tanto studiosius integra et illesa conseruare, quanto specialius nostre prouisioni subesse dignoscitur, ut exinde uestra deuotio circa nos et Ecclesiam feruentior et constantior appareret, cum uos circa conuersationem eorum, qui nostri iuris existunt, studium cognosceremus et debitam diligentiam adhibere. Tu uero, frater episcope, sicut abbas predicte ecclesie nobis litteris suis intimauit, eamdem ecclesiam et homines ipsius contra tui officii debitum grauiter infestas, et eorum bona uiolenter diripere et possessiones auferre non times. Et cum litteras nostras misissemus, ut coram filio nostro Ildebrando basilice XII Apostolorum presbytero cardinali, apostolice sedis legato, cum iam dicto abbate et fratribus  super facto Palade conuenires, tu non solum litteras nostras recipere noluisti, sed quasi earumdem litterarum occasione, homines Palade acrius infestare presumpsisti. uos etiam, filii consules, homines uniuersos quos memorata Ecclesia in episcopatu uestro possidere dignoscitur, iuramento astrinxistis ne eidem ecclesie de cetero aliud seruitium exhiberent. Ceterum quia non conuenit uobis predictam ecclesiam tali modo grauare, nec nos id aliqua ratione poterimus sustinere qui singulis Dei Ecclesiis, et presertim his que specialius nostri iuris existunt, apostolice tuitionis patrocinium exhibere tenemur, discretionem uestram per apostolica scripta monemus atque mandamus quatenus  a molestiis et grauaminibus prelibati abbatis, ac fratrum, et ecclesie sue penitus indebitis abstineatis, et iuramentum quod homines eiusdem ecclesie illicite prestare cegistis, sine dilatione relaxetis, et demum coram predicto cardinali, cum ab eo propter hoc fueritis euocati, conueniatis, et quod ipse inter uos concordia duxerit uel iudicio statuendum, suscipiatis firmiter et seruetis. Nos enim eidem cardinali dedimus in mandatis, ut super his que a uobis hinc inde proposita fuerint, ita inter uos amicabiliter componat, uel ordine iudiciario statuat, quod plura mala non debeant ulterius ab alterutra parte committi. Et si abbas et fratres uidelicet sui aliquid aduersum uos deliquerunt, id taliter corrigi faciat et emendari, quod  non solum ab eorum grauaminibus abstinere debeatis, sed ipsis de cetero gratiam et dilectionem uestram plenius et efficacius exhibere.

Dat. Anagnie, X Kal. Iunii.



MCCXXuII. Pacem inter Hugonem episcopum Terracinensem et Petrum de Roberto conciliatam confirmat. 
[CONTATORE, De Historia Terracinensi, 399.]

ALEXANDER episcopus, seruus seruorum Dei, uenerabili HUGONI Terracinensi episcopo, salutem et apostolicam benedictionem.

Cum tu, et dilectus filius noster Petrus de Roberto pro causa que inter te et ipsum super medietate  Saxone uertebatur in nostra presentia essetis constituti, taliter cum eo mediantibus uenerabili fratre nostro B. Portuensi episcopo, et dilecto filio P. tituli S. Laurentii et in Damaso presbyt. cardin. pro uitando scandalo composuisti, quod ei ad preces dilectorum filiorum nostrorum nobilium uirorum O. C. et P. Fraiop., et L. de Supin. prescripte Saxone medietatem in uia tua concessisti tenendam, ita quod post mortem eius ad ecclesiam tuam libere et absolute nulla consuetudine uel lege obstante absque ulla questione debeat redire, et tibi et successoribus tuis liberum sit possessionem ipsius Saxone sine aliqua contradictione intrare. . . . . .  . . . . . . . . . . . . . . . . . . . . . . . . . . . ita ad ius tuum et ecclesie tibi commisse pertinere manifestius recognouit, et omni liti et questioni publice coram nobis et fratribus nostris, et testibus, et qui hinc inde aduocati fuerant in perpetuum sententiam permisit, quod ipse cum filiis suis chartam refutationis, et publicum instrumentum exinde sibi et successoribus tuis facere debeat. Ut autem compositio ipsa perpetuis temporibus inuiolabiliter obseruetur, eam auctoritate apostolica confirmamus et presentis scripti patrocinio communimus. Statuentes et nulli omnino hominum liceat hanc paginam nostre confirmationis infringere uel ei aliquatenus contraire. Si quis autem hoc attentare presumpserit, indignationem omnipotentis  Dei et beatorum Petri et Pauli apostolorum eius se nouerit incursurum.

Dat. Anagnie, uII Kal. Septembris.



MCCXXuII bis. Ad capitulum S. Petri in Wessinsbrunn.---Ne expulsum abbatem schismaticum denuo recipiant. 
[LEUTNER, Hist. monast. Wessofont., 211.]

ALEXANDER episcopus, seruus seruorum Dei, dilectis filiis capitulo S. Petri in Wessinsbrunn, salutem et apostolicam benedictionem.

Retulerunt nobis Henricus et Carolus monachi uestri, quod, cum quondam abbas uester pro suis excessibus per uos eiectus fuisset, postmodum uos  ab obedientia tua spontanea uoluntate prorsus absoluit. Sed Augustensis episcopus, qui schismaticus est, ei administrationem monasterii restituere modis omnibus elaborat. Quoniam igitur, cum idem abbas schismaticam foueat prauitatem, sustinere nolumus, nec debemus, ut ad monasterium, presertim per schismaticum reuertatur. Per apostolica uobis scripta precipiendo mandamus, quatenus si idem abbas schismaticus est, et uos absoluit ab obedientia sua, ipsum ulterius sicut abbatem recipere nullatenus presumatis.

Datum Anagnie, II Kal. Octobris.



MCCXXuII ter. Ad eosdem.---Ut Henricum et Carolum fratres recipiant. 
[Ibid.]


ALEXANDER episcopus, seruus seruorum Dei, dilectis filiis capitulo S. Petri in Wessinsbrunn, salutem et apostolicam benedictionem.

Ex relatione Henrici et Caroli fratrum uestrorum, et ex litteris dilecti filii nobilis uiri ducis Welfonis, manifeste nobis innotuit quod iidem fratres uestri ei, qui apud uos abbatis locum tenebat, adherere minime dubitauerunt, cum idem abbas schismaticus sit, et schismaticam foueat prauitatem. Unde quia prefati monachi, sicut ex  eorum confessione et ex litteris prefati ducis accepimus, recesserunt ab ipso, et ad deuotionem nostram et unitatem catholicam redierunt, nos eos ad nos, sicut uidetur, prompta deuotione conuersos paterna caritate recepimus, ipsosque secundum morem Ecclesie absolui fecimus, et absolutos cum gratia ad ecclesiam uestram duximus remittendos. Mandamus itaque discretioni uestre atque precipimus, quatenus predictos monachos sicut absolutos recipiatis, et faciatis absolutos haberi, quia dignum est et conueniens, ut Dei fidelibus sicut absoluti debeant recipi, quos apostolica sedes iudicat absolutos.

Datum Anagnie, secundo Kalendas Octobris.



ANNO 1174-1176.



MCCXXuIII. Petentibus Rodulfo abbate et monachis Cluniacensibus, thesaurum, honores, obedientes, possessiones Ecclesie Cluniacensis ab abbatibus alienari inuito capitulo uetat. 
[Bibliotheca Cluniac., 1431.]

ALEXANDER episcopus, seruus seruorum Dei, dilectis filiis RODULFO abbati et fratribus monasterii Clun., salutem et apostolicam benedictionem.

Quanto uos et Ecclesiam uestram, que quoad iurisdictionem beati Petri et nostram prouisionem  specialiter nullo mediante noscitur pertinere, intuitu religionis, deuotionis et fidei, qua noscimini, largiente Domino, preeminere, arctiori caritate diligimus, tanto uobis potius uolumus in necessitatibus uestris adesse, et iura uestra propensiori studio et sollicitudine conseruare, ac uobis, in quibus expedit, gratie nostre fauorem, et tuitionis presidium diligentibus impertiri. Sane per dilectum filium nostrum I. monachum uestrum a nobis deuote ac suppliciter postulasti, quod thesaurum Ecclesie uestre, honores ac possessiones, et obedientias, quas inpresentiarum eadem Ecclesia possidet; aut in futurum auctore Domino iuste poterit adipisci, te, fili abbas, et quemlibet successorum tuorum, absque communi consensu capituli distrahere  uel alienare deberemus districtius prohibere. Nos igitur commodis ac profectibus uestris cupientes feruenter intendere, et monasterium uestrum uolentes auctore Domino in quiete perpetua et tranquillitate persistere, ut ibidem a secularibus tumultibus liberi, omnipotentis Dei seruitio uacare quietius ualeatis, auctoritate apostolica sub interminatione anathematis prohibemus, ut tibi uel cuilibet successorum tuorum nullatenus liceat thesaurum memorate Ecclesie uestre, quem nunc possidet, uel recuperare, seu iustis modis auctore Domino acquirere poterit: honores etiam, possessiones, siue obedientias ipsius, sine communi consensu capituli, uel sanioris partis, distrahere, uel quolibet  titulo personis extraneis obligare.

Datum Anagnie, XuII Kal. Februarii.



MCCXXIX. Rodulfo et fratribus Cluniacensibus asserit ecclesiam S. Ioannis ab iis constructam. 




MCCXXX. Parthenonis Gudhemensis bona, a Canuto rege eiusque fratre donata, confirmat. 
[LILIEGREN, Diplom. Suecanum, I, 97.]

ALEXANDER episcopus, seruus seruorum Dei, dilectis in Christo filiabus monialibus in Gudhem, salutem et apostolicam benedictionem.

Iustis petentium desideriis dignum est nos facilem  prebere consensum et uota que a rationis tramite non discordant, effectu hinc prosequente complenda. Eapropter, dilecte in Christo filie uestris iustis postulationibus grato concurrentes assensu, quidquid ex dono regis Canuti uel fratris eius seu aliorum predecessorum suorum in prescripta uilla rationabiliter possidetis, uobis et eidem monasterio uestro auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat hanc paginam nostri confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Anagnie, XIu Kal. Februarii.



ANNO 1175-1176.



MCCXXXI. Ad Petrum cardinalem S. Chrysogoni, apostolice sedis legatum.---Conqueritur de Parisiensi episcopo, quod archidiaconatum, contra mandatum pape et appellationem factam, contulerit. 
[MANSI, Concil., XXI, 964.]

Si innotesceret carissimo in Christo filio nostro Ludouico illustri Francorum regi, quam grauiter de insolentia et temeritate Parisiensis episcopi, qui contra mandatum nostrum, et appellationem a te  super hoc ad nos interpositam, archidiaconatum ecclesie sue, non sine graui contemptu et iniuria nostra, non est ueritus pro sua uoluntate conferre, sanctorum Patrum institutionibus et Romane Ecclesie detractum sit dignitati, in patientia, sicut credimus, sustineret tantam et tam grauem presumptionem debita seueritate puniri: nec moueretur, sicut commotus esse dicitur, super eo quod tam horrendum et detestabile factum non duximus approbandum. uerum ne latere possit regiam magnitudinem quam grauiter in facto ipso lesa sit sanctorum Patrum auctoritas et dignitas apostolice sedis, que in appellationibus ex maiori parte consistit, uolumus, et tue discretioni mandamus, quatenus  prefatum regem adeas, sibique plene, prudenter et diligenter aperias, quam grauiter censure sacrorum canonum et auctoritati Romane Ecclesie sit detractum, super eo quod prefatus episcopus post appellationem quam de mandato nostro ad nos interposuisse dignosceris, prescriptum archidiaconatum dare presumpsit, et quomodo ex hoc prauum et iniquum exemplum transibit ad posteros: cum sine lesione canonice sanctionis, et derogatione iustitie, non possit incorrectum relinqui quod contra appellationem a quolibet attentatur. Hec autem et alia diligenter proponendo, predictum regem a proposito et institutione sua super hoc studeas sollicite reuocare. Sed si ab hoc reuocari non poterit, proponas ei ex parte nostra, quod sue gratissime  deuotionis intuitu factum ipsius episcopi, quantumcunque graue nobis sit et molestum, et sanctorum Patrum institutioni contrarium, equo animo sustinemus, et episcopo et nepoti dilecti filii nostri Galterii regii camerarii offensam istam duximus remittendam. Nec eis occasione huius offense aliquod grauamen seu molestiam inferemus, et sententiam, si qua propter hoc in ipsos lata est, relaxamus, et prosecutionem appellationis eis remittimus, si quam interposuisse noscuntur. Ceterum ne nos uel dilectus filius Grat. subdiaconus noster tantam confusionem uideamur et uerecundiam sustinere: prefato regi suadeas, ut honori nostro et eiusdem G. taliter in hac parte prouideat, ut dignam possimus inde consolationem recipere, et regiam prouidentiam  merito in Domino commendare.

Datum Anagnie, uIII Idus Nouemb.



ANNO 1176



MCCXXXII. Parthenonem S. Iustine Lucensem tuendam suscipit, eiusque disciplinam, possessiones, iura confirmat. 
[MURATORI, Antiq. Ital., u, 567.]

ALEXANDER episcopus, seruus seruorum Dei, dilectis in Christo filiabus Cecilie abbatisse Sancte Iustine Lucane, atque sororibus tam presentibus quam futuris monasticam uitam professis in perpetuum

 Prudentibus uirginibus que sub habitu religionis accensis lampadibus per opera sanctitatis iugiter se preparant ire obuiam Sponso, sedes apostolica debet presidium impertiri. Eapropter, dilecte in Domino filie, uestris iustis postulationibus clementer annuimus, et prefatum monasterium, in quo diuino estis obsequio mancipate, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Deum, et beati Benedicti regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque  possessiones, etc., in quibus hec propriis duximus exprimenda uocabulis. Possessiones uero et bona que idem monasterium infra ciuitatem Lucanam uel extra habet, uidelicet libellaria et tenimenta in loco Flexo et in eius finibus, in uico Solari et in eius finibus, et in Marlia et eius finibus, in Lammari, in Tassignano, in Capannore, in Paganico, in Antraccole, et eorum finibus, in uico Moriano, in Arepentina, in plebe de Turre, et in eius finibus, in plebe monasterii Sigeradi, in plebe Sancti Stephani et in eius finibus, in plebe Sancti Micarii et in eius finibus, in loco Caprili et in eius finibus, in loco Auane et in eius finibus, quas Auanenses ab ipsa Ecclesia detinuerunt et detinent, in plebe de Computo et in eius finibus, in Calcinaria,  in ualiuo, in Gallicano, in Aluerni, in Ponte Colphi, in Filicaio, in Saxorosso, in Castro Falfi. Preterea liceat uobis, uiros et mulieres liberas et absolutas, que sui compotes se monasterio uestro reddere uoluerint, ad conuersionem recipere, et in monasterio uestro sine contradictione qualibet retinere. Statuimus etiam ut nulla persona uos uel monasterium uestrum sine manifesta et rationabili causa, interdicti audeat sententiam promulgare. Obeunte uero te nunc eiusdem loci abbatissa, uel tuarum quarumlibet succedentium, nulla ibi qualibet subreptionis astutia uel uiolentia preponatur, nisi quam sorores communi consensu, uel sororum pars sanioris consilii secundum Dei timorem et beati Benedicti regulam preuiderint eligendam.  Cum autem commune interdictum terre fuerit, liceat uobis, clausis ianuis, non pulsatis campanis, exclusis interdictis et excommunicatis, suppressa uoce diuina officia celebrare. Decernimus ergo ut nulli omnino hominum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et Sancte Rufine episcopus.
    Ego Ioannes presbyter cardinalis Sanctorum Pauli et Pammachii.
    Ego, etc.


Datum Anagnie per manum Gratiani, sancte Romane Ecclesie subdiaconi et notarii, XuIIII Kal. Februarii, indictione IX, Incarnationis Dominice  anno 1175, pontificatus uero domni Alexandri pape tertii anno XuII.



MCCXXXIII. Ad Petrum cardinalem S. Chrysogoni, apostolice sedis legatum.---Ut regem Francorum et principes aliosque ad sumendam crucem hortetur. 
[MANSI, Concil., XXI, 970]

Innotuit nobis ex litteris karissimi in Christo filii nostri Manuelis illustris Constantinopolitani imperatoris, quod ipse in manu forti Turcarum terram ingressus, ciuitates et castra ferro et igne consumpsit, et in medio terre soldani Iconii ciuitatem quamdam magnam et populosam construxit,  ubi Latinos et Grecos qui eam custodiant posuit, et per ciuitatem ipsam magne regioni Turcarum per Dei gratiam dominatur. Usque adeo, quod uiam sepulcri Domini uisitandi omnibus Christianis, tam Latinis quam Grecis, reddidit, Domino faciente, securam. Unde quia idem imperator firmum uotum se asserit et propositum gerere, ab impugnatione illius nefande gentis nullatenus abstinere, donec auctore Domino contra gentem ipsam perficiat quod inceperat, nos uolentes iuxta petitionem suam eius pium propositum promouere, regibus et principibus orbis, et aliis fidelibus, exhortationis apostolice scripta direximus, ut ad confundendam gentem illam, et exaltandum nomen fidei Christiane, obtentu pie deuotionis fideliter et diligenter  intendant. Monemus itaque discretionem tuam attentius, et mandamus, quatenus tam regem quam principes, comites et barones, et alios Dei fideles regni Francorum, ad hoc idem sollicitis monitis et hortationibus labores inducere, ita quod persuasio tua in operis effectu clarescat, et nos prudentiam tuam et sollicitudinem digne possimus in Domino commendare.

Datum Anagnie, Iu Kal. Februarii.



MCCXXXIu. Ad clericos Alexandrine Ecclesie.---De nouo episcopo ipsis concesso uel aliunde translato. 
[Ibid., col. 911.]

De nouitate et necessitate processit quod presente  nuntio Mediolanensis Ecclesie, nulla precedente electione, auctoritate nostra uobis et Ecclesie uestre electum prouidimus. Et ideo, ne possit ex hoc uobis uel successoribus uestris preiudicium fieri, auctoritate uobis apostolica duximus prouidendum. Eapropter, dilecti in Domino filii, presenti scripto statuimus ut ex hoc uobis non preiudicetur in posterum, quominus, obeunte electo qui nunc est, et suorum quolibet successorum, uos et successores uestri de episcopis uestris electionem liberam habeatis, sicut canonici ecclesiarum cathedralium, que Mediolanensi Ecclesie subiacent, habere noscuntur. Nulli ergo omnino hominum liceat hanc paginam nostre constitutionis infringere, uel ei aliquatenus contraire. Si quis autem hoc attentare  presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, III Kal. Februarii.



MCCXXXu. Compositionem a Willelmo archiepiscopo Remensi, apostolice sedis legato, factam inter fratres S. Petri et capellanos ecclesiarum S. Ioannis, S. Nicolai, S. Iacobi Gandauensium confirmat.





MCCXXXuI. Monasterii Camaldulensis bona et priuilegia confirmat. 
[Annal. Camaldul., Iu, 52.]


ALEXANDER episcopus, seruus seruorum Dei, dilectis filiis . . . Camaldulensi priori eiusque fratribus, tam presentibus quam futuris, regularem uitam professis, in perpetuum.

Officii nostri nos admonet et inuitat auctoritas pro ecclesiarum statu satagere, et earum quieti ac tranquillitati salubriter auxiliante Domino prouidere, Dignum namque et honestati conueniens esse dignoscitur ut qui ad earum regimen, Domino disponente, assumpti sumus, eas et a prauorum hominum nequitia tueamur, et beati Petri atque sedis apostolice patrocinio muniamus. Eapropter, dilecti in Domino filii, uestris postulationibus clementer annuimus,  et predecessorum nostrorum felicis memorie Paschalis, Eugenii, Anastasii et Adriani Romanorum pontificum uestigiis inherentes, precipimus et presentis decreti auctoritate sancimus, ne cuiquam omnino persone, clerico, monacho, laico cuiuscunque ordinis aut dignitatis, presentibus aut futuris temporibus liceat congregationes illas et loca illa que Camaldulensis eremi siue cenobii disciplinam et ordinem susceperunt, queque hodie sub illius regimine continentur ab eius ullo modo subiectione et unitate diuidere, que uidelicet loca et congregationes conseruande unitatis gratia singularibus uisa sunt uocabulis adnotanda:

In episcopatu Aretino monasterium Sancti Saluatoris Berardingorum, Sancti Petri in Rota, Sancte  Marie in Agnano, Sancti Quirini in Rosa; eremus Fleri, monasterium Sancti uiriani, Sancti Bartholomei in Anglare; iuxta Balneum monasterium Sancte Marie in Triuio; in Galiota, monasterium Sancte Marie in Insula; in episcopatu Montis Feretrani monasterium Montis Herculis; in episcopatu Forumpopiliensi hospitale Almerici; in episcopatu Pensauriensi monasterium Sancti Decenti, eremus Faioli; in episcopatu Bononiensi monasterium Sancti Archangeli iuxta castrum Britti, Sancti Felicis; in episcopatu Florentino monasterium Sancti Petri in Laco, Sancti Saluatoris iuxta ciuitatem; in episcopatu Fesulano monasterium Sancte Marie in Poplena et ecclesiam Sancte Margarite; in episcopatu uulterrano monasterium Sancti Petri in Fontiano,  Sancte Marie in Policiano, Sancti Petri in Cerreto, Sancti Iusti prope ciuitatem; in episcopatu Pisano monasterium Sancte Marie de Morrena, monasterium Sancti Stephani in Cinctoria, Sancti Sauini in Montione; in ipsa ciuitate monasterium Sancti Michelis, Sancti Frigidiani, Sancti Zenonis; in episcopatu Lucano monasterium Sancti Saluatoris in Cantiniano, Sancti Petri in Puteolis. Item in Sardinia, in archiepiscopatu Territano monasterium Sancte Trinitatis de Saccaria, ecclesiam S. Eugenie in Samanar, ecclesiam S. Michelis et S. Laurentii in uanari, ecclesiam S. Marie et S. Ioannis in Altasar, ecclesiam S. Marie in Contra, ecclesiam S. Ioannis et S. Simeonis in Saluenaro, ecclesiam  S. Nicolai de Trulla, ecclesiam S. Petri in Scano, ecclesiam S. Pauli in Contrognano, ecclesiam S. Petri in Olim. Item in Tuscia in episcopatu Clusino, ereremum uiui in monte Amiato cum omnibus supradictorum locorum pertinentiis; uillam preterea de Maiona quam emistis ab Henrico preposito et reliquis canonicis cum omnibus pertinentiis suis; uillam de Montione quam emistis ab abbate Sancte Flore quemadmodum in uestris chartulis continetur et uobis a bone memorie papa Anastasio mediante iustitia adiudicata est et scripti sui sententia confirmata Ad hec monasterium de Urano uobis et conuentui uestro, saluo iure Rauennatis Ecclesie, auctoritate apostolica confirmamus. Omnia igitur supradicta monasteria cum omnibus ad ipsa pertinentibus  statuimus et apostolice sedis auctoritate sancimus tanquam corpus unum sub uno capite, id est sub priore Camaldulensis eremi, temporibus perpetuis permanere, et illius discipline obseruatione persistere, sub illo, inquam, priore qui ab ipsius congregationis abbatibus siue prioribus, et ab eremitis regulariter electus, prestante Domino, fuerit. Porro congregationem ipsam ita sub apostolice sedis tutela perpetuo confouendam decernimus ut nulli episcoporum facultas sit aliquod ex his monasterium absque prioris conniuentia, uel apostolice sedis licentia excommunicare, uel a diuinis officiis interdicere. Fratribus autem ipsis licentia sit, a quo maluerint catholico episcoporum consecrationum, seu ordinationum sacramenta suscipere.

 Datum Anagnie per manum Gratiani sancte Romane Ecclesie subdiaconi et notarii, XuI Kal. Aprilis, indict. IX, Incarnationis Dominice anno 1175, pontificatus uero domni Alexandri pape III anno XuII.



MCCXXXuII. Ubaldo archiepiscopo Pisano primatum Sardinie asserit.  




MCCXXXuIII. Ad monachos S. Georgii Lucensis.---Ut ecclesiam quam per pecuniam acquisierant resignent. 
[MANSI, Concil., XXI, 1080.]


ALEXANDER episcopus, seruus seruorum Dei, dilectis filiis preposito et monachis S. Georgii Lucani, salutem et apostolicam benedictionem.

Ad aures nostras peruenit quod, cum ecclesiam S. Matthei de Fossa Natali, quam contra statuta et decreta sanctorum Patrum quadraginta libris emeratis, et per uiolentiam et fauorem consulum Lucane ciuitatis longo tempore tenueratis, ad commonitionem canonicorum Lucane Ecclesie in capitulo seu per presbyterum, qui ibidem moratur, simpliciter, fili preposite, refutasses, tandem electus Lucanus eam iam dicto presbytero sub obedientiam tuam regendam  et gubernandam commisit, et in hanc partem non eam quam decuit grauitatem et maturitatem seruauit. Unde quoniam non est uobis tutum, sed omnino periculosum, ecclesiam quam per pecuniam acquisiuistis, amplius detinere, et expediret uobis de tali acquisitione penitentiam agere, et digne Deo per congrue satisfactionis opera reconciliari, cum huiusmodi contractus iniquus fuerit et Simoniacam sapiat prauitatem; uniuersitatem uestram monemus, mandamus atque precipimus, quatenus sicut salutem et famam uestram diligitis, prelibatam ecclesiam penitus derelinquatis, ne uos de ipsa uel bonis eius ulterius intromittatis, quia hoc in graue damnum et iacturam, nec non etiam periculum ordinis et religionis uestre posset procul  dubio redundare. Nos quoque de Simonie uitio acriter cogeremur punire.

Datum Anagnie, III Idus Aprilis.



MMCCXXXIX. Priuilegium pro monasterio uallumbrosano. 
[UGHELLI, Italia sacra, III, 221.]

ALEXANDER episcopus, seruus seruorum Dei, dilectis filiis IACOBO uallumbrosano abbati, eiusque fratribus, tam presentibus quam futuris, regularem uitam professis, in perpetuum.

Desiderium quod ad religionis propositum et animarum salutem pertinere dignoscitur, auctore Domino, sine aliqua est dilatione complendum. Quia igitur propositum uestrum, diuina preeunte ac subsequente  sequente clementia, religionis uestre simplicitas, bone opinionis odorem, et prope et longe positis aspirauit, nos uestro prouectui, annuente Domino, prouectus adiungere cupientes, ad exemplar predecessorum nostrorum felicis memorie Paschalis et Adriani Romanorum pontificum, cenobium uestrum pro beate Marie semper uirginis reuerentia, cui dicatum est, in Romane Ecclesie proprietatem et tutelam atque protectionem apostolice sedis, suscipimus, et apostolice illud auctoritatis priuilegio munientes ab omnium personarum iugo liberum permanere decernimus. In primis siquidem statuentes ut ordo monasticus, qui ibidem secundum Deum, et beati Benedicti regulam noscitur institutus,  perpetuis temporibus inuiolabiliter obseruetur. Preterea quascunque possessiones, quecunque bona, etc., in quibus hec propriis duximus exprimenda uocabulis: Monasterium S. Saluii, monasterium sanctissime Trinitatis de Florentia, monasterium Strumene, monasterium de Osolla, et S. Iacobi de Castello monasterium, monasterium Passiniani, et S. Michelis de Senis et de Alpiano, monasterium de Cultu bono, de Monte Pisis, monasterium de Monte Scalario, et de Nerano, monasterium de Fiuilo, monasterium de Cappiano, monasterium S. Pauli Pisani, et S. Michelis de Plaiano, et S. Michelis Saluenero in Sardinia, monasterium S. Angeli de Pistorio, monasterium de Pauiano, monasterium S. Marie de Prato, monasterium de uaiano,  monasterium de Opleto, monasterium de Monte Plano, monasterium de fonte Thaonis, monasterium de Musceto, monasterium de Monte armato, monasterium S. Cecilie, S. Reparate, monasterium de Trecento, monasterium de Crispino, monasterium de Razolo, monasterium de Buio Cesaris, monasterium de Coneo, monasterium de Turri, monasterium de Caprilia, monasterium S. Marci de Placentia, monasterium S. Benedicti de Herba amata, monasterium S. Prosperi de Regio, monasterium de Cauanna, monasterium S. Mercurialis Foroliuiensis, monasterium de Nouaria, monasterium de uercellis, monasterium de Ianua, monasterium S. Pauli de Terdone, monasterium Brixiense, monasterium ueronense, monasterium S Carpophori,  monasterium Astense, monasterium S. Angeli Guniperiti.

Chrisma uero, oleum sanctum, consecrationes altarium, seu basilicarum, et ordinationes clericorum, liceat uobis a quocunque malueritis episcopo catholico et Romane Ecclesie gratiam atque communionem obtinente, recipere, qui nostra fultus auctoritate, que postulantur, indulgeat. Sancimus insuper ut nulli episcoporum fas sit in uos excommunicationis, uel interdicti sententiam promulgare, utque in speciales estis filios apostolice sedis assumpti, nullius alterius iudicium temere subeatis. Nulli quoque liceat aliquod uestre religionis monasterium a loci sui stabilitate reuellere, ac remouere sine abbatis et congregationis communi  consensu. Constituimus autem, ut omnium predictorum monasteriorum caput, quod in ualle Umbrosa situm est monasterium habeatur: sane cum terminus uite pastori uestro, diuina dispositione, contigerit, qui eius loco substituendus fuerit, quia et uobis, et aliis omnibus preesse debebit omnium, qui ceteris presunt monasteriis, consensu, et iudicio eligatur. Quod si forte ex ipsis abbatibus quilibet, Domino disponente, ad hoc generale regimen electus fuerit, ad uestrum principale cenobium principaliter transeat, et eius mox iudicio sicut in diebus uenerande memorie Ioannis primi abbatis uestri factum constat, cetera omnia unita uobis monasteria disponantur. Decernimus ergo ut  nulli omnino hominum liceat prefatum cenobium temere perturbare, aut eius bona, uel possessiones auferre, minuere, seu temerariis uexationibus fatigare, sed omnia, etc., usque profutura, salua sedis apostolice auctoritate. Si qua igitur, etc.

    Ego Alexander catholice Ecclesie episcopus ss.
    Ego Ubaldus Ostiensis episcopus subscripsi.
    Ego Bernardus Portuensis S. Rufine episcopus ss.
    Ego Ioannes presb. card. SS. Ioannis et Pauli, tit. Pammachii subscripsi.
    Ego Albertus presb. card. tit. Sancti Laurentii in Lucina subscr.
    Ego Guillelmus presb. card S. Petri ad uincula ss.
    Ego Boso presb. card S. Pudentiane, tit. Pastoris subscripsi
     Ego Ioannes presbyter card. tit. S. Marci ss.
    Ego Theodinus presb. card. S. uitalis, tit. uestine subscripsi.
    Ego Manfredus presb. card. tit. S. Cecilie ss.
    Ego Petrus presbyter card. tit. S. Susanne ss.
    Ego Iacobus diac. card. S. Marie in Cosmedin ss.
    Ego Cynthius diaconus cardinalis S. Adriani ss.
    Ego Hugo diaconus card. S. Eustachii iuxta templum Agrippe subscripsi.
    Ego Laborans diaconus card. S. Marie in Porticu subscripsi.
    Ego Raynerius diac. card. S. Georgii ad uelum Aureum subscripsi.


Dat. Anagnie per manum Gratiani S. R. E. subdiac. et notarii, XII Kal. Maii, ind. IX, Incarnat,  Domin. anno 1176, pontif. uero D. Alexandri PP. anno XuII.



MCCXL. Monasterii S. Marie de Florentia bona, iura et priuilegia confirmat. 
[MARGARINI, Bullar. Casin., 20.]

ALEXANDER episcopus, seruus seruorum Dei, dilectis filiis BERNARDO abbati S. Marie de Florentia, eiusque fratribus, tam presentibus quam futuris regularem uitam professis, in perpetuum.

Cum omnium Ecclesiarum sit nobis quanquam immeritis cura commissa, et de omnibus teneamur generalem sollicitudinem gerere illis propensius adesse debemus, que specialiter iuris beati Petri  esse noscuntur. Eapropter, dilecti in Domino filii, uestris iustis postulationibus clementer annuimus, et monasterium uestrum, quod specialiter iuris et proprietatis Romane Ecclesie noscitur esse, sub B. Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum in quo monasterium ipsum situm est  cum pertinentiis suis; castrum de Signa, et tertiam partem castri de Grumulo cum ecclesiis et pertinentiis eorum; curtem de Greue cum ecclesia S. Martini ceterisque possessionibus suis, ecclesiam S. Bartholomei cum curte et terra Berizonis, et Aze uxoris eius de Radda; insuper terram eiusdem de Petroio, seu in quibuscunque locis, cum omnibus pertinentiis suis, castrum Radda cum curte, et ecclesiis, et omnibus ad eam pertinentibus, castri de Tignano tertiam partem cum ecclesiis et pertinentiis suis, ecclesiam Sancti Nicolai in campo Clarentis, cum curte et ecclesiis omnibus ad eam pertinentibus suis, curtem Cacierini cum possessionibus suis, castrum Bibianum cum curte et ecclesiis omnibus  ad eam pertinentibus, ecclesiam S. Martini in loco Confluenti cum pertinentiis suis, ecclesiam S. Martini que est infra ciuitatem iuxta prelibatum monasterium, cum casis, terris et omnibus pertinentiis suis, ecclesiam Sancti Martini in Mensula cum omnibus pertinentiis suis, curtem Montis Domini cum omnibus ad eam pertinentibus, curtem de Mandria cum pertinentiis suis, terram Ioannis filii Teudi cum casis et reliquis possessionibus, sicut Maria et Donatus filius monasterio contulerunt; casas et terras Ioannis filii Boie, ecclesiam Sancti Proculi cum terris et domibus circa se, castrum uicli, cum curte, ecclesiis et omnibus pertinentiis suis. Preterea quidquid de donatione Bonifacii fratris Benedicti quondam abbatis uestri legitime  possidetis, et omnes decimas de uiclo, sicut eas de concessione uenerabilis fratris nostri Florentini episcopi, et decimam de allodio uestro, de curte, de Casalia, de Fusci et de Rochetta, sicut decimam ipsam de concessione Guidonis quondam uulteranni episcopi canonice possidere noscimini, uobis et monasterio uestro auctoritate apostolica confirmamus. Nihilominus etiam liberam institutionem personarum in ecclesiis uestris, sicut eam predecessores uestri et uos ipsi a quadraginta retro annis inconcusse habuisse noscimini, uobis duximus auctoritate apostolica confirmandum. Prohibemus insuper ut nullus episcopus uel ministerialis eius ecclesias uestras, uel earum clericos, indebitis exactionibus, seu molestiis audeat fatigare. aut in  eos excommunicationis, uel in uos seu monasterium uestrum interdicti sententiam, sine mandato Romani pontificis uel legati ab eius latere destinati ferre presumat. Sane noualium uestrorum que propriis manibus aut sumptibus colitis, siue de nutrimentis uestrorum animalium decimas uel primitias a uobis uel a monasterio uestro, nullus presumat exigere. Chrisma uero, oleum sanctum, consecrationes altarium seu basilicarum, ordinationem monachorum uel clericorum uestrorum, qui ad sacros ordines fuerint promouendi, a Florentino recipietis episcopo, siquidem catholicus fuerit, et gratiam atque communionem apostolice sedis habuerit, et ea gratis et absque prauitate uobis uoluerit exhibere, alioquin quemcunque  malueritis adeatis antistitem, qui nostra fultus auctoritate, uobis quod postulastis indulgeat. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati sint uel interdicti, nullus obsistat, salua tamen iustitia illarum ecclesiarum de quibus mortuorum corpora assumuntur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed illibata omnia et integra conseruentur eorum pro quorum gubernatione et sustentatione concessa sunt, usibus  omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco sua iura seruantibus sit pax Domini nostri Iesu Christi, quatenus et hifructum  bone actionis percipiant, et apud districtum iudicem premia eterne pacis inueniant. Amen, amen, amen


Signum Alexandri pape III:


uIAS TUAS, DOMINE, DEMONSTRA MIHI. SANCTUS PETRUS, SANCTUS PAULUS.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Bernardus Portuensis et S. Rufine episcopus.
    Ego Ioannes presbyt. card. SS. Ioannis et Pauli, tit. Pammachii.
    Ego Albertus presb. card. tit. S. Laurentii in Lucina.
    Ego Guillelmus presb. card. tit. S. Petri ad  uincula.
    Ego Boso presb. card. S. Pudentiane tit. Pastoris.
    Ego Ioannes presb. card. tit. S. Marci.
    Ego Theodinus presb. card, S. uitalis tit. uestine.
    Ego Manfredus presb. card. tit. S. Cecilie.
    Ego Petrus presb. card. tit S. Susanne.
    Ego Iacobus diac. cardin. S. Marie in Cosmedin.
    Ego Cynthius diac. card. S. Adriani.
    Ego Hugo diac. card. S. Eustachii iuxta templum Agrippe.
    Ego Laborans diac. card. S. Marie in Porticu.
    Ego Raynerius S. Georgii ad uelum Aureum diacon. cardin.


 Datum Anagnie per manum Gratiani sancte Romane Ecclesie subdiaconi et notarii, II Kal. Maii, indict. IX, Incarnationis Dominice anno 1716, pontificatus autem domini Alexandri pape III anno XuII.



MCCXLI. Rogero archiepiscopo Eboracensi mittit exemplum litterarum Willelmi Scotie regis, post pacem cum Anglorum rege factam ab ipso petentis ut Scotie Ecclesia Ecclesie Eboracensi subiiciatur. 
[WILKINS, Concilia Magne Britannie, I, 481.]

ALEXANDER episcopus, seruus seruorum Dei, uenerabili fratri ROGERO, Eborum archiepiscopo, apostolice sedis legato, et dilectis filiis decano  et canonicis Eborum, salutem et apostolicam benedictionem.

Utilitati Ecclesie uestre in hac parte prouida sollicitudine consulere ac proficere cupientes, tenore litterarum karissimi in Christo filii nostri Willielmi illustris regis Scotie, de uerbo ad uerbum, nichil addito uel dempto scribi fecimus, et sub sigillo nostro uobis duximus transmittendum, ut in perpetuam memoriam habeatis. Quarum siquidem litterarum tenor talis est:

»Reuerendissimo domino et Patri Alexandro, Dei gratia summo pontifici, Willelmus, eadem gratia rex Scotie, salutem et deuotam reuerentiam. Nouerit sanctitas uestra quod de subiectione Ecclesie  Scotie, quam Eboracensis Ecclesia antiquo iure sibi uindicat, tam et scriptis authenticis, que inspexi, quam ex relatione et testimonio uirorum antiquorum, authenticorum et ueredicorum diligenter ueritatem inuestigando comperi, quod ab antiquis temporibus ad Eborum Ecclesiam de iure pertineat, et quod possessionem eius hostilitate et potentia regum predecessorum meorum amiserit, sed iam per gratiam Dei inter dominum meum regem Anglie et me, pace in perpetuum reformata, suppliciter postulo, quatenus domino meo regi et regno suo, et Eborum Ecclesie predictam subiectionem et possessionem uestra auctoritate, omni occasione et appellatione remota, restitui et reintegrari precipiatis, nec sine maximo damno meo,  et terre mee detrimento pretermitti potest, quin ita fiat, quam in pace reformata ita per dominum meum regem et me conuenit, et illud idem iuramento firmaui. Scio enim quod in maximum periculum animarum nostrarum redundaret, si quod pro certo scimus competere debere, effectui non manciparetur.

ualeat semper sanctitas uestra.«

Datum Anagnie, III Idus Maii.



MCCXLII. Ad Petrum S. Chrysogoni presbyterum, et Hugonem S. Angeli diaconum, cardinales.---Ut regis Francorum filia uel ducatur a filio regis Anglorum, uel patri restituatur. 
[MANSI, Concil., XXI, 965.]


ALEXANDER episcopus, seruus seruorum Dei, dilectis filiis PETRO S. Chrysogoni presbytero, et HUGONI S. Angeli diacono, apostolice sedis legatis, salutem et apostolicam benedictionem.

Cum filia karissimi in Christo filii nostri Ludouici illustris Francorum regis, quam iam pridem Henricus illustris rex Anglorum filio suo Richardo duci Aquitanie in matrimonio copulandam susceperat, ad annos nubiles peruenisse dicatur, idem rex Francorum uidetur grauiter de nobis conqueri, quod nobis, sicut asserit, tolerantibus, nec ei eadem filia sua restituitur, nec a prefato duce traducitur, sicut traduci deberet. Quoniam igitur idem  Francorum rex ad horum alterum instat, nos sibi nolentes in hac parte, sicut non debemus, deesse, cum indignum sit, absonum et absurdum, ut filia ipsius regis tali modo debeat diutius detineri, discretioni uestre per apostolica scripta precipiendo mandamus, quatenus prefatum regem Anglorum communiter et diuisim ex parte nostra et uestra sollicitis monitis et hortationibus laboretis inducere, ut memoratam filiam eiusdem regis infra duos menses a prenominato duce magnifice, sicut decet utrumque regem, traduci faciat, aut eam predicto restituere non postponat. Si uero neutrum istorum ad commotionem uestram infra prescriptum terminum fecerit, in tota prouincia Cantuariensi, sublato appellationis remedio, omnia diuina,  preter baptisma paruulorum, et penitentias morientium, donec horum alterum faciat, auctoritate nostra prohibeatis officia celebrari. Et si nec sic resipuerit, totum comitatum Pictauensem simili sententie supponatis. Porro si unus uestrum his exsequendis noluerit uel non potuerit interesse, alter uestrum ea nichilominus exsequatur.

Datum Anagnie, XII Kal. Iunii.



MCCXLIII. Priuilegium pro monasterio S. Ioannis in uenere. 
[UGHELLI, Italia sacra, uI, 709.]

ALEXANDER episcopus, seruus seruorum Dei, dilectis filiis ODERISIO abbati monasterii S. Ioannis  in uenere et uniuersis fratribus tam presentibus quam futuris regulariter substituendis in perpetuum.

uox clamantis in deserto: Parate uiam Domini, rectas facite semitas Dei nostri, monet nos iter rectitudinis ingredi, quoniam fortitudo simplici uia Domini recta: ergo petentibus non est denegandus auditus, quia seruorum Dei quieti pro nostro est officio prouidendum, quatenus a secularibus tumultibus liberi, in uia Domini simplicibus animis fortiter ambulare preualeant. Quapropter, fili in Christo legitime Oderisi abba, tuis, tuorumque fratrum iustis deprecationibus exorati ad honorem S. Dei Genitricis et uirginis Marie, S. precursoris Domini Baptiste Ioannis cenobium eius nomini dedicatum,  in quo omnipotenti Domino unanimiter deseruitis in apostolice sedis gremio perenniter confouendum, prestante Deo, auctoritate presentis priuilegii communimus, priuilegiorum siquidem formam sequentem, que uestro cenobio a nostris predecessoribus sanctis, uidelicet Leone, uictore, Nicolao et Urbano collata sunt uobis uestrisque successoribus illa omnia perpetuo possidenda confirmamus, que Transmundus comes Transmundi ducis, et marchionis filius in comitatu Teatino, Pinnensi, Aprutiensi, Firmano, et Termulano, uestro noscitur monasterio obtulisse, cetera quoque, que aliorum oblatione fidelium in ius uestrum, et dominium deuenerunt, uidelicet:

 In comitatu Teatino has cellas S. Ioannis in Malotrauerso, S. Zacarie, S. Benedicti, S. Romani, S. Seuerini, S. Marie ad capellam secus Ortonam, S. Pauli et S. Petri cum Burgo, qui ex latere est. Item ecclesiam S. Georgii, S. Philippi de Palatio, S. Angeli cum tertia parte portus Ortone, S. Marie iuxta riuum qui dicitur Fricius in Curte Ateana, SS. Martyrum Legontiani, et Domitiani cum mille modiis terre iuxta se in curte de Agrame, S. Calari, et SS. uirginum Auree, et Petronille, S. Ambrosii, S. Martini, S. Stephani, ad collem in Bessi, S. Crucis cum duodecim marnatis hominum, S. Angeli intra oppida septem, ex aduerso S. Nicolai. Item cellam S. Ioannis in Rocca cum oppido suo, S. Thome cum oppido suo, S. Farmanni, S. Eusanii  cum castello suo, S. Apollinaris cum castello suo, S. Nicolai cum castello suo, S. Marie Inca cum castello suo, S. Marie in Crypta Trinea, S. Angeli in Pesclo, S. Angeli in Ortecle cum oppido suo, S. Marci, S. Quirici, S. Lucie in Argelli, S. Pantaleonis, S. Crucis in Alento cum oppido Mucela, S. Ansuini, S. Ioannis in Retro, S. Pauli in Piscaria cum oppido suo, S. Laurentii in Piscaria cum quarta parte de transuerso eiusdem fluminis, et quarta portus eiusdem; S. Nicolai cum oppido Sangro, S. Cantiane in castello Palledo, S. Martini de filiis Teodaldi, S. Petri in Batinario cum fara sua, S. Agathe, S. Pancratii, S. Iustini de casole, S. Petri in Lauro, S. Petri de Linari cum Castello Resse, S. Petri in Parlasi, S. Marie in ualle, S.  Marie in Eramo, S. uiti in Portule. Oppida uero hec Fossam cecam, Castellum muratum, Rocca de Sclauis, Giruli, Laternum, Montes Octauiani, Guastura, Meruli, Porcile, Milianico, Castellum uetus, Balerianum, Faram Benedicti Filii Uberti, faram filiorum Bederochi, Montem S. Siluestri, Petrarium, Senellam, Castellinum, Castrum Aymonis, Turricellam, Monte collis Marsini, Ilicem, Riuum iustum, Maclam, Scorriosam, Casale S. Benedicti, Morum Riuum, Petri Peschi. In comitatu Pinnensi cellam S. Marie Anfrisano, S. Marie in Ponzano cum castello Casauetere, S. Michelis in Boccarieto cum fara sua, et fara de Saratico, S. Michelis in Fine cum fara et pogio suo, S. Petri in Campo rotundo, S. Marie in Loquiano cum pogio suo, S. Marie in  Riuo Sonuli, S. Ioannis in aqua uiua cum casali suo, S. Petri, S. Ioannis ad Ponticulum, S. Antonii, S. Marie in Rigulo, S. Saluatoris in Casa nigra, S. Margarite in Legoniano, S. Io in Carpeneto, S. Angeli in Riuo turbido, S. Marie in ualle, S. Nicolai in Plomba, S. Laurentii iuxta Gomarium, S. Ioannis ad Casam Comuste, castellum ad mare, Speltore, furcam Consenga, Montem siluarium, ciuitatem S. Angeli, Ilicem sancte Crucis, casam Lariti, Ilicem Trallionium, Pizanum, Scurranum, Montem ualterii, Monticulam, Spatulam ruptam, Arsetam, Bifenum, Antianum, Ranchi, Siluam, Mitialianum, Casule murum, Altum castellum ultra montem Peditarum, Sancti Ioannis de  filiis Tribuni. In comitatu Aprutien. cellam Sancti Ioannis in Gomano cum castello suo, Cerrum Bifurch, Sancti Donati in Salinello cum castello Palme, Sancti Stephani ad Mura, et Ecclesiam Sancti Angeli, montem Paganum, Grassianum, Ripam filiorum Azonis, Pogium Mulorum Morelli, curtem de Pedoniano totam, curtem totam de Bucelliano, tertiam partem curtis de Semproniano; in comitatu Firmano cellam S. Nicolai cum castello Paterno, Monteronem, medietatem curtis de supplica, integram curtem de Aquauiua, Montem Bolarium, castellum Rodactarisci, castellum Colinari, ecclesiam S. Passicis. In comitatu integram curtem de Palueniano, in comitatu Camerino Terre cum suis cultoribus. In curte Cesepalumbi mediam curtem  de uisiliano, quartam partem curtis de Albano. In comitatu cellam S. Martini, S. Marie in Contro, cum ea eccl. S. Ianuarii, S. uictorini, S. Laurentii, sextam partem, S. Saluatoris: apud Lisinam, cellam S. Archangeli, Ferrarie, cellam S. Nicolai, in ciuitate eccl. S. Marie ad uineam Talliatam. In principatu Beneuentano eccl. S. Marie, S. Ioannis in Barsica, cella S. Anastasii, in ciuitate hereditatem Leonis Pinnini integram. In Dalmatia apud Bellumgradum cellam S. Thome, similiter etiam teloneum mercatorum, et pretium decimasque et oblationes mortuorum, ex omnibus absque contradictione, uel qua teneatis.

Preterea per presentis decreti paginam apostolica auctoritate statuimus, ut quecunque in cellis,  in ecclesiis, in oppidis, uillis, siluis, pascuis, fluminibus, portibus, littoribus, piscariis, tam maris, quam fluminum, molendinorum, aquarum discursibus, in seruis et ancillis et quibuslibet rebus mobilibus et immobilibus hodie uestrum cenobium iuste possidet, uel in futurum, iuuante Domino, iuste acquirere poterit, firma uobis uestrisque successoribus, et illibata permaneant. Chrisma uero, consecrationes altarium, seu basilicarum, ordinationes aliorum clericorum, qui ad sacros sunt ordines promouendi, a quocunque uolueritis catholico accipiatis episcopo. Intra totius abbatie terminos nullus episcopus nisi a te inuitatus synodum celebrare, uel clericos constringere, ut intelligas curam hanc ad sollicitudinem pertinere non aliter, quam uice  tibi a nobis indulta; obeunte uero te, eiusdem loci abbate, uel tuorum quolibet successorum nullus ibi qualibet astutia, uel uiolentia preponatur, nisi quem fratres communi consensu, uel fratrum pars consilii sanioris, secundum Dominum, et beati Benedicti Regulam elegerint; electus autem ad Romanum pontificem consecrandus accedat. uos uero, filii in Christo legitimi, oportet collatam uobis gratiam in omnibus constitutionibus, et tantis sedis apostolice beneficiis dignis operibus respondere, nec libertate hac in occasionem carnis, et uelamine malitie abutamini, in quanto a secularibus tumultibus liberiores estis, tanto amplius placere Domino totis mentis et anime uiribus procuretis. Decernimus  ergo, etc.

Datum Anagnie per manum Gratiani sancte Romane Ecclesie subdiaconi et notarii, XuI Kal. Iulii, Indict. IX, anno Dominice Incarnationis 1176, pontificatus uero domini Alexandri pape III anno XuII.



MCCXLIu. Gunteramo electo Senensi ecclesiam in Monte Bonizi asserit. 
[UGHELI, Italia sacra, III, 547.]

ALEXANDER episcopus, seruus seruorum Dei, dilecto filio GUNTERAMO Senen. electo, eiusque successoribus canonice substituendis in perpetuum.

 Communi et speciali debito tuis cogimur petitionibus condescendere, et effectum congruum indulgere, ut, qui tenemur uniuersos in suis iustis postulationibus exaudire, tanto tibi amplius uideamur esse propitii, quanto te et Ecclesiam tibi commissam abundantiori diligimus caritate. Eapropter, dilecte in Domino fili, tuis iustis postulationibus grato concurrentes assensu, ecclesiam in monte Bonizi a b. m. Raynerio predecessore tuo in fundo uidelicet quem b. m. q. comes Guido concessit beato Petro, et pie recordat. predecessori nostro Adriano pape, de ipsius predecessoris nostri auctoritate, et concessione constructam de communi consilio fratrum nostrorum tibi et tuis successoribus concedimus et confirmamus, dantes uobis liberam facultatem,  sicut idem predecessor noster dedisse dignoscitur, eamdem ecclesiam sine contradictione qualibet consecrandi, et in ea clericos iuxta uestre uoluntatis arbitrium ponendi et libere ordinandi, non obstante retractatione quam prefatus predecessor noster, super hoc leui et uano errore ductus, ea consideratione fecisse dignoscitur quod locus in episcopatu Florentino consistit, cum in priuilegio ipsius predecessoris nostri contineatur fundum ipsum a memorato comite supra fuisse concessum, et ab eodem predecessore nostro ad ecclesiam ibi construendam sub annuo censu unius bizantii tuo predecessori collatum. Statuimus autem, sicut prefatus predecessor noster noscitur statuisse, ut quicunque de tua diecesi ad locum illum transierit, in omnibus  spiritualibus tibi tantum et successoribus tuis debeant respondere, et uos eamdem quam prius habeatis in eis omnino potestatem. Ceterum ad huius nostre concessionis et confirmationis indicium unum bizantium nobis nostrisque successoribus annis singulis persoluetis.

Decernimus ergo, ut nulli omnino hominum liceat hanc paginam nostre concessionis et confirmationis infringere, uel ei aliquatenus contraire. Si qua igitur in futurum, etc.

    Ego Alexander catholice Ecclesie episcopus.
    Ego Ubaldus Ostiensis episcopus.
    Ego Bernardus Portuensis, et S. Rufine episcopus.
     Ego Ioannes presbyter card. SS. Ioannis et Pauli tit. Pammachii.
    Ego Wil. presb. card. tit. S. Petri ad uincula.
    Ego Boso presb. card. S. Pudentiane tit. Pastoris.
    Ego Ioannes presb. card. S. Marci.
    Ego Theodosius presb. card. S. uitalis uestine.
    Ego Manfredus presb. card. tit. S. Cecilie.
    Ego Petrus presb. card. tit. S. Susanne.
    Ego hycinthus diac. card. S. Marie in Cosmedin.
    Ego Cyntius diac. card. S. Adriani.
    Ego Hugo diac. card. S. Eustachii iuxta templum Agrippe.
    Ego Laborans diac. card. S. Marie in Porticu.


Datum Anagnie per manum Gratiani S R. E. subdiaconi et notarii, X Kal. Iulii, ind. IX, Incarnationis  Dominice an. 1176, pontificatus uero dom. Alexandri pape III anno XuII.



MCCXLu. Priuilegium pro monasterio Boscaudunensi. 
[Gall. Chr. III, Instr., 186.]

ALEXANDER episcopus, seruus seruorum Dei, dilectis filiis GUIGONI abbati Boscaudunensis monasterii, eiusque fratribus regularem uitam professis in perpetuum.

. . . Quapropter, dilecti in Domino filii, prefatum monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque  bona idem monasterium in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, dante Domino, poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis:

Locum qui Boscaudon dicitur cum pertinentiis suis, in quo monasterium ipsum fundatum est, abbatia de Pratis, et abbatia de Lura, quam edificatis cum possessionibus suis, Laueram cum suis possessionibus, domum S. Mauricii cum suis pertinentiis, uineas de Romolono, uineas de Capdauaco, uineas de Moillarou, grangia de Pailheyrol, cum omnibus que in illo territorio habetis, grangiam de  uillario Roberti, et quidquid ibi habetis et possidetis. Sane noualium uestrorum que propriis manibus, aut sumptibus colitis, siue de nutrimentis animalium uestrorum, nullus a uobis decimas exigere presumat. Decernimus ergo ut nulli omnino hominum liceat, etc.

    Ego Alexander catholice Ecclesie episcopus.
    Ego Ubaldus Ostiensis episcopus, etc.


Datum Anagnie per manum Gratiani sancte Romane Ecclesie subdiaconi et notarii, Iu Nonas Iulii, ind. IX, Incarnat. Domin. 1176, pontificatus uero domini Alexandri pape III an. XuII.



MCCXLuI. Priuilegium pro Ecclesia Aquileiensi. 
[UGHELLI, Italia sacra, u, 69.]


ALEXANDER episcopus, seruus seruorum Dei, dilectis filiis uALDERICO preposito et canonicis Ecclesie Aquileiensis, tam presentibus quam futuris canonice substituendis in perpetuum

Quoties illud a nobis petitur, etc., statuentes ut quascunque possessiones quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

 uillam de Melereto cum omnibus finibus, et pertinentiis suis, scilicet cum uilla Sclauorum, que similiter dicitur Meleretum, Palmata, Ronch, et Ronchetas cum agris, uineis, pratis, pascuis, cultis et incultis, siluis et uenationibus usque ad siluam S. Laurentii, et usque ad uillam que dicitur Clauiam, et usque ad uillam que dicitur Antonianum, et usque Feletas, et usque Becinis, et usque ad uillam S. Stephani, et usque ad Risam, et usque ad uillam, que dicitur Perseriano. uilla quoque de Casteone, et de Mursano cum finibus, et pertinentiis suis a uilla S. Andree, usque ad uillam que dicitur Ganarium, et usque ad siluam cum omnibus redditibus suis, cum uineis, agris, pratis, pascuis, cultis et incultis, paludibus et siluis cum uenationibus, cum  aquis, aquarumue decursibus, cum molendinis et piscationibus, uillam etiam de Mariano, et uillam de Carlinis, et uillam S. Georgii, et uillam de Mutiana cum omnibus redditibus suis, una cum omnibus finibus et pertinentiis suis, cum campis, uineis, pratis, pascuis, cultis et incultis, cum aquis, aquarumue decursibus ac molendinis, insulis a mari et a flumine, quod dicitur Carnium, usque ad aquam, que dicitur Aruuinius cum paludibus et piscationibus, cum siluis, et uenationibus, ecclesias baptismales Aquileiensis patriarchatus cum capellis sibi pertinentibus, sicut eas pacifice possidetis. In foro Aquileiensi triginta stationes, et in portu Piri uiginti: quinquaginta mansos in Ossellam cum ecclesiis et decimis, uillam de Farra cum adiacentibus  uillis, uidelicet uilla de Petolan, et Drasam, et Sebredam, et uilla Noua, Gradisca, Bruma, cum omnibus pertinentiis suis a monte, qui dicitur Cars, usque ad Stratam Hungarorum, et usque ad uillam, que dicitur Algo cum ecclesiis et omnibus pertinentiis suis, pratis, siluis, pascuis, cultis et incultis, uenationibus et piscationibus, et omni iurisdictione, imperiali, prout imperator Otto bone memorie Aquileiensi Ecclesie et canonicis tradidit. Etiam in Carnia uillam de Penicles, et uillam de Nogarias, et uillam de Felas in monte S. Petri, et montem de Tenca, et quatuor mansos in uilla de Auale, et uillam de Battalia, et tres mansos apud Ingiam, et nouem mansos apud Pinzan, et quindecim mansos apud Gruans, et quemdam montem apud Auenzon.  Preterea sicut Burkardus aduocatus Aquileiensis Ecclesie, et postea Henricus placitum aduocatie in manu patriarche ualerici refutarunt pro se et successoribus suis super omnibus bonis Aquileiensis Ecclesie attinentibus cum omnibus districtis, usibus, et pertinentiis, ita et nos auctoritate apostolica confirmamus.

Decernimus ergo, etc., salua sedis apostolice auctoritate, et Aquileiensis patriarche canonica iustitia. Si qua igitur in futurum, etc.

Alexander catholice Ecclesie episcopus.

    Ego Ubaldus Ostiensis episcopus.
    Ego Ioannes presb. card. SS. Ioannis et Pauli tit. Pammachii.
     Ego Albertus presb card. tit. S. Laurentii in Lucina.
    Ego Ubaldus presb. card. tit. S. Petri ad uincula.
    Ego Pet. presb. card. S. Pudentiane tit. Pastoris.
    Ego Ioannes presb. card. tit. S. Marci.
    Ego Theodorus presb. card. S. uitalis tit. uestine.
    Ego Manfredus presb. card. tit. S. Cecilie.
    Ego Petrus presb. card. tit. S. Susanne.
    Ego Hyacinthus diac. card. S. Marie in Cosm.
    Ego Cynthius diac. card. S. Adriani.
    Ego Hugo diac. card. S. Eustachii iuxta templum Agrippe.
    Ego Laborans diac. card. S. Marie in Porticu.


Rainerius diac. S. Georgii ad uelum aureum.

 Datum Anagnie per manum Gratiani S. R. Ecclesie subdiac. et notarii, Nonis Iulii, indict. IX, Incarn. Dom. anno 1176, pontificatus uero D. Alexandri pape III anno XuII.



MCCXLuII. Parthenonis S. Marie Suessionensis sororibus concedit »ut donec numerus monialium ad octogenarium reducatur, nullam nisi urgente mortis articulo in sororem recipere, aut numerum ipsum, cum ad eum redacte fuerint, transgredi debeant.« 
[D. GERMAIN, Hist. de N.-D. de Soissons, 442.]

ALEXANDER episcopus, seruus seruorum Dei, dilectis in Christo filiabus abbatisse et sororibus  Sancte Marie Suessionensis salutem et apostolicam benedictionem.

Cum in monasterio uestro tanta sit, sicut accepimus, monialium multitudo, quod de facultatibus eius uix qualitercunque ualeant sustentari, de consilio prudentum et religiosorum uirorum, et de assensu karissimi in Christo filii nostri Ludouici illustris Francorum regis, statutum est ut donec numerus monialium ad octogenarium reducatur, nullam nisi urgente mortis articulo in sororem uestram recipere, aut numerum ipsum cum ad eum redacte fueritis transgredi debeatis. Nos itaque uestris iustis postulationibus benignius annuentes prescriptam constitutionem ratam habemus et firmam eamque auctoritate apostolica confirmamus  et presentis scripti patrocinio communimus. Statuentes ut nulli omnino hominum liceat hanc paginam nostre constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, XII Kal. Augusti.



MCCXLuIII. Robertum Exoniensem et Rogerum Wigorniensem episcopos, et Clarembaldum abbatem Faureshamensem laudat quod Clarembaldum abbatem S. Augustini Cantuariensem deiecerint. 




MCCXLIX. Monachos S. Augustini Cantuarienses hortatur ut, deiecto Clarembaldo, alium sibi abbatem sumant. 


. . . Nos itaque amotionem eius ratam et firmam habentes, eamque auctoritate apostolica confirmantes, discretioni uestre per apostolica scripta precipiendo mandamus, quatenus in personam idoneam et honestam hoc tanto officio congruam, sine qualibet scissura uel scandalo concorditer conuenire curetis, eamque uobis in abbatem et magistrum eligere, per cuius curam et sollicitudinem idem monasterium spiritualibus institutis, Domino cooperante, proficiat, et temporalibus profectibus  augeatur etc.



MCCL. Quidquid Clarembaldus de bonis ecclesie S. Augustini sine assensu capituli fecit, rescindit. 

Nostre sollicitudinis, etc. Et infra. Eapropter, dilecti in Domino filii, uestris iustis postulationibus gratum impertientes assensum et officii nostri debitum prosequentes, quidquid Clarembaldus quondam electus uester, imo destructor ecclesie uestre de bonis et possessionibus ipsius ecclesie absque consilio et assensu totius capituli in eius preiudicium fecisse dignoscitur, auctoritate apostolica cassamus et uiribus omnino carere censemus, etc.



MCCLI. Ad Guidonensem priorem Carthusie eiusque fratres.---Eorum institutum approbat. 
[MANSI, Concil., XXI, 1056.]


ALEXANDER episcopus, seruus seruorum Dei, dilectis filiis GUIDONI priori Carthusie, eiusque fratribus tam presentibus quam futuris in perpetuum, salutem et apostolicam benedictionem.

Cum uos per Dei gratiam multa promereatis gloria meritorum, et uitam solitariam eligentes, diuine contemplationi arctius intendatis, bonus odor religionis uestre ad id nos inducit ut communi et speciali debito quieti uestre debeamus intendere, et iura uestra summopere conseruare.

 Eapropter, dilecti in Domino filii, uestris iustis postulationibus clementer annuimus, uestramque et alias domos ordinis uestri, et cum omnibus bonis, pascuis, possessionibus, quas inpresentiarum iuste et canonice possidetis, aut in futurum iustis modis, prestante Domino, poteritis adipisci, sub beati Petri, et nostra protectione suscipimus, et presentis scripti priuilegio communimus, et terminos, quos rationabiliter statuistis, uobis et domibus uestris auctoritate apostolica confirmamus.

Ad hec auctoritate apostolica arctius interdicimus, et sub interminatione anathematis prohibemus, ne quis infra terminos uestros, uel domorum uestrarum, hominem capere, furtum seu rapinam  committere, uel homicidium facere audeat, aut homines ad domos uestras uenientes, uel ab eis redeuntes, quomodolibet conturbare, ut ob reuerentiam Dei, et locorum uestrorum infra hos terminos, non solum uos et fratres uestri, sed etiam alii plenam pacem habeant et quietem. Adiicientes quoque statuimus, ut dimidiam leucam a terminis possessionum, quas habetis, nulli religioso liceat quodlibet edificium constituere, uel possessiones acquirere.

Decernimus ergo ut nulli omnino hominum liceat uos super possessionibus uel pascuis uestris temere perturbare, aut super his uobis molestiam uel grauamen inferre, uel eas ablatas retinere, minuere, uel quibuslibet uexationibus fatigare,  sed illibata omnia et integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes SS. Ioannis et Pauli presb. card.
    Ego Albertus presb. card. tit. S. Laurentii in Lucina.
    Ego Ruer. presb. cardin. S. Petri ad uincula.
    Ego Boso presbyt. cardin. Sancte Pudentiane.
    Ego Ioannes presb. card. tit. Sancti Marci.
    Ego Theodinus presb. card. tit. S. uitalis.
    Ego Petrus presb. card. tit. S. Susanne.
     Ego Hyacinthus S. Marie in Cosmedin diaconus card.
    Ego Cyntius diaconus Sancti Adriani.
    Ego Hugo card. diac. S. Eustachii iuxta templum Agrippe.
    Ego Laborans diac. card. S. Marie in Porticu.


Datum Anagnie per manum Gratiani sancte Romane Ecclesie subdiaconi et notarii, Iu Nonas Septembris, indictione IX, Incarnationis Dominice anno 1176, pontificatus uero D. Alexandri pape III anno XuII.



MCCLII. Ad cardinales in Langobardiam legatos.---Quid hactenus spei dederit Friderici imp. nuntiis de pace Ecclesie acturis. Iubet ut Langobardos in federe confirment, etc.
[PEZ, Thesaur. Anecdot., uI, 397.]


H. [HILDEBRANDO] basilice XII Apostolorum presbytero, et A. [ARDICIONI] S. Theodori diacono cardinali, apostolice sedis legatis.

Pro tractata pace, de qua in Lombardia et in aliis locis uerbum fuerat motum, nuntios F. dicti imperatoris, uidelicet Madeburgensem archiepiscopum, C. cancellarium; Wormatiensem electum, et A. protonotarium eiusdem imperatoris recepimus, instanter et constanter firmantes, eumdem imperatorem circa pacem feruentissimum gerere animum et uoluntatem. Qui cum uehementer apud nos institissent ut ad pacem inter Ecclesiam et imperatorem complendam intenderemus, nec possent obtinere,  quod sine Lombardis, aut sine rege Sicilie, uel Constantinopolitani imperatoris pacem ad plenum et ad solidum statueremus, tandem ne uideremur pacem fugere, quam toto mentis affectu desideramus, uel materiam calumniandi prebere, disposuimus ad instantissimam ipsorum nuntiorum petitionem ad partes Lombardie appropinquare, ut securius et liberius tractatum possimus pacis habere. Condiximus etiam, ut regi Sicilie per litteras nostras significaremus, quod sine tarditate nuntios suos dirigeret, qui pacis tractatui interessent. Ideoque prudentiam uestram monemus, mandamus atque precipimus, quatenus rectores et consules societatis Lombardie sollicitare et monere curetis, ut ad quem locum securius applicare possimus,  et liberius et honestius de pace tractare, nobis sine dilatione significet, et interim societatem et unitatem suam, ne ullum possitis obstaculum sustinere, consolidet et confirmet. uos uero uoluntates et animos ipsorum inuestigetis plenius, et nobis, quidquid apud eos inueneritis, et quid consilii inde sit, uoluntatis nostre sollicitudini cum omni festinantia significetis, et ad corroborationem et conseruationem predicte unitatis inuigiletis.



MCCLIII. Confirmat sententiam a Brixiensi episcopo latam in controuersia inter Placentinum episcopum et Parmensem, super ecclesia Castri Speculi et ecclesia S. Christine, que Placentino adiudicantur. 
[CAMPI, Hist. di Piacenza, III, 364.]


ALEXANDER episcopus, seruus seruorum Dei, uenerabili fratri T[HEOBALDO] Placentino episcopo, salutem et apostolicam benedictionem.

Ex litteris uenerabilis fratris nostri Brixiensis episcopi nobis innotuit quod ipse, recepto mandato nostro super ecclesia que est in castro Speculi, et ecclesia Sancte Christine, de quibus inter te et uenerabilem fratrem nostrum Parmensem episcopum controuersia uertebatur, de causa ipsa que ei fuerat, appellatione remota, commissa, cognouit, et auditis rationibus et allegationibus utriusque partis, de consilio prudentium uirorum sicut ex  scripto sententie per publicam manum notato, manifeste perpendimus utramque ecclesiam tibi adiudicauit, et a prefato Parmensi in petitione te super predicta ecclesia de Speculo, apostolica auctoritate fretus, absoluit. Nos itaque . . . robore conualescere, quod de mandato et auctoritate nostra rationabiliter factum esse dignoscitur sententiam predicti Brixiensis episcopi, sicut ab eo rationabiliter lata est, et in eius scripto authentico continetur, ratam habentes et firmam, eam auctoritate apostolica confirmamus et presentis scripti patrocinio communimus; statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem  omnipotentis Dei, et beatorum Petri et Pauli apostolorum eius se nouerit incursurum.

Datum Anagnie, uI Idus Nouembris.



MCCLIu. Monasterium S. Germani de Pratis tuendum suscipit eiusque bona et priuilegia confirmat. 
[BOUILLART, Hist. de Saint-Germain-des-Prés, Pr., p. 44.]

ALEXANDER episcopus, seruus seruorum Dei, dilectis filiis HUGONI abbati Sancti Germani Parisiensis, eiusque fratribus tam presentibus quam futuris regularem uitam professis in perpetuum.

Monet nos apostolice sedis, cui licet immeriti presidemus, auctoritas, ut de statu omnium Ecclesiarum  generalem debeamus sollicitudinem gerere, et circa tuitionem earum precipue uigilare, que specialiter beati Petri iuris existunt et ad nostram iurisdictionem, nullo mediante, pertinent et tutelam. Eapropter, dilecti in Domino filii, uestris iustis postulationibus clementer annuimus, et monasterium uestrum quod Romane Ecclesie specialiter adherere dignoscitur, ad exempla pie recordationis predecessorum nostrorum Romanorum pontificum, sub beati Petri et nostra protectione suscipimus, et presentis scripti priuilegio communimus. Statuentes ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

In episcopatu Senonensi ecclesiam de Emant, ecclesiam montis Machou, ecclesiam de Matricolis, ecclesiam Beati Germani iuxta Musterolum, ecclesiam Sancti Petri de ueteribus matrialis, ecclesiam de Balneolis. In episcopatu Parisiensi ecclesiam Sancti Germani ueteris infra urbem, ecclesiam uillenoue, ecclesiam de Crona, ecclesiam de ualentone, ecclesiam de Theodosia, ecclesiam de Pirodio, ecclesiam de Antoniaci, ecclesiam de uerrariis, ecclesiam de Auremuilla, ecclesiam de Surisnis.  In episcopatu Carnotensi ecclesiam Sancti Martini de Drocis, ecclesiam Sancte Marie Magdalene de Monte Caluulo, ecclesiam Domni Martini, ecclesiam Laoniarium, ecclesiam de Neeffleta, ecclesias de Septulia. In episcopatu Rothomagensi ecclesiam Sancti Leodegarii, ecclesiam de uilers, ecclesiam de Longuessa. In Suessionensi episcopatu ecclesiam de Nouigento. In Meldensi episcopatu ecclesiam de Colli, ecclesiam Beate Marie de Ramainuillare, ecclesiam de Monteri, ecclesiam de Abeli. In Eduensi episcopatu ecclesiam de Gilli, ecclesiam de uilerbichet, ecclesiam de Marri. In Bituricensi episcopatu, ecclesiam de Britiniaco, ecclesiam Noueuille, ecclesiam de Lemauso. In Pictauiensi episcopatu ecclesiam de Naintriaco,  ecclesiam Sancti Ioannis de foro Castri Eraudi. Predictas autem ecclesias cum omnibus ad eas pertinentibus, sicut eas canonice possidetis, uobis et monasterio uestro auctoritate apostolica confirmamus, presentis scripti pagina statuentes, ut in his representationes presbyterorum sine contradictione qualibet habeatis, sicut predecessores uestri et uos ipsi ab antiquo noscimini habuisse. Si uero presbyteri qui ad representationem uestram in uestris ecclesiis fuerint instituti de temporalibus uobis respondere noluerint, subtrahendi eis temporalia que a uobis tenent, liberam habeatis auctoritate apostolica facultatem.

Decernimus ergo ut nulli omnino hominum liceat prefatum monasterium temere perturbare, aut  eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presbyter cardinalis SS. Ioannis et Pauli tit. Pammachii.
    Ego Albertus presb. cardinalis tituli. Sancti I aurentii in Lucina.
    Ego Willelmus presbyter cardinalis tituli. Sancti  Petri ad uincula.
    Ego Boso presbyter cardinalis S. Pudentiane tituli pastoris.
    Ego Theodinus presb. card. S. uitalis tituli uestine.
    Ego Manfredus presbyt. card. tit. Sancte Cecilie.
    Ego Petrus cardinalis tit. S. Susanne
    Ego Iacobus diaconus cardinalis tit. Sancte Marie in Cosmedin.
    Ego Cynthius diac. card. Sancti Adriani.
    Ego Hugo diac. cardin. Sancti Eustachii iuxta templum Agrippe.
    Ego Laborans diaconus cardinalis Sancte Marie in Porticu.
     Ego Raynerius diac. cardin. S. Georgii ad uerum Aureum.


Datum Anagnie per manum Gratiani sancte Romane Ecclesie subdiaconi et notarii, XuII Kal. Decembris, indictione X, Incarnationis Dominice anno 1177 [1176], pontificatus uero domni Alexandri pape III anno XuIII.



MCCLu. Ecclesie S. Laurentii Florentine protectionem suscipit eiusque bona ac priuilegia confirmat. 
[LAMI, Eccl. Flor. Monum., III, 1780.]

ALEXANDER episcopus, seruus seruorum Dei, dilectis filiis BERNARDO priori S. Laurentii Florentine ciuitatis, eiusque fratribus tam presentibus quam  futuris canonice substituendis, in perpetuum.

Pie uoluntatis postulatio effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatam ecclesiam, in qua diuino mancipati estis obsequio, sub. B. Petri et nostra protectione suscipimus et presentis scripti patrocinio communimus. Statuentes ut quascunque possessiones, quecunque bona inpresentiarum iuste et canonice possidetis, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et  illibata permaneant. In quibus hec propriis duximus exprimenda uocabulis:

Parochiam uestre ecclesie pertinentem, sicut hactenus quiete habuistis; hospitale quod iuxta eamdem ecclesiam S. Laurentii situm est, cum omnibus pertinentiis suis, citinas Sancti Laurentii ibi iuxta positas, ecclesiam S. Marci cum omnibus pertinentiis suis, ecclesiam S. Bartholomei sitam in Faltignano cum omnibus pertinentiis suis, et possessiones omnes quas in eadem curia possidetis, ecclesiam Sancti Andree in Percussine. Quecunque etiam a predecessoribus nostris Romanis pontificibus uobis concessa sunt, et ecclesie uestre eorum priuilegiis confirmata, similiter roboramus.  Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullatenus obsistat, salua tamen iustitia illarum ecclesiarum, a quibus mortuorum corpora assumuntur.

Decernimus ergo ut nulli omnino hominum liceat iam dictam ecclesiam temere perturbare, etc., salua Florentini episcopi canonica iustitia. Si qua igitur in futurum, etc.

    Ego Alexander catholice Ecclesie episcopus.
    Ego Ioannes presbyter cardinalis SS. Ioannis et Pauli tit. Pammachii, ss.
    Ego Albertus presbyter cardinalis tituli S. Laurentii in Lucina ss.
     Ego Guilbertus presbyter cardinalis tit. S. Petri ad uincula ss.
    Ego Boso presbyter cardinalis tit. S. Pudentiane, tit. Pastoris ss.
    Ego Theodinus presbyter cardinalis. S. uitalis tit. uestine ss.
    Ego Manfredus presbyter cardinalis tit. S. Cecilie ss.
    Ego Hyacinthus diaconus cardinalis S. Marie in Cosmedin ss.
    Ego Hugo diaconus cardinalis S. Eustachii iuxta templum Agrippe ss.
     Ego Laborans diaconus cardinalis S. Marie in Porticu ss.
    Ego Raynerius diaconus cardinalis S. Georgii ad uelum Aureum ss.


Datum Anagnie per manum Gratiani sancte Romane Ecclesie subdiaconi et notarii, Iu Kalendas Decembris, indictione X, Incarnationis Dominice anno 1177, pontificatus uero domni Alexandri III pape anno XuIII.



MCCLuI. Ad rectores Marchie.---De pace cum imperatore Friderico, que nunquam confirmanda sit nisi ipsis pariter consulatur. 
[PEZ, Thes. Anecdot., uI, I, 388.]

 A., seruus seruorum Dei, dilectis filiis rectoribus marchie, salutem, et apostolicam benedictionem.

Intelleximus ex litteris quas uestra nobis deuotio destinauit, quomodo imperator non dubitat fingere inter nos et ipsum pacem esse firmatam. Sed quidquid dicat ipse, quidquid dicant et alii, illud uolumus uos pro certo tenere quod inter nos et eumdem imperatorem pax non est iuramento uel scripto firmata, quanquam inter nos et ipsum diu sit de pace tractatum. Licet autem Magdeburgensis archiepiscopus  , O. cancellarius  , Wormatiensis electus  , et protonotarius imperatoris ad nos ab eodem imperatore pro pacis reformatione transmissi apud  nos multum instarent ut pacem Ecclesie redderemus, nunquam tamen nos potuerunt inducere ut pacem Ecclesie sine [pace] uestra et regis Sicilie, et aliorum adiutorum Ecclesie uellemus recipere. Et ideo ut commodius de pace nostra et uestra tractent, ad partes uestras, quantumcunque labor sit etati nostre contrarius, disposuimus adiunctis nobis nuntiis eiusdem regis in persona propria laborare. uos itaque uiriliter agite, et in Domino confortamini, ac uestro pio proposito persistentes, donec pax consummet societatem uestram, in eodem proposito propensius solidandam, certi pariter et securi quod firmata non est, nec, auctore Deo, firmabitur sine uestra.



MCCLuII. Domus S. Iuliani de Pereyo protectionem suscipit eiusque bona omnia confirmat. 
[HENRIQUEZ, Regule, constit, et priuil. ord. Cisterc., II, 506.]


ALEXANDER episcopus, seruus seruorum Dei, dilectis filiis GOMETIO priori Sancti Iuliani de Pereyo, eiusque fratribus tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, omnino nos decet libenter concedere, et petentium desideriis congruum  suffragium impertiri. Quapropter, dilecti in Domino filii, uestris iustis supplicationibus clementer inclinati, et prefatam domum S. Iuliani in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus . . . . . Preterea quascunque possessiones, quecunque bona eadem domus Sancti Iuliani in presentiarum iuste et canonice possidet, aut in futurum concessione pontificum, largitione regum, oblatione fidelium, seu aliis iustis modis, prestante Domino, poteritis adipisci, firma uobis uestrisque successoribus et illibata manere censemus. In quibus hec propriis duximus exprimenda uocabulis:

Ipse locus in quo dicta ecclesia sita est, cum pertinentiis suis, cum terris, uineis, siluis, pratis  pascuis, aquis et molendinis. Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas uel primitias extorquere presumat. Liceat uobis clericos seu laicos absolutos ex hoc seculo fugientes, ad conuersionem recipere, et eos sine contradictione aliqua retinere. Preterea inhibemus, ne alicui post emissam in eo loco professionem, sine licentia prioris discedere liceat, nullusque ad se uenientem sine communi litterarum testimonio, nisi ad strictiorem uitam transire uoluerit, penes se retinere audeat. Preterea omnibus Christi fidelibus, exceptis excommunicatis aut interdictis, ut in eo loco sepulturam eligere libere possint, nullusque  eis contradicere presumat, concedimus; saluo tamen iure illarum ecclesiarum a quibus ipsorum decedentium corpora assumuntur. Et quanto te uel aliquem ex successoribus tuis mori contigerit, nullus per subreptionem, astutiam uel uiolentiam substituatur, sed ille quem fratres communi consensu, uel maior et sanior pars, secundum Dei timorem elegerint.

Decernimus ergo ut nulli omnino hominum liceat prefatam domum temere perturbare, etc., salua sedis apostolice auctoritate, et diecesani episcopi canonica iustitia. Si qua igitur, etc.

Datum Beneuenti per manum Gratiani sancte Romane Ecclesie subdiaconi et notarii, Iu Kal. Ianuarii, indict. X, Incarnationis Dominice anno  1176, pontificatus uero domni Alexandri pape III anno XuIII.



MCCLuIII. Petro, tit. S. Chrysogoni presbytero cardinali, apostolice sedis legato, mandat ut monasterium S. Maglorii Parisiense tueatur, a Ludouico Francorum rege sibi commendatum. 
[MANSI, Concil., XXI, 968.]

ALEXANDER episcopus, seruus seruorum Dei, dilecto filio PETRO tit. Sancti Chrysogoni presbytero cardinali, apostolice sedis legato, salutem et apostolicam benedictionem.

Ita sollicite nos et attente rogauit carissimus in Christo filius noster Ludouicus illustris Francorum  rex pro monasterio Sancti Maglorii Parisiensis, quod iura ipsius monasterii preter commune debitum illesa uolumus et integra conseruare, et te ad hoc sollicitis exhortationibus commonere. Inde est quod discretionem tuam monemus attentius et mandamus, quatenus, dum in terra fueris, iura prescripti monasterii auctoritate legationis qua fungeris, quantum in te est, protegas attentius et defendas, et ita prescriptum monasterium satagas in suis iustitiis confouere, quod per prouidentiam et sollicitudinem tuam idem monasterium de sui iuris integritate letetur, et nos exinde discretionem et prudentiam tuam non immerito commendare possimus.

Datum Beneuenti, III Kalend. Ianuarii.



MCCLIX. Monasterio Letiensi »de altaribus et omnimoda libertate Ecclesie« bullam tribuit.


Datum Beneuenti per manum Gratiani sancte Romane Ecclesie subdiaconi et notarii, II Kal. Ianuarii, indictione X, Incarnationis Dominice anno 1176, pontificatus uero domni Alexandri pape III anno XuIII.





MCCLX. Monasterii Sancti Gisleni protectionem suscipit eiusque bona et priuilegia confirmat. 
[REIFFENBERG, ibid., uIII, 385.]

 ALEXANDER episcopus, seruus seruorum Dei, dilecto filio LAMBERTO abbati Sancti Gisleni, eiusque fratribus tam presentibus quam futuris, regularem uitam professis, in perpetuum.

Quoties a nobis illud petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. In primis siquidem ut ordo monasticus, qui secundum Deum et beati Benedicti Regulam in eodem loco institutus esse dignoscitur, perpetuis  ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium constructum est, cum omnibus pertinentiis suis, altare de Hersella, altare de Homberghes, altare de Rascenghem, capellam de Herieriponte, molendinum de Roacheries, altare de Louengies, altare de Doulchies et capellam de Squiri, altare de Hunchignies,  cum appendiciis, curtem de Alemannis cum omni decima eiusdem curtis et terre ad ipsam pertinentis, et decimas noualium, et de nutrimentis animalium, nullus a uobis decimas presumat exigere. In parochialibus autem ecclesiis quas tenetis, liceat uobis ciericos eligere et episcopo presentare, quibus, si idonei fuerint, episcopus curam animarum committat, qui de plebis quidem cura episcopo, uobis autem de temporalibus debeant respondere. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Liceat etiam clericos uel  laicos e seculo fugientes et absolutos ad conuersionem recipere, et in uestro monasterio sine contradictione aliqua retinere. Prohibemus insuper ut nulli fratrum uestrorum, post factam in monasterio uestro professionem, fas sit de eodem monasterio absque licentia abbatis sui discedere, discedentem uero sine communium litterarum uestrarum cautione, nullus audeat retinere. Preterea libertates, immunitates et antiquas et rationabiles consuetudines monasterii uestri integras et illibatas presenti decreto manere sancimus. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu,  uel fratrum pars consilii sanioris, secundum Deum et beati Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra et illibata conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum, etc.

    Ego Alexander catholice Ecclesie episcopus.
    Ego Albertus presbyter cardinalis tituli Sancti Laurentii in Lucina.
    Ego Boso presbyter cardinalis Sancte Pudentiane  tit. Pastoris.
    Ego Theodinus presbyter cardinalis Sancti uitalis, tituli uestine.
    Ego Petrus presbyter cardinalis tituli Sancte Susanne.
    Ego Guillelmus Portuensis et Sancte Rufine episcopus.
    Ego Manfredus Prenestinus episcopus.
    Ego Hyacinthus Sancte Marie in Cosmedin diaconus cardinalis.
    Ego Cynthius diaconus cardinalis Sancti Adriani.
    Ego Hugo diaconus cardinalis Sancti Eustachii iuxta templum Agrippe.
    Ego Laborans diaconus cardinalis Sancte Marie in Porticu.


 Datum Beneuenti per manum Gratiani sancte Romane Ecclesie subdiaconi et notarii, II Kal. Ianuarii, indictione X, Incarnationis Dominice anno 1176, pontificatus autem domni Alexandri pape III anno XuIII.



MCCLXI. Archiepiscopum Eboracensem et Cantuariensem eodem loco et numero haberi iubet, modo ut prior habeatur qui prius fuerit ordinatus. 

Antiquam Eboracensis Ecclesie dignitatem integram conseruari, auctore Domino, cupientes, et predecessorum nostrorum Romanorum pontificum uestigiis inherentes, auctoritate apostolica prohibemus ne ulterius aut Cantuariensis archiepiscopus ab  Eboracensi professionem exigat, aut Eboracensis Cantuariensi exhibeat; neque, quod penitus a beato Gregorio prohibitum est, ullo modo Eboracensis Cantuariensis ditioni subiaceat; sed iuxta eiusdem Patris constitutionem ista inter eos honoris distinctio in perpetuum seruetur, ut prior habeatur, qui prior fuerit ordinatus. Sane, si Cantuariensis archiepiscopus ab Eboracensi electo manum consecrationis subtraxerit, quam uidelicet iuxta ecclesiarum suarum morem ab Honorio sedis apostolice institutum sibi, debent, liceat eidem Eboracensi secundum communem consuetudinem et predicti Patris nostri Gregorii sanctionem et domini nostri sancte memorie Paschalis pape mandatum a suffraganeis suis aut a Romano pontifice consecrari.



CIRCA ANNUM 1176.



MCCLXII. Episcopo Exoniensi [al. Wigorniensi] mandat, interdicat Gaufredo electo Lincolniensi, »cum eius non sit electio confirmata, ne archidiaconatum uel prebendam cuiquam concedat.« 




INTRA ANNUM 1159-1177.



MCCLXIII. Ad rectores Lombardie.---Ut Mutinenses a monasterii Nonantulani oppressione reuocent. 
[TIRABOSCHI, Storia dell'augusta badia di Nonantola. II, 275.]


ALEXANDER episcopus, seruus seruorum Dei, dilectis filiis rectoribus Lombardie, salutem et apostolicam benedictionem.

Quanto uos sinceriori caritate diligimus, tanto libentius prudentiam uestram ad ea efficienda inuitamus, per que laudem et gratiam poteritis habere temporalem, et summi Regis gratiam indubitanter obtinere. Inter cetera siquidem que uobis imminent facienda, hoc precipuum esse dignoscitur, ut ecclesias Dei totis uiribus mentis et corporis diligatis, et earum malefactores studeatis omnimodis a temeritatis sue  proposito reuocare. Accepimus autem ex parte dilectorum filiorum nostrorum abbatis et fratrum Nonantulane Ecclesie que, sicut uos nosse credimus, ad iurisdictionem Romane Ecclesie et nostram, nullo mediante, pertinet, quod ciues Mutinenses ipsos et ecclesiam suam grauiter molestantes homines eorum sibi iurare compellunt, et ab ipsis taliter pecuniam extorquere presumunt, non uerentes contra promissionem suam iuramento firmatam uenire, quam sancte recordationis patri et predecessori nostro Eugenio pape, cum olim manus . . . . suas pro consimili facto in eos . . . ciuitatem extendisset, fecerunt. Inde est quod discretionem uestram per apostolica scripta rogantes monemus et exhortamur attentius, quatenus consules  et populum predicte ciuitatis a molestiis et grauaminibus predicte ecclesie et hominum suorum instanter et sollicite reuocetis, ipsos studiose monentes, ut illos a quibus iuramenta contra honorem Dei et nostrum uiolenter extorserunt, iuramentorum ipsorum obligatione prorsus absoluant, et ita efficere laboretis, quod ex hoc uestre deuotionis sinceritas, quam erga nos et Ecclesiam Romanam habetis, plenius elucescat, et nos uobis dilectionis et gratie nostre plenitudinem tanquam specialibus Ecclesie filiis teneamur omni tempore hilari uultu et leto animo exhibere.

Datum Anagnie, XIII Kal. Ianuarii.



MCCLXIu. Petente A. episcopo Laudensi confirmat sententiam ab Ariberto, quondam S. Anastasie presbytero cardinali latam, qua uicedominatus Ecclesie Laudensis Lanfranco de Trissino militi Laudensi ademptus erat. 
[UGHELLI, Italia sacra, Iu 669.]


ALEXANDER episcopus, seruus seruorum Dei, uenerabili fratri A. Laudensi episcopo, salutem et apostolicam benedictionem.

Ex quodam scripto manifeste cognouimus quod, cum A. antecessor tuus uicedominatum Ecclesie tue Lanfranco de Trissino militi Laudensi irrationabiliter concessisset, et concessionem per instrumentum firmasset, Aribertus bone mem. tit.  S. Anastasie presbyt. cardinalis, tunc apostolice sedis legatus, prescriptam concessionem de consilio O. quondam Mediolanen. archiep., Gregor. Pergamen., W. Nouarien. et u. uercellen. episcoporum in presentia O. quondam Cremonem. episcopi et aliorum multorum irritauit, et instrumentum exinde factum, ne in posterum in detrimentum Ecclesie sue posset produci, iam dicto predecessori tuo reddi et cancellari precepit. Nos itaque quod a iam dicto cardinali factum est, ratum habentes, sententiam eius sicut rationabiliter lata est, et in publico instrumento exinde facto continetur,  auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis, etc.

Datum Anagn., III Kal. Ian.



MCCLXu. Ioanni episcopo Casertano scribit de quorumdam tertio gradu coniunctorum matrimoniis dirimendis. 

Super eo quod ex tuis litteris intelleximus, filium Adalardi, latoris presentium, et filium sororis sue, filiabus Stantionis sororis quondam eiusdem A. quas idem S. non de sorore ipsius, sed de alia, quam post ipsam accepit, sustulerat, esse coniunctos,  tue prudentie presentibus litteris innotescat, quod, si ita est, eos sustinere non debes insimul esse, sed potius sunt ab inuicem separandi, quia contubernia potius quam matrimonia possunt uocari, cum huiusmodi affines etiam in tertio gradu coniuncti, non debeant insimul remanere.



INTRA ANNUM 1167 1177.



MCCLXuI. Ad canonicos regulares S. Satyri  .---Hortatur eos ad regularem disciplinam sedulo obseruandam, uetatque ne etiam extra cenobium carnibus uescantur. 
[MANSI, Concil., XXI, 994.]


ALEXANDER episcopus, seruus seruorum Dei, dilectis filiis capituli S. Satyri, salutem et apostolicam benedictionem.

Eos qui, relictis uanitatibus et mundanis illecebris, in arctiori uita deuouerunt Domino famulari, summa cura et diligentia uigilare oportet iugiter et intendere, qualiter assumpte religionis habitus moribus et uite concordet, et propositum suum firmum et immobile conseruetur, ne super arenam, sed potius super firmam petram Domini uideantur fundasse. Inde est quod caritatem uestram monemus, mandamus atque precipimus, quatenus dilecto filio nostro abbati uestro omnimodam  obedientiam et reuerentiam deuote et humiliter impendentes, circa cultum religionis et honestatis, et canonici ordinis obseruantiam, sicut olim bone memorie Radulfo  quondam abbati uestro feruenter et unanimiter intendatis, consuetudines illas probatas, que in diebus eiusdem abbatis salubri et rationabili prouidentia in monasterio uestro institute fuerunt pariter et seruate, presertim in carnalis esus abstinentia extra claustrum sicut in claustro nullatenus uiolare tentetis. Si quis autem uestrum contra easdem institutiones temere uenire tentauerit, usque ad  satisfactionem congruam eum eidem sententie subiacere decernimus quam predictus abbas in earumdem transgressores rationabiliter statuisse [dicitur,] quod in capitulo nullus uestrum pro euitanda disciplina in uoce appellationis prorumpat. Et si pro tali causa duxerit appellandum, appellationem ipsam nullius momenti esse censemus, quominus secundum ordinis instituta regulari discipline subdatur.

Datum Beneuenti.



INTRA-ANNUM 1173-1177.



MCCLXuII. Ad Parisiensem et Siluanectensem episcopos.---Cluniacensibus restitui faciant nemus de Sagitta uocatum ab Hu. pincerna regis Francorum ablatum. 
[BOUQUET, Recueil, Xu, 938.]


ALEXANDER episcopus, seruus seruorum Dei, uenerabilibus fratribus [MAURITIO] Parisiensi et [HENRICO] Siluanectensi episcopis, et dilecto filio [PETRO] abbati S. Remigii Remensis, salutem et apostolicam benedictionem.

Dilecti filii nostri abbas et fratres Cluniacenses per nuntium suum nobis significarunt quod Hu. pincerna karissimi in Christo filii nostri L[udouici] illustrissimi Francorum regis, eis nemus quod Sagitta uocatur, contra iustitiam presumpsit auferre, ipseque sibi reddere penitus contradicit. Quoniam igitur iura predictorum fratrum tanto studiosius  manutenere et conseruare tenemur, quanto eorum monasterium ad iurisdictionem B. Petri ac nostram noscitur specialius pertinere, discretioni uestre per apostolica scripta precipiendo mandamus quatenus predictum Hu. studiosius moneatis et cum omni diligentia laboretis inducere ut memorato abbati et fratribus prefatum nemus cum uniuersis ablatis libere et sine contradictione restituat et in pace deinceps et quiete dimittat, uel sub uestre discretionis examine plenam exinde sibi iustitiam exhibeat. Si autem infra uiginti dies post harum susceptionem neutrum horum adimplere uoluerit, eum publice, appellatione remota, excommunicatum denuntietis, et in tota terra ipsius omnia diuina, preter baptisma  paruulorum et penitentias morientium, prohibeatis officia celebrari, nec excommunicationis uel interdicti sententiam sine satisfactione congrua releuetis.

Datum Anagnie, XI Kal. Ianuarii.



MCCLXuIII. Ad R. episcopum S. Andree, et ad alios Scotie episcopos.---Priuilegia eorum confirmat. 
[WILKINS, Concil. Magne Britannie, I, 461.]

ALEXANDER episcopus, seruus seruorum Dei, uenerabilibus fratribus R. episcopo S. Andree, et ceteris episcopis per Scotiam constitutis, salutem et apostolicam benedictionem.

Admonet nos cura suscepti regiminis, et debitum  exigit pontificatis officii fratres et cepiscopos nostros uberiori caritate diligere, et eorum statum integrum et incolumem custodire, et attentiori studio et sollicitudine prouidere, ne iura uel dignitates eorum diminui ualeant, uel alicuius temeritate turbari; quia non possunt de causa sibi commissa esse solliciti, si eis apostolice prouisionis presidium uel fauor deest. Hoc itaque considerato, ne inducti uel uestre deuotionis intuitu prouocati, antiquas libertates et rationabiles consuetudines quas hactenus tam in consecrandis episcopis, quam in aliis habuisse noscimini, uobis auctoritate apostolica confirmamus. Si quis autem contra libertates uel consuetudines ipsas uenire presumpserit, nulli nisi in presentia nostra uel legati a latere Romani pontificis  destinati respondere cogamini. Decernimus ergo ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Dat. Anagnie, IX Kal. Ianuarii.



ANNO 1177.



MCCLXIX. Priuilegium pro monasterio Scotorum S. Iacobi Ratisponensi. 
[RIED, Cod. diplom. Ratisbon., I, 247.]

 ALEXANDER episcopus, seruus seruorum Dei, diletis filiis GREGORIO abbati monasterii Sancti Iacobi, quod in suburbio Ratispone situm est, eiusque fratribus tam presentibus quam futuris, regularem uitam professis, in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et predecessorum nostrorum felicis memorie Calixti, et Patris et predecessoris nostri Eugenii et Adriani Romanorum pontificum uestigiis inherentes, prefatum monasterium, in quo diuino mancipati  estis obsequio, sub beati Petri et nostra protectione suscipimus et presentis scripti priuilegio communimus, in primis siquidem statuentes ut ordo monasticus, qui secundum Deum et beati Benedicti Regulam in eodem loco noscitur institutus, perpetuis temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet aut in futurum iustis modis, prestante Domino, poterit adipisci, firma uobis uestrisque successoribus et illibata permaneant. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati sint, nullus obsistat, salua tamen iustitia illarum  Ecclesiarum, a quibus mortuorum corpora assumuntur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et Ratisponensis episcopi canonica iustitia. Ad indicium autem huius a sede apostolica percepte protectionis bizantium unum nobis nostrisque successoribus annis singulis persoluetis. Si qua igitur in futurum, etc.

    Ego Alexander catholice Ecclesie episcopus.
     Ego Guillelmus Portuensis et S. Ruffine episcopus.
    Ego Manfridus Prenestinus episcopus.
    Ego Albertus presb. cardinalis tit. S. Laurentii in Lucina.
    Ego Theodinus presb. card. S. uitalis tit. uestine.
    Ego Petrus presb. card. tit. S. Susanne.
    Ego Iacobus diaconus card. S. Marie in Cosmedin.
    Ego Hugo diacon. card. S. Eustachii iuxta templum Agrippe.
    Ego Laborans diacon. card. S. Marie in Porticu.


Datum Fogie per manum Gratiani S. R. E. subdiaconi  et notarii, Kalendas Februarii  , indictione X, Incarnationis Dominice anno 1177, pontificatus uero domni Alexandri pape III anno XuIII.

Plumbum: ALEXANDER PP. III.



MCCLXX. Ad Martinum abbatem S. uedasti.---Monasterium S. uedasti sub sua suscipit protectione, uaria ei concedit priuilegia, sed precipue usum dalmatice abbati permittit. 
[MARTEN., Ampl. Collect. I, 901.]


ALEXANDER episcopus, seruus seruorum Dei, dilectis filiis MARTINO abbati S. uedasti eiusque fratribus in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum impertiri suffragium. Eapropter, dilecti in Domino filii, uestris iustis postulationibus clementer annuimus, et prefatum monasterium, quod specialiter nostri iuris esse dignoscitur, sub B. Petri et nostra protectione suscipimus et presentis scripti priuilegio communimus. In primis siquidem statuentes, ut ordo monasticus, qui secundum Deum et B. Benedicti  Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. Sane noualium uestrorum que propriis manibus aut sumptibus colitis, siue de nutrimentis animalium uestrorum, uel que continentur in proprio fundo uillarum uestrarum de Moylens uidelicet et de Ernaumaynil et de Tatiscam, nullus a uobis exigere presumat. Prohibemus itaque ut nullus terras  uel possessiones quas a uestro tenet monasterio, aliis ecclesiis uel monasteriis in uita seu in morte conferre uel ab ipso alienare absque licentia uel assensu uestro presumat. Preterea in ecclesiis quas tenetis, secundum predecessoris nostri bone memorie Urbani pape secundi presbyteros eligatis, et episcopis in quorum parochiis ecclesie uestre site sunt, presentetis, qui si ab ipsis canonice reprobari non possunt, animarum curam ab eis suscipiant et de cura plebis ipsis respondeant; uobis autem pro rebus temporalibus debitam subiectionem exhibeant. Ad hec quoniam illas personas et earum loca decorare debemus singulari prerogatiua honoris et dignitatis et gratie nostre priuilegio communire, quas B. Petro et nobis deuotas  esse cognoscimus, et ad iurisdictionem sacrosancte Romane Ecclesie nullo mediante certum est pertinere, feruorem sincerissime deuotionis et fidei, quam uos et monasterium uestrum circa eamdem sacrosanctam Romanam Ecclesiam specialiter et circa personam nostram constanter et laudabiliter geritis, studiosius attendentes, considerantes quoque quomodo idem monasterium ad ius et dispositionem apostolice sedis principaliter et proprie nullo medio pertineat, tibi, fili abbas, et per te successoribus tuis de consueta clementia et benignitate eiusdem apostolice sedis usum tunice et dalmatice in precipuis festiuitatibus infra missarum solemnia concedimus, ut quanto largitione  muneris et gratie nostre amplius fueritis decorati, tanto circa honorem et obsequium predicte sancte Romane Ecclesie debeatis promptiores inueniri. Preterea altare de Streis, sicut ipsum ex concessione Morinensis episcopi rationabiliter possidetis, uobis auctoritate apostolica confirmamus. Decernimus ergo, etc.

Data Siponti per manum Gratiani S. R. E. subdiaconi et notarii, uII Kalendas Februarii, indictione X, Incarnationis Dominice anno 1177, pontificatus uero domni Alexandri pape III anno XuIII.



MCCLXXI Ecclesie Sancte Marie in Pulsano protectionem suscipit bonaque ac possessiones confirmat. 
[MITARELLI, Annal. Camaldul., Iu, App., 64.]


ALEXANDER episcopus, seruus seruorum Dei, ANTONIO priori Sancte Marie in Pulsano, eiusque fratribus, tam presentibus quam futuris, monasticam uitam professis, in perpetuum.

Quoties illud a nobis petitur . . . . monasterium beate Marie, cui diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti regulam in  eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, etc., in quibus hec propriis duximus exprimenda uocabulis:

Monasterium uidelicet Sancti Iacobi apud Fogiam cum pertinentiis suis, monasterium Sancti Nicolai in territorio eiusdem castri cum pertinentiis suis, monasterium Sancti Stephani quod in Matinanta consistit, cum pertinentiis suis, monasterium Sancti Saluatoris in territorio Placentie cum pertinentiis suis, monasterium Sancti Petri uallisbone cum pertinentiis suis, monasterium Sancti Petri de Cellaria, quod situm est in territorio castri Caluelli cum pertinentiis suis, monasterium Sancti Bartholomei de Carbonaria cum pertinentiis suis, ecclesiam  Sancti Andree in monte Sancti Angeli cum pertinentiis suis, ecclesiam Sancti Pancratii extra portam Transtiberim, ecclesiam Sancte Marie intemerate de Fabroro extra Florentiam, ecclesiam Sancte Marie extra ciuitatem Lucanam in loco qui dicitur Guamo, ecclesiam Sancti Michelis extra Pisanam ciuitatem in loco qui dicitur Orticaria, ecclesiam Sancti Michelis in Meleta, ecclesiam Sancte Marie in pede montis Sancti Angeli, ecclesiam Sancti Ioannis, ecclesiam Sancti Pauli Ciuitatens., ecclesiam Sancti Ioannis Pleuti extra castrum Fogie, ecclesiam Sancte Cecilie monialium, ecclesiam Sancte Marie Fusti ficti et ecclesiam Sancti Ioannis Barani, et ecclesiam Sancti Petri Cripte  noue in Scitella, terras quas habetis in territorio Pleuti, terras quas habetis in territorio Tranensis ciuitatis, terras cum oliuetis quas habetis in territorio Iuuenatii, salinas quas habetis Siponti. Chrima uero, oleum sanctum, consecrationes altarium seu basilicarum, ordinationes monachorum qui ad sacros ordines fuerint promouendi seu clericorum. a diecesano suscipiant episcopo, siquidem catholicus fuerit, et gratiam atque communionem apostolice sedis habuerit, et ea gratis et absque ulla preuitate uobis uoluerit exhibere, alioquin liceat uobis catholicum quem malueritis adire antistitem, qui nostra fultus auctoritate, quod postulatur indulgeat. Abbates etiam obedientiam uestram seu ministrorum uestrorum semper ad uos sicut ad caput suum  respiciant, et eorum correctionem pro suis excessibus, cum opus fuerit, per Pulsanensem abbatem et per successores suos uolumus exerceri. Sancimus etiam ut ordo monasticus seu uita eremitica que in eodem loco est per Dei gratiam instituta, perpetuis temporibus ibidem irrefragabiliter obseruetur, atque in obedientiis seu habitationibus uestris nonnisi religiose persone degere permittantur. Adiicientes etiam, ut iuxta uotum atque permissionem uestram laboribus manuum, seu uestrorum animalium, eorumque nutrimentis atque eleemosynis fidelium contenti sitis, et super terram alia quelibet non queratis. Sane laborum uestrorum quos propriis manibus aut sumptibus colitis, siue de nutrimentis uestrorum animalium nullus a uobis decimas presumat  exigere.

Decernimus ergo, etc., salua sedis apostolice auctoritate. Ad indicium autem huius a sede apostolica percepte libertatis, duos bisantios singulis annis nobis nostrisque successoribus persoluetis. Si qua igitur, etc.

Datum ueste per manum Gratiani sancte Romane Ecclesie subdiaconi et notarii, u Idus Februarii, indictione X, Incarnationis Dominice anno 1177, pontificatus uero domni Alexandri pape III, anno XuIII.



MCCLXXII. Ecclesiam Monopolitanam, petente Stephano episcopo, tuendam suscipit et bona eius confirmat. 
[Eiusdem tenoris est hoc priuilegium cum bulla Micheli eiusdem Ecclesie episcopo ab Eugenio III anno 1150, Dec. 19, concessa, quam uide Patr. t. CLXXX, sub num. 411.---Alexandri III diplomatis subscriptiones he sunt:]


    Ego Alexander catholice Ecclesie episcopus.
    Ego Manfredus Prenestinus episcopus.
    Ego Boso presbyter cardinalis S. Pudentiane ecclesie, tit. Pastoris.
    Ego Cynthius diac. card. S. Adriani.
    Ego Hugo diac. card. S. Eustachii iuxta templum Agrippe.


Datum . . . per manum Gratiani S. R. E. subdiaconi et notarii, Iu Idus Febr., indict. X, Incarnat. Dominice an. 1177, pontificatus uero D. Alexandri  pape III an. XuIII.



MCCLXXIII. Willelmo archiepiscopo Remensi, apostolice sedis legato, mandat ut, »conuocatis magistris scholarum Parisiensium et Remensium et aliarum circumpositarum ciuitatum, interdicat ne quis dicere audeat Christum non esse aliquid secundum quod homo, quia, inquit, sicut uerus Deus, ita uerus est homo, ex anima rationali et humana carne subsistens.« 
[MANSI, Concil., XXI, 1081.]




MCCLXXIu. Maioris Monasterii protectionem suscipit, bonaque ac priuilegia confirmat. 
[Institut des Prouinces de France, Paris 1845, 2e Série, I, LXXXIu.]


ALEXANDER episcopus, seruus seruorum Dei, dilectis filiis PETRO abbati Maioris Monasterii, eiusque fratribus tam presentibus quam futuris, regularem uitam professis, in perpetuum.

In eo loco sumus et officio, licet immeriti, prouidente Domino, constituti, ut circa uniuersum corpus Ecclesie aciem debeamus nostre considerationis extendere et omnium Ecclesiarum quieti pastorali sollicitudine prouidere. Eapropter, dilecti  in Domino filii, uestris iustis postulationibus clementer annuimus, et monasterium uestrum, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata  permaneant. In quibus hec propriis duximus exprimenda uocabulis:

Ecclesiam Sancte Marie parochialem in castro Meduane sitam, de manu laicali extractam, et de assensu Roberti clerici qui eam tenebat, a bone memorie Hildeberto quondam Cenomanensi episcopo, cum his que idem clericus in ecclesia de Parrinniaco habebat, monasterio uestro rationabiliter collatam; ex donatione quoque ipsius episcopi subscriptas ecclesias, sicut eas legitime possidetis, ecclesiam uidelicet Sancti Wingalei de Castro-Ledo, ecclesiam Sancti Saluatoris de eodem castro, ecclesiam Sancti Iacobi in eodem castro, ecclesiam de Manzeniaco, ecclesiam de Iupileis, ecclesiam Sancte Cecilie, ecclesiam de Lauernet, oblationes  et decimationes hominum uestrorum de Fulgeria, ecclesiam Sancti Nicolai de Sablolio, ecclesiam Sancti Maclouii, ecclesias duas Sancti Martini in predicto castro, ecclesiam de Boheria, ecclesiam de Boareto, ecclesiam de Pratellis, ecclesiam Sancti Martini de Gradis, ecclesiam Sancti Lupi, ecclesiam de Balaio, ecclesiam de Archasseiaco, ecclesiam de Bunione, ecclesiam de uileriis Caroli magni, ecclesiam de Huxedo cum capellis ad eam pertinentibus, uidelicet de Oriniaco, et de Sancto Sulpitio; ecclesiam de Lupiniaco, ecclesiam Sancti Martini de Laualle, ecclesiam Sancti Berteuini, ecclesiam de Loiron, ecclesiam de Curuauetula, ecclesiam de Hahuelledo, ecclesiam de uilla Tremensi,  capellam castri Meduane, ecclesiam Sancte Marie in eodem castro, ecclesiam Sancti Martini in eodem castro, ecclesiam de Comeriis, ecclesiam Sancti Albini de Meleriaco, capellam de Laciaco, capellam de Manciliaco, ecclesiam Sancti Hippolyti de uiuonio cum reliquis ad eam pertinentibus, ecclesiis seu capellis; ecclesiam uidelicet Sancte Marie de Castro Bellimontis, ecclesiam Sancti Andree de eodem castro, ecclesiam Sancti Nicolai de Chalineio, et ecclesiam Sancti Laurentii de Riuo profundo, ecclesiam Sancti Martini de Mareschiaco, ecclesiam Sancte Marie de Murchiaco, ecclesiam Sancti Albini de uineis, ecclesiam Sancti Christophori, ecclesiam de Roulariis, ecclesiam Sancte Marie de Torceio, ecclesiam Sancti Georgii, ecclesiam  Sancte Trinitatis de Sancto Cenerico, et ecclesiam Sancti Cenerici, ecclesiam Sancti Martini de Lauardino et capellam Sancti Petri in eodem castro.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, uel quibuslibet uexationibus molestare, sed omnia integra et illibata conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et Cenomanensis episcopi in supradictis ecclesiis canonica iustitia. Si qua igitur in futurum, etc.

    Ego Alexander catholice Ecclesie episcopus subscripsi.
     Ego Manfredus Prenestinus episcopus subscripsi.
    Ego Ioannes presbyter cardinalis tit. S. Anastasie subscripsi.
    Ego Boso presbyter cardinalis S. Pudentiane tituli Pastoris subscripsi.
    Ego Cynthius diaconus cardinalis S. Adriani subscripsi.
    Ego Hugo diaconus cardinalis Sancti Eustachii iuxta templum Agrippe subscripsi.


Datum uelte [ueste] per manum Gratiani, sancte Romane Ecclesie subdiaconi et notarii, II Kal. Martii, indictione X, Incarnationis Dominice anno 1177, pontificatus uero domni Alexandri pape  anno XuIII.



MCCLXXu. Ad fratres carthusie Seitzensis, quos, ut sancte ac ad ordinis sui normam uitam exigant, hortatur. 
[PEZ, Thes. Anecdot., uI, I, 400.]

ALEXANDER episcopus, seruus seruorum Dei, dilectis filiis abbati et fratribus Carthusiensibus in ualle S. Ioannis morantibus, salutem et apostolicam benedictionem.

Cum diuina inspirante gratia mundo et pompis eius penitus abrenuntiantes, in districte religionis habitu soli Domino elegeritis militare, decet uos diuitias seculi et blandimenta respuere, tribulationes angustias et paupertates patienti animo sustinere,  ut eorum participes effici mereamini, quibus dictum est: Beati pauperes spiritu, quoniam ipsi possidebunt terram [
[UGHELLI, Italia Sacra, u, 404.]

ALEXANDER episcopus, seruus seruorum Dei, uen. fratri PETRO Parentino episcopo, eiusque successoribus canonice substituendis in perpetuum.

Quoties illud a nobis petitur . . . Eapropter, uen. in Christo frater episcope, tuis iustis postulationibus benigniter annuentes, Ecclesiam, cui Deo auctore preesse dignosceris, sub B. Petri et nostra protectione  suscipimus, et presentis scripti priuilegio communimus, statuentes ut quascunque possessiones . . . In quibus hec propriis duximus exprimenda uocabulis:

Monasterium S. Michelis de Subterra, monasterium S. Barbare, monasterium S. Michelis de Pisino, monasterium S. Petronille in Duobus Castellis, monasterium S. Michelis de ualle, ecclesiam S. Marie de Turre cum capellis suis, ecclesiam de Nigrignano cum capellis suis, ecclesiam S. Marie de Campo cum capellis suis, ecclesiam de Rosario cum capellis suis, ecclesiam de Montona cum capellis suis, ecclesiam de Zumesco cum capellis suis, ecclesiam de Hebor cum capellis suis, ecclesiam de ualta cum capellis suis, ecclesiam de uermo cum  capellis suis, ecclesiam de Pisino maiore, et minore cum capellis suis, ecclesiam de Arecio, ecclesiam de uisinat, ecclesiam de Antiniana, ecclesiam de Curicitico cum ecclesiis suis, ecclesiam S. Laurentii cum ecclesiis suis, ecclesiam de Duobus Castellis cum ecclesiis suis, ecclesiam S. uincentii cum capellis suis, ecclesiam de Zimino cum capellis suis, ecclesiam de ualle cum capellis suis, ecclesiam de Medilano, canonicam de Rubino cum capellis suis, ecclesiam de Ursario cum capellis suis, castrum Ursarie cum omnibus appediciis suis, castrum Castellionis cum appendiciis suis omnibus, ecclesiam  S. Iusti cum omni terra sua. Decernimus ergo, etc.

    Ego Alexander catholice Ecclesie episcopus.
    Ego Ioan. presb. card. S. Pudentiane tit. Pastoris.
    Ego Manfredus Prenestinus episc.
    Ego Cynthius diaconus S. Adriani.
    Ego Ugo diaconus card. S. Eustachii iuxta templum Agrippe.
    Ego Hugo S. Angeli diaconus card.
    Ego Raynerius diac. card. S. Georgii ad uelum Aureum.


Datum uenetiis in Riuo alto, per manum Bardi S. Rom. Ecclesie iud. et notarii, Non. Aprilis, indict. X, Incarnat. Dom. 1177, pontificatus D. Alexandri  PP. III an. XuIII.



MCCLXXuII. Monasterii Sancti Benigni Diuionensis bona, possessiones et priuilegia confirmat. 
[PÉRARD, Recueil de pièces seruant à l'hist. de Bourgogne, p. 248.]

ALEXANDER episcopus, seruus seruorum Dei, dilectis filiis IOANNI abbati monasterii Sancti Benigni Diuionensis, eiusque fratribus, tam presentibus quam futuris, regularem uitam professis, in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti  concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Benigni, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis  modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium constructum est, cum omnibus pertinentiis suis. In episcopatu Lingonensi, cellam Sancti Amatoris cum ecclesia Sancti Ferreoli cum atriis, tam ecclesiis, quam aliis rebus ad ipsam pertinentibus; cellam de Grancheio, locum Clementini prati, qui dicitur Mores, in quo conuersi consistunt, qui quidem conuersi ecclesie Diuionensi perpetuo subiecti sint;  precepimus, neue alicuius factione, a tua uel ecclesie Diuionensis subiectione se remoueant, apostolica auctoritate confirmamus, medietatem monete, ut absque permissu abbatis non minuatur, non augmentetur, nec alio transferatur, uestram partem telonei; statuentes ut nulli omnino hominum liceat de cetero super hoc idem monasterium infestare, aut ei exinde aliquam molestiam, aut diminutionem inferre, uillam Dianetum cum appendiciis suis, uillam Castenedum; item Casnetum et Spaniacum, Marcenniacum Norgias Waregas, Sariacum et decimam eiusdem: Longouicum Asiriacum, Plumberias, Prunedum, Escheiriacum, Flaceiacum, Magnum Montem, uiuerias, Salciacum in silua cum decimis eorum. In episcopatu Tullensi, cellam  Bertiniace curtis, cellam de Solini monte, cum ecclesiis uillis, terris et omnibus ad eas pertinentibus; in episcopatu Aeduensi cellam Belne cum ecclesiis et collegio de Prato Pergeolo cum omnibus suis pertinentiis, cellam de Sarmatiaca, cellam de Curtis Bertaldi, cellam cum omnibus ad easdem pertinentibus; in archiepiscopatu Bisuntino, cellam Sancti Marcelli, cellam de Anfonisuilla, cellam de Sacrofagis, cellam de Logia nouella, ecclesiam de Torpa; apud Salinas, cellas Sancti Petri, Sancti Michelis, capellam Sancte Marie Magdalene, et omnia ad eam pertinentia; in episcopatu Cabilonensi cellam Sancte Marie, cellam de Palluel, cum omnibus ad eas pertinentibus; in episcopatu ualentiniensi, cellam Sancti Genesii de monte Madriano cum suis  pertinentiis, ecclesiam de uulpileriis, et de Comas, et de Glum; in episcopatu Diensi, ecclesiam de Bouentia; in episcopatu Baiocensi cellam Sancti uigoris cum suis pertinentiis; in episcopatu Senonensi cellam Sancti Benigni apud uulnonem cum omnibus pertinentiis suis, cellam de Eskino cum omnibus appendiciis suis, cellam de Ruz cum eis que ad ipsam pertinent; capellam de Hes et cum decimis et terris ibidem datis; in episcopatu Gebennensi, ecclesiam de uillare cum omnibus suis appendiciis; in episcopatu Lausanensi cellam Sancte Marie Magdalene de Berlay cum ecclesiis et terris ibidem datis, ecclesiam Sancti Philiberti et Sancti Ioannis Baptiste, ecclesiam de Longeuico, ecclesiam  de Sarceio, ecclesiam de Atiriaco, ecclesiam de Penaio, ecclesiam Sancti Ioannis; apud Ladonam, ecclesiam de uiuariis, ecclesiam de uillare, ecclesiam de Plumbariis, ecclesiam de Prunedo, ecclesiam de Missiniaco, ecclesiam de Spaniaco, ecclesiam de Castnedo, ecclesiam de Marcenniaco, ecclesiam de Norges, ecclesiam de uaresiis, ecclesiam de Eschiriaco, ecclesiam Sancti Apollinaris, ecclesiam de Orgialo.

Sane noualium uestrorum que propriis manibus aut sumptibus, et iumentis colitis, siue de nutrimentis uestrorum animalium, nullus omnino a uobis decimas exigere presumat. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri  deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. In parochialibus autem ecclesiis quas tenetis, liceat uobis clericos eligere, et episcopo presentare, quibus si idonei fuerint, episcopus curam animarum committat, ita ut de plebeis quidem episcopo, uobis uero de temporalibus debeant respondere. Liceat preterea uobis clericos uel laicos, e seculo fugientes, liberos et absolutos, ad conuersionem recipere, et in uestro monasterio absque contradictione aliqua retinere. Prohibemus insuper ut nulli fratrum uestrorum, post factam in loco uestro professionem fas sit, de eodem loco absque licentia abbatis tui, nisi obtentu arctioris religionis,  discedere; discedentem uero sine communium litterarum uestrarum cautione nullus audeat retinere. Preterea libertates et immunitates, et antiquas rationabiles consuetudines monasterii uestri, integras et illibatas presenti decreto manere sancimus.

Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, aut fratrum pars consilii sanioris, secundum Dei timorem et B. Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere,  seu quibuslibet uexationibus fatigare, sed omnia integra et illibata seruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum, etc.

    Ego Alexander catholice Ecclesie episcopus subscripsi.
    Ego Ildebrandus basilice XII Apostolorum presbyter cardinalis subscripsi.
    Ego Ioannes presbyter cardinalis tituli Sancte Susanne subscripsi.
    Ego Boso presbyter cardinalis Sancte Pudentiane tituli Pastoris, subscripsi.
     Ego Theodinus presbyter cardinalis Sancti uitalis tituli uestine subscripsi.
    Ego Petrus de Bono presbyter cardinalis tit. Sancte Susanne subscripsi.
    Ego Hubaldus Ostiensis episcopus subscripsi.
    Ego Gualterius Albanensis episcopus subscripsi.
    Ego Guillelmus Portuensis et Sancte Rufine episcopus subscripsi.
    Ego Manfredus Prenestinus episcopus subscripsi.
    Ego Iacobus diaconus cardinalis Sancte Marie in Cosmedin subscripsi.
    Ego Arditio diaconus cardinalis Sancti Adriani subscripsi.
    Ego Hugo diaconus cardinalis Sancti Angeli subscripsi.


 Datum Ferrarie per manum Gratiani, sancte Romane Ecclesie subdiaconi et notarii, u Kal. Maii, indictione X, Incarnationis Dominice anno 1177, pontificatus uero domni Alexandri pape III anno octauo decimo.



MCCLXXuIII. Ecclesiam Premonstratensem tuendam suscipit eiusque priuilegia confirmat. 
[Le PAIGE, Biblioth. ord. Prem., 632.]

ALEXANDER episcopus, seruus seruorum Dei, dilectis filiis HUGONI abbati Premonstratensi, et ceteris abbatibus et canonicis Premonstratensis ordinis, tam presentibus quam futuris, religiosam uitam professis, in perpetuum.

 In apostolice sedis specula, quanquam immeriti, prouidente Domino, constituti, pro singulorum statu solliciti esse compellimur, et ea sincere tenemur amplecti, que ad incrementum religionis pertinent et ad uirtutum spectant ornatum, quatenus religiosorum quies ab omni sit perturbatione secura, et a iugo mundane oppressionis seruetur illesa, cum apostolica fuerit tuitione munita. Attendentes itaque quomodo religio et ordo uester multa refulgens gloria meritorum, et gratia redolens sanctitatis, palmites suos a mari usque ad mare extenderit, ipsum ordinem et uniuersas domos eiusdem ordinis apostolice protectionis presidio duximus confouendas, et presenti priuilegio muniendas.

 Eapropter, dilecti in Domino filii, uestris iustis postulationibus benignius annuentes, uniuersas institutiones et dispositiones, quas de communi consensu, uel maioris et sanioris partis rationabiliter fecistis, sicut inferius denotantur, auctoritate apostolica roboramus, et presentis scripti patrocinio communimus. uidelicet ut ordo canonicus quemadmodum in Premonstratensi, secundum B. Augustini regulam et dispositionem recolende memorie Norberti quondam Premonstratensis ordinis institutoris, et successorum suorum in candido habitu institutus esse dignoscitur, per omnes eiusdem ordinis ecclesias, perpetuis temporibus inuiolabiliter obseruetur, et eedem penitus obseruantie, iidem quoque libri, qui ad diuinum officium pertinent, ab  omnibus eiusdem ordinis ecclesiis uniformiter teneantur; nec aliqua ecclesia uel persona ordinis uestri aduersus communia ipsius ordinis instituta priuilegium aliquod postulare, uel obtentum audeat quomodolibet obtinere. Nulla etiam ecclesiarum ei quam genuit, quamlibet terreni commodi exactionem imponat, sed tantum Pater abbas curam de profectu tam filii abbatis, quam fratrum domus illius habeat, et potestatem habeat secundum ordinem corrigendi que in ea nouerit corrigenda, et illi ei tanquam patri reuerentiam filialem humiliter exhibeant. Abbas autem Premonstratensis Ecclesie, que mater esse dignoscitur aliarum, non solum in his ecclesiis quas instituit, sed etiam in omnibus aliis eiusdem ordinis et dignitatem et officium patris  obtineat, et ei ab omnibus tam abbatibus quam fratribus debita obseruantia impendatur.

Preterea omnes abbates ordinis uestri, singulis annis ad generale Premonstratense capitulum, postposita omni occasione, conueniant, illis solis exceptis quos a labore uie corporis retardauerit infirmitas, qui tamen idoneum delegare debebunt nuntium, per quem necessitas et causa remorationis sue capitulo ualeat nuntiari. Hi autem qui in remotioribus partibus habitantes, sine graui difficultate singulis annis se nequeunt capitulo presentare, in eo termino conueniant, qui in ipso eis capitulo fuerit constitutus. In quo nimirum capitulo, presidente abbate Premonstratensi, ceterisque consedentibus et in spiritu Dei cooperantibus, de his que ad edificationem  animarum, ad instructionem morum, et ad informationem uirtutum atque incrementum regularis discipline spectabunt, sermo diligens habeatur. Porro de omnibus questionibus et querelis tam spiritualibus quam temporalibus, que in isto capitulo proposite fuerint, illud teneatur irrefragabiliter et obseruetur quod abbas Premonstratensis cum his qui sanioris consilii et magis idonei apparuerint, iuste ac prouide iudicabit. Sane si abbas aliquis uestri ordinis infamis et inutilis, aut ordinis sui preuaricator inuentus fuerit, et prius per patrem suum abbatem, aut per nuntios eius admonitus suum corrigere et emendare delictum neglexerit, aut cedere, si amouendus fuerit, forte noluerit, auctoritate  generalis capituli deponatur, et depositus sine dilatione ad domum unde exiuit, seu ad aliam eiusdem ordinis quam elegerit, reuertatur, in obedientia abbatis, sicut ceteri fratres ipsius domus, firmiter permansurus. Id ipsum etiam alio tempore, si necesse fuerit, et capitulum sine scandalo uel periculo exspectari nequiuerit, per abbatem Premonstratensem et patrem abbatem et alios abbates quos uocauerit fieri licebit. Quod si depositus in se date sententie contumaciter contraire tentauerit, tam ipse quam principales eius, qui de ordine uestro fuerint in sua contumacia fautores, abbate Premonstratensi et ceteris abbatibus, censura ecclesiastica, donec satisfaciant, cerceantur.

uerum cum aliqua ecclesiarum uestrarum abbate  proprio fuerit destituta, sub patris abbatis potestate ac dispositione consistat, et cum eiusdem consilio qui eligendus fuerit, a fratribus eligatur. Electus autem, non quasi absolutus a potestate patris abbatis uel ordinis sui, archiepiscopo uel episcopo professionem, occasione illa non transgrediatur constitutiones ordinis sui, nec in aliquo eius preuaricator existat. Si quis etiam ex uobis canonice electus in abbatem, diecesano episcopo semel et iterum per abbates uestri ordinis presentatus, benedictionem ab eo non potuerit obtinere, ne ecclesia ad quam uocatus est, destituta consilio periclitetur, uice et loco abbatis fungatur in ea, tam in exterioribus prouidendis, quam in interioribus corrigendis, donec aut interuentu generalis capituli uestri, aut  precepto Romani pontificis seu metropolitani, benedictionem suam obtineat. Ceterum si aliqua ecclesiarum uestrarum pastoris solatio destituta, inter fratres de substituendo abbate discordia fuerit, uel scissura suborta, et ipsi facile ad concordiam uel unitatem reuocari nequiuerint, Pater abbas consilio coabbatum suorum eis idoneam prouideat personam, et illi eam sine contradictione recipiant in abbatem. Quam si recipere contempserint, sententie subiaceant, quam Pater abbas cum consilio coabbatum suorum in eos duxerit, circumspectione adhibita, promulgandam. Si que autem ecclesie canonicorum alterius ordinis, ad ordinem uestrum uenerint, ad eam ecclesiam uestri ordinis habeant sine refragatione respectum, in qua uestrum noscuntur  ordinem assumpsisse.

Nulla sane persona ecclesiastica pro benedictione abbatum uestrorum palefridum, aut aliquid aliud exigere, nullus abbatum uestrorum etiamsi exigatur, dare presumat, quia et exigenti et danti nota Simoniace prauitatis et periculum imminet.

Ad hec quoniam Premonstratensis Ecclesia prima mater est omnium ecclesiarum totius ordinis, et patrem super se non habet sicut ad cautelam et custodiam ordinis per tres primos abbates, scilicet de Lauduno, de Floreffia et de Cussiacensi statutum est annua ibidem uisitatio fiat, et ad suggestionem eorum in ipsa domo corrigatur, si quid corrigendum fuerit. Quod si abbas in corrigendo tepidus, et fratres sepius moniti incorrigibiles permanserint,  ad generale capitulum referatur, et sicut melius uisum fuerit, consilio generalis capituli emendetur, et sententia in hac parte capituli sine retractatione aliqua obseruetur. Quoties uero Ecclesia Premonstratensis sine abbate fuerit, ad prefatos tres abbates eius cura respiciat, et a canonicis ipsius ecclesie cum eorum consilio, persona in abbatem idonea eligatur, ad consilium suum quatuor aliis abbatibus ad eamdem ecclesiam pertinentibus pariter aduocatis quos ipsi canonici prouiderint aduocandos.

Liceat quoque unicuique matri ecclesie ordinis uestri cum consilio abbatis Premonstratensis, de abbatibus ecclesiarum, que ab ea processisse noscuntur  sibi quemcunque uoluerint, si tamen idoneus exstiterit, assumere in abbatem. Personam autem de alio ordine nulla ecclesiarum uestrarum sibi eligat in pastorem, nec uestri ordinis aliqua in abbatem monasterii alterius ordinis, nisi de auctoritate Romane Ecclesie, ordinetur. Nulli etiam canonicos uel conuersos uestros sine licentia abbatum suscipere, aut susceptos liceat retinere. Si que uero inter aliquas uestri ordinis ecclesias de temporalibus questio emerserit, non extra ordinem ecclesiastica uel secularis audientia requiratur, sed mediante Premonstratensi abbate et ceteris quos uocauerit, aut caritatiue inter eas componatur, aut auditis utrinque rationibus eadem controuersia iusto iudicio terminetur.

 Quia uero singula que ad religionis profectum et animarum salutem ordinastis, presenti abbreuiationi nequiuerint adnecti, nos cum his que prescripta sunt, consuetudines uestras, quas inter uos religionis intuitu regulariter statuistis, ac deinceps auctore Domino statuetis auctoritate apostolica roboramus, et uobis uestrisque successoribus, et omnibus qui ordinem professi fuerint, perpetuis temporibus inuiolabiliter obseruandas decernimus. Ad maiorem quoque ordinis uestri reuerentiam et regularis discipline obseruantiam, uobis filii abbates subiectos, preuia iustitia et ratione ligandi et eosdem soluendi, penitentia et satisfactione precedente, plenam concedimus facultatem, maioribus et difficilioribus criminibus que manifesta fuerint, metropolitano  uel Romano pontifici reseruatis. De cetero quoniam a strepitu et tumultu secularium remoti, pacem et quietem diligitis, grangias uestras, sicut et atria ecclesiarum a prauorum incursu et uiolentia libera fore sancimus; prohibentes ut ibi nullus hominum, capere, spoliare, uerberare seu interficere, aut furtum uel rapinam committere audeat. Ob euitandas uero secularium frequentias, liberum sit uobis  oratoria in grangiis uestris construere, et in ipsis uobis, et familie uestre diuina officia, cum necesse fuerit, celebrare. Prohibemus insuper ne aliqua persona fratres ordinis uestri audeat ad secularia iudicia prouocare, sed si quis aduersus eos aliquid sibi crediderit de iure competere, sub ecclesiastici examine iudicii experiendi  habeat facultatem. Preterea, sicut a tempore predecessoris nostri pie memorie Innocentii, ex eius priuilegio habetis, nos quoque presentis scripti auctoritate firmamus ut de noualibus que propriis manibus aut sumptibus colitis, seu de nutrimentis animalium uestrorum, nulla ecclesiastica secularisue persona decimas a uobis exigere presumat.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, uel quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate.  Si qua igitur in futurum, etc.

Datum Ferrarie per manum Gratiani, Romane Ecclesie subdiaconi et notarii, u Kal. Maii, indict. X, Incarnationis Dominice anno 1177, pontificatus uero domni Alexandri pape III anno decimo octauo.



MCCLXXIX. Ad Petrum tit. S. Chrysogoni presbyterum cardinalem, apostolice sedis legatum.---Mandat se cum Friderico imperatore nondum pacem fecisse; iubet hortetur Francorum regem ut factas cum Henrico Anglorum rege pactiones obseruet. 
[MANSI, Concil., XXI, 966.]

ALEXANDER episcopus, seruus seruorum Dei, dilecto filio PETRO tit. Sancti Chrysogoni presbytero  cardinali, apostolice sedis legato, salutem et apostolicam benedictionem.

Quod significasti nobis publice per totum regnum Francie predicari nos cum Friderico imperatore pacem fecisse, et ex hoc carissimum in Christo filium nostrum Ludouicum, illustrem Francorum regem, in admirationem non modicam esse inductum, quia nullam per nos certitudinem inde habuit, mirati sumus quomodo ille uir potens huiusmodi sparsit rumores per orbem, per litteras suas denotando nos ad uocationem eius iuisse et pacem firmasse, cum, etsi capitula hinc inde producta fuerint, et spes habeatur quod pax debeat reformari, nullam tamen certitudinem perficiende pacis habemus, quia iam eam ipsi regi significassem, qui  tantum Ecclesie contulit, et se pariter et regnum suum nobis et fratribus nostris plene exposuit. Quod quidem te uolumus predicto regi, utpote amatori et defensori Ecclesie, diligenter proponere, et quod ei statim plenius curabimus, si datum fuerit desuper quod pax reformetur, et studiosius insinuare. De cetero, licet carissimo in Christo filio nostro Henrico illustri Anglorum regi scripta nostra direxerimus, monentes, consulentes et hortantes eum, ut filiam suam predicto regi sine dilatione restituat, uel a filio suo faciat desponsari: quia tamen predictus rex Anglie asserit se paratum esse ad matrimonium complendum, si rex Francie pactiones seruare uoluerit quas secum fecit, prudentiam tuam  monemus et hortamur attentius, quatenus eumdem regem Francie cum omni studio moneas, horteris propensius et inducas quod predicto regi Anglie petitiones illas compleat et obseruet, si honeste sunt; et ita se obligauit, quod eum dedeceat, si eas non compleuerit. Quod si forte non potuerit ad hoc induci, regem Anglie cum omni instantia monere satagas, et inducere modis omnibus elabores, ut de duobus que diximus alterum maturius exsequatur, quia satis ei sufficere debet ut regi filiam reddat, ex quo sibi interpositas petitiones non seruat. Si autem infra quadraginta dies post commonitionem tuam, neutrum horum que dicta sunt impleuerit, in regnum et in terram eius, omni occasione et appellatione cessante, interdicti sententiam proferas.  Et uenerabilibus fratribus nostris, Cantuariensi et Burdegalensi archiepiscopis, et Pictauiensi episcopo, ex parte nostra precipias, ut eamdem sententiam omni occasione et appellatione cessante obseruent, et faciant inuiolabiliter obseruari. uolumus autem ut negotium ipsum secretum teneas, quousque a rege Anglorum certum recipias inde responsum: et hoc ipsum regi Francie diligenter ex parte nostra proponas, quia nec decet, nec expedit, ut ante responsionem regis nostrum publicetur mandatum.

Datum Ferrarie, II Kal. Maii.



MCCLXXX. Priuilegium pro Ecclesia ueronensi. 
[UGHELLI, Italia sacra, u, 1014.]


ALEXANDER episcopus, seruus seruorum Dei, dilectis filiis RIPRANDO archipresbytero ueronensis Ecclesie eiusque fratribus tam presentibus quam futuris canonice substituendis in perpetuum.

Officii nostri nos admonet et inuitat auctoritas pro Ecclesiarum statu satagere, et earum quieti et utilitati salubriter, auxiliante Domino, prouidere; dignum namque et utilitati conueniens esse dignoscitur, ut qui ad earum regimen, Domino disponente, assumpti sumus, eas et a prauorum hominum nequitiis tueamur, et beati Petri atque apostolice sedis  patrocinio muniamus. Quapropter, dilecti in Domino filii, uestris iustis postulationibus clementer annuimus, et prefatam Ecclesiam, in qua diuino mancipati estis obsequio, predecessorum nostrorum Calixti et Innocentii Romanorum pontificum uestigiis inherentes, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus  hec propriis duximus exprimenda uocabulis:

Ecclesias scilicet S. Georgii, S. Ioannis Baptiste, S. Clementis, S. Cecilie, S. Faustini, S. Firmi in Capella, et S. Pauli in Burgo; ecclesiam S. Ioannis Baptiste in ualle, monasterium S. Michelis in Campanea, S. Ioannis Baptiste in Quintiano; ecclesiam S. Petri in Carnario, S. Pauli de Pruno, et Omnium Sanctorum de Nouariis, S. Marie de Turano, S. Cassiani, et Omnium Sanctorum de Martiana, S. Pancratii, S. Georgii in Salsis, S. Michelis de Carmasino, S. Faustini de monte Draconis, S. Prosdocimi cum decima, S. Ambrosii de Casalialto; uillam Quinti, et locum, qui dicitur uila, et Lusiam cum ecclesiis, et decimationibus earum; castella uero et uillas uestras uobis nichilominus  confirmamus, uidelicet Cerreta, Erbetum, Fagnanum, Ponteposserum, Pradelle cum capella, Englare dimidium, Biunde, Porcille, Tresolanum, Gretiana, Martiana, Pulianum, et medium Romagnanum, Pruno, Calmasinum, in Comitatu Trid. Bergusium, Buado, Bulbeno, Badabiones cum capella, siluam etiam que dicitur Collegaria cum piscariis, et tertiam partem nemoris quod dicitur Badaugnano, et palatium cum porta S. Zenonis, oblationem etiam dimidiam monasteriii S. Zenonis in singulis festiuitatibus eiusdem confessoris a diluculo usque ad horam tertiam: decimam quoque ciuitatis, et porte S. Zenonis et burgi; iustas autem consuetudines uestras a predecessoribus nostris uobis confirmatas concedimus et illibatas auctoritate  apostolica conseruari precipimus, etiam ne quis uestrum absque communi omnium consensu, uel partis consilii sanioris bona, redditus, uel possessiones Ecclesie uestre alicui persone dare presumat. Que autem indebite data, uel destructa sunt ad ius, et dominium uestrum libere reuertantur: decimas uero de propriis laboribus uestris, seu etiam redditibus a uobis exigere, uel suscipere laicorum nemo presumat. Decernimus ergo, etc.

    Ego Alexander catholice Eccl. episcopus.
    Ego Hubaldus Ostiensis episcopus.
    Ego Gualterius Albanensis episcopus.
    Ego Conradus Moguntin. archiep., et Sabinensis.
    Ego W. Port. et S. Rufine episcopus.
    Ego Manfredus Prenestinus episc.
     Ego Ildeprandus presbyter card. Basilice XII Apostolorum.
    Ego Ioannes presbyter card. tit. Sancte Anastasie.
    Ego Theodinus presbyt. card. Sancti uitalis, tit. uestine.
    Ego Iacintus S. Marie in Cosmedin diac. card.
    Ego Arditio diac. card. S. Theodori.
    Ego Cynthius diac. cardin. S. Adriani.


Dat. Ferrarie per manum Gratiani, sancte Rom. Ecclesie subd. et notar., Kal. Maii, indictione X, Incarnationis Domini anno 1177, pontif. uero domini Alexandri PP. III anno XuIII.



MCCLXXXI. Ad archipresbyterum et canonicos plebis S. Michelis de Nonantula.---Ne duodecim canonicorum numerus augeatur. 
[TIRABOSCHI, Storia badia di Nonantola, II, 302.]


ALEXANDER episcopus, seruus seruorum Dei, dilectis filiis archipresbytero et canonicis plebis S. Michelis de Nonantula salutem et apostolicam benedictionem.

In his que iuste requiritis, facile fauorem nostrum obtinere debetis, ne uideamur iustas petitiones renuere, quas clementer nos conuenit et efficaciter exaudire. Inde est quod, cum numerositatem canonicorum que erat in ecclesia uestra studiosius attendentes, deliberato, sicut asseritis, consilio  statueritis ut ecclesia uestra duodenario canonicorum numero debeat esse contenta, ita quod ad recipiendum aliquem in canonicum ultra numerum ipsum uos aut successores uestri non debeatis aliqua ratione compelli, nisi possessiones eiusdem ecclesie ita adaucte fuerint, quod pluribus canonicis sufficere possint, nos uestris postulationibus inclinati constitutionem ipsam a uobis, sicut diximus, factam ratam habemus, et firmamus, eamque auctoritate apostolica confirmamus et presentis scripti patrocinio communimus. Nulli ergo omnino, etc.

Datum Ferrarie, III Non. Maii.  .



MCCLXXXII. Ad Albertum archipresbyterum et canonicos Bononiensis Ecclesie.---Eorum priuilegia confirmat. 
[SAuIOLI, Annal. Bologn., II, II, 69.]


ALEXANDER episcopus, seruus seruorum Dei, dilectis filiis archipresbytero ALBERTO et canonicis Bononiensis Ecclesie, salutem et apostolicam benedictionem.

Considerantes deuotionem quam erga nos et Ronanam Ecclesiam geritis, libenter uolumus iustas uestras petitiones admittere et pia desideria uestra effectu prosequente complere. Inde est quod eum de uoluntate uestri episcopi et auctoritate dilecti filii nostri I. basilice Duodecim Apostolorum presbyteri  cardinalis, tunc apostolice sedis legati cum consilio consulum et aliorum sapientum terre, sicut asseritis, sit statutum ut de collegio uestro syndicum debeatis semper habere constitutionem uestram in hac parte ratam habemus et firmam, eamque auctoritate apostolica confirmamus et presentis scripti patrocinio communimus. Ad hec presenti scripto statuimus ut episcopus uester, si quando contigerit in episcopatu suo collectam facere, in ea requirenda et habenda uestro debeat consilio uti. Tres quoque partes decimarum de molendinis, si que de nouo facta sunt, uel in posterum fient, exceptis molendinis religiosorum locorum, si que uobis concessa sunt, auctoritate apostolica  confirmamus. Statuentes ut nulli omnino hominum liceat hanc paginam nostre confirmationis et constitutionis infringere uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum se nouerit incursurum.

Dat. Ferrarie, II Non. Maii.



MCCLXXXIII. Monasterium S. Marie uangadiciense tuendum suscipit bonaque ac iura confirmat. 
[BIANCOLINI, Nolitie Storiche delle chiese di uerona, t. Iu, App., p. 69.]

ALEXANDER episcopus, seruus seruorum Dei, dilectis filiis ISAAC abbati monasterii Sancte Marie  uangadiciensis, eiusque fratribus tam presentibus quam futuris, regularem uitam professis, in perpetuum.

Apostolice sedis cui, auctore Deo, presidemus, nos hortatur auctoritas pro Ecclesiarum statu satagere, et que ad earum sunt quietem disposita, propensiori diligentia stabilire. Eapropter, dilecti in Domino filii, uestris iustis postulationibus clementer annuimus, et predictum uangadiciense beate Marie uirginis monasterium, in quo diuino estis obsequio mancipati, quod utique a recolende memorie Hugone quondam marchione constat esse  constructum, atque a predecessoribus nostris sancte recordationis Siluestro, Calixto et Innocentio Romanis pontificibus libertate donatum est, tanquam ad ius B. Petri et sancte Romane Ecclesie speciali prerogatiua pertinens, apostolice sedis priuilegio communimus; statuentes ut quascunque possessiones, etc., in quibus hoc propriis duximus exprimenda uocabulis:

uillam abbatie, in qua monasterium situm est, cum plebe Sancti Ioannis, uangaticiam cum ecclesia Sancti Michelis, uillam que dicitur Salua terra, cum ecclesia Sancti Antonini, Cauazanam cum ecclesia Sancti Laurentii, ecclesiam Sancti Andree de Ramo de Palo cum pertinentiis suis. Infra ciuitatem uerone ecclesiam Sancti Saluatoris cum suis  omnibus pertinentiis, quascunque etiam possessiones habetis in Ilasi et in Bardulino, et in quibuscunque locis ueronensis episcopatus. In episcopatu uicentino terram de Albareto, in episcopatu Patauiensi ecclesiam Sancti Petri sitam in monte Silicano cum suis omnibus pertinentiis, curtem uallis Almerici cum ecclesia Sancti Andree; in Este ecclesiam Sancti Firmi et ecclesiam Sancti Petri cum pertinentiis suis; in Palso ecclesiam Sancti Michelis, possessiones in curia uille, et in aliis locis eiusdem episcopatus. In episcopatu Adriensi uenetie cum ecclesia Sancti Martini, Broxetum cum ecclesia Sancti Zenonis; in Contina ecclesiam Sancti Sixti, in Gorgnano ecclesiam Sancti Bartholomei, in uilla Comeda ecclesiam Sancti Petri,  et quascunque possessiones in eodem episcopatu habetis, uel comitatu, possessiones in episcopatu Ferrariensi, et in episcopatu Bononiensi, ecclesiam Sanctorum Simonis et Iude de Urbizanis cum pertinentiis suis. Nulli ergo omnino hominum fas sit prefatum cenobium temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura. Predictorum denique nostrorum statuta predecessorum sine ulla seruare uolentes refragatione monasterium ipsum sub Romanorum duntaxat pontificum tuitione, positum a reliquorum  dominio episcoporum cum uniuersis quas nunc possidere dignoscitur ecclesiis, seu quas in posterum iuste acquisierit, omnino liberum et a synodalibus quibuslibet exactionibus absolutum permanere decernimus. Tibi itaque, fili abbas, tuisque omnibus successoribus liceat uestras quascunque ecclesias cum cemeteriis, baptisteriis, capitulis et synodis quiete possidere, atque per proprios ordinare sacerdotes, nullius episcopi obstante contradictione. Clericorum quoque uestrorum promotiones et consecrationes basilicarum, sed et infantium in uillis uestris positorum consignationes, ut a catholicis quos inuitare uolueritis, episcopis pro reuerentia sedis apostolice, nullius interueniente morbo uenalitatis, peraguntur, perpetua stabilitate sancimus. Presbyteris  insuper in parochianis monasterii ecclesiis quocunque tempore constitutis uulgatorum pariter et secretorum criminum sibi commissis populis iniungendi penitentias presentis auctoritate priuilegii indulta licentia. Ad eorumdem etiam spectabit sollicitudinem questiones que de coniugiis emerserint ac difficiliora quoque negotia, ut iuxta sanctorum Patrum terminentur instituta, ad te, fili abbas, tuosque successores. . . . . . Studii preterea uestri sit sacrosanctum chrisma singulis annis per uestros a catholico quocunque uolueritis episcopo legatos accipere, acceptum uero baptismalibus ex more ecclesiis distribuere, sicut omnia hec hactenus fecisse noscimini. Sane curtis abbatie decimas, simulque uangadicie, Saluaterre atque Cauasane,  seu etiam Rami de Pali, ac de territorio Broxeti, atque Saguedi et ueneze pietatis intuitu ex integro uobis habendas concedimus. In aliis autem locis prediorum que propriis a uobis exculta sumptibus fuerint, ac reddituum uestrorum decimationes nostra uobis auctoritate uindicabitis, sicut eas inconcusse a quadraginta retro annis habuistis, et hoc facere consueuistis. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris de suo uel de alieno religiosorum collegio si, quod absit! idoneus ibi repertus non fuerit, secundum Dei timorem et beati Benedicti regulam elegerint, electus autem  ad Romanum pontificem consecrandus accedat. Si qua igitur in futurum ecclesiastica secularisue persona, etc.

Datum Ferrarie per manum Gratiani, sancte Romane Ecclesie subdiaconi et notarii, Nonis Maii, indictione decima, Incarnationis Dominice anno 1177, pontificatus uero domni Alexandri pape III anno XuIII.



MCCLXXXIu. Ad Guidonem prepositum et capitulum Mutinensis Ecclesie.---De numero quatuordecim canonicorum neque augendo neque minuendo. 
[TIRABOSCHI, Memorie storiche Modenesi, III, 69.]

 ALEXANDER episcopus, seruus seruorum Dei, dilectis filiis GUIDONI preposito et capitulo Mutinensis Ecclesie, salutem et apostolicam benedictionem.

Feruens et sincera deuotio, quam circa nos et Romanam Ecclesiam geritis, monet nos propensius et hortatur, ut in his que iuste requiritis, facile nostrum uobis debeamus parare fauorem, presertim cum a nobis ea uos contingat requirere que ad pacem uestre Ecclesie pertineant et profectum. Innotuit siquidem nobis ex tenore litterarum uestrarum quod uos, consideratis facultatibus eiusdem Ecclesie, diligenter deliberato consilio, statuistis ut eadem ecclesia plures quatuordecim canonicis uel pauciores habere non debeat, nisi facultates ipsius Ecclesie ita, Domino largiente, excrescerent,  quod plures posset decenter habere. Nos itaque uestris postulationibus annuentes prescriptam constitutionem a uobis, sicut diximus, factam, ratam habemus et firmam, eamque ex auctoritate apostolica confirmantes presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Ferrarie, uII Idus Maii.



MCCLXXXu. Balderami prepositi et canonicorum S. Marie Magdeburgensium erga Romanam Ecclesiam studium laudat et confirmat. 
[HUGO, Ann. ord. Prem., II, 122.]


ALEXANDER episcopus, seruus seruorum Dei, dilectis filiis BALDERAMO preposito et canonicis ecclesie Sancte Marie in Magdeburg, salutem et apostolicam benedictionem.

Commendamus et digna laude prosequimur integritatem deuotionis et fidei quam erga matrem nostram sacrosanctam Romanam Ecclesiam, et erga personam nostram uos constanter exhibuisse et iugiter exhibere accepimus, propositum et uoluntatem habentes uos et ecclesiam uestram sincere diligere, et de commodis et profectibus ecclesie uestre  opportunitate suscepta propensius in Domino cogitare. Monemus autem uniuersitatem uestram et hortamur attentius, quatenus in tam digno et laudabili proposito usque ad finem laudabiliter perseueretis, et ad suscepte religionis augmentum, et ad felicem perseuerantiam modis omnibus intendatis ut ex hoc gloriam consequi possitis eternam.

Datum uenetiis in Riuo alto, II Idus Maii.



MCCLXXXuI. Ad Hugonem abbatem et fratres S. Germani Parisiensis.---Indulget eis ut Senonensi archiepiscopo procurationes soluere non teneantur, nisi pro quadraginta equitaturis ad summum, et pro quadraginta quatuor hominibus. 
[D. BOUQUET, Recueil, Xu, 956.]


ALEXANDER episcopus, seruus seruorum Dei, dilectis filiis HUGONI abbati et fratribus S. Germani Parisiensis, salutem et apostolicam benedictionem.

Quanto manifestius feruorem tue deuotionis, fili abbas, in multis sumus experti, et monasterium tuum specialius ad nostram iurisdictionem pertinere et tutelam, tanto libentius indemnitati eius monasterii cauere uolumus, et eius commoditatibus sollicitius prouidere. Unde quia, cum Senonensis archiepiscopus a quibusdam ecclesiis quas in eius episcopatu habetis, procurationem recipiat, ipsas cum eo numero personarum et equitaturarum uisitare dicitur, quod eius uisitatio est ipsis ecclesiis admodum onerosa, nos grauamina predictarum ecclesiarum  in hac parte uolentes sollicite prouidere, auctoritate apostolica uobis duximus indulgendum, ut, si prefatus archiepiscopus, uel successores eius ab ecclesiis uestris, in quibus debent procurationem recipere, procurationem pro pluribus quam pro quadraginta equitaturis ad plus, et pro quadraginta quatuor hominibus exegerint, ad eam sibi soluendam, uel ad exhibendum quidquam procurationis obtentu, eedem ecclesie uel uos non possitis aliqua ratione compelli. Nulli ergo omnino hominum liceat hanc paginam nostre constitutionis infringere, uel ei aliquatenus contraire. Quod si quis hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

 Datum uenetiis in Riuo alto, X Kal. Iunii.



MCCLXXXuII. Welfoni duci significat se Ecclesie Steingadensis defensionem contra episcopum Augustensem suscepisse. (uenetiis in Riuo alto, Maii 26.
[Monumenta Boica, uI, 490.]

ALEXANDER episcopus, seruus seruorum Dei, dilecto filio nobili uiro duci WELFONI, salutem et apostolicam benedictionem.

Cum sciamus te honori et incremento sacrosancte Romane Ecclesie diligenter intendere, ac circa personam nostram multa deuotione feruere, te etiam sicut specialem et deuotum Ecclesie filium, quem  sincera in Domino caritate diligimus, cupimus honorare, ac preces et petitiones tuas, in quantum salua honestate nostra possumus, animo libenti admittere, et utiliter effectu prosequente complere. Inde est quod ad ecclesiam, apud quam corpus filii tui est tumulatum, quam uenerabilis frater noster Frisingensis episcopus ad preces tuas consecrauit, sub beati Petri et nostra protectione suscipimus, auctoritate apostolica statuentes ut non liceat Augustensi episcopo uel alii, de prescripta consecratione questionem mouere, aut prefate ecclesie nouas et indebitas consuetudines imponere, uel ipsam seu ecclesiasticos qui in ea Domino seruiunt, indebita molestatione grauare. Sane si omnipotens Dominus dederit quod Ecclesia possit optata pace  gaudere, et quod inter Ecclesiam et imperatorem pax, sicut credimus, reformetur, Augustensi episcopo firmiter precipiemus ne ecclesiasticis in terra tua manentibus, qui a catholicis episcopis ordines susceperunt, occasione perceptorum ordinum per se uel per alios molestiam inferat uel grauamen, et quod ab eorum et ecclesiarum ipsarum indebita molestatione penitus conquiescat.

Datum uenetiis in Riuo alto, uII Kal. Iunii.



MCCLXXXuIII. uisitantibus ecclesiam Sancte Marie de Charitate uenetiis, indulgentiam uiginti dierum concedit. 
[MURATORI, Antiquit. Ital., u, 763.]

ALEXANDER episcopus, seruus seruorum Dei, dilectis  filiis et fratribus Sancte Marie de Charitate, salutem et apostolicam benedictionem.

Cum pro commodo generalis Ecclesie, cuius curam et regimen, licet immeriti, gerimus, uenissemus, Domino ducente, uenetias, ad petitionem uestram inuocati, pro nostri officii debito Nonis Aprilis ecclesiam uestram Spiritus sancti gratia dedicauimus; et omnibus qui in anniuersario dedicationis, uel tribus diebus ante, uel tribus post, eamdem contrito animo et deuote et humiliter uisitauerint, de penitentia sibi iniuncta uiginti dies, confisi de misericordia Iesu Christi, et beatorum Petri et Pauli meritis, duximus indulgendos. Ne igitur illud indulgentie, quod uisitantibus ecclesiam uestram annuatim indulsimus, in posterum a memoria hominum elabatur,  remissionem quam fecimus auctoritate apostolica confirmamus, eamque ad perpetuam memoriam futurorum in scriptis duximus redigendam

Datum uenetiis in Riuo alto, Iu Kal. Iunii.



MCCLXXXIX. Ad prepositum et capitulum Mutinense.---Sancit ne canonicis extra morantibus beneficia conferantur. 
[TIRABOSCHI, Mem. stor. Modenesi, III, 70.]

ALEXANDER episcopus, seruus seruorum Dei, dilectis filiis preposito et canonicis Mutinensibus, salutem  et apostolicam benedictionem.

Cum uelimus uos et Ecclesiam uestram speciali prerogatiua caritatis diligere et honorare, de statu uestro sollicitius duximus cogitandum, ut uestre deuotionis et fidei sinceritas, quam nobis et Ecclesie Romane hactenus incessanter exhibuistis, semper debeat et possit, auxiliante Domino augmentari. Inde est quod, cum ad commodum et utilitatem ecclesie uestre, sicut ex relatione uestra percepimus, statueritis ut in ecclesia ipsa nulli canonicorum extra morantium, nisi forte in scholis fuerit, prebenda de cetero conferatur, nos constitutionem ipsam, sicut de assensu episcopi et uestro facta est, ratam habentes et firmam, auctoritate apostolica confirmamus, et presentis scripti patrocinio  communimus. Statuimus etiam ut nemini liceat parochianos uestros ad sepulturam recipere, nisi salua iustitia ecclesie uestre in parte testamenti. Decernimus ergo ut nulli omnino hominum liceat hanc paginam nostre confirmationis et constitutionis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uenetiis in Riuo alto, III Kal. Iunii.



MCCXC. Ad eosdem.---Intra parecias Mutinenses iniussu episcopi et capituli Mutinensis construi ecclesias uetat. 
[Ibid.]


ALEXANDER episcopus, seruus seruorum Dei, dilectis filiis preposito et canonicis Mutinensibus, salutem et apostolicam benedictionem.

uiris ecclesiasticis et his maxime qui in unitate Ecclesie, immobiliter persistentes beato Petro et nobis fideles sunt admodum et deuoti, propensius adesse tenemur, et de ipsorum commodo et augmento tanto sollicitius cogitare, quanto eos sinceriori caritate diligimus, et eorum iura uolumus attentiori  studio conseruari. Eapropter, dilecti in Domino filii, uestris postulationibus benignius annuentes, auctoritate apostolica statuimus ut nemini licitum sit infra parochias ecclesie uestre uel aliarum ecclesiarum uestrarum sine assensu episcopi uestri et uestro ecclesiam uel oratorium construere, saluis priuilegiis Romane Ecclesie.

Datum uenetiis in Riuo alto, III Kal. Iunii.



MCCXCI. Sententiam ab Equilino et Torcellano episcopis latam, ut monachi S. Nicolai uitalem episcopum Castellanum [uenetum] die Ascensionis Domini recipiant »ad processionem et ad refectionem prestandam,« confirmat. 
[UGHELLI, Ital. Sac., u, 1245.]


ALEXANDER episcopus, seruus seruorum Dei, uenerabili fratri u. Castellan. episcopo salutem et apostolicam benedictionem.

Ea que iudicio statuuntur, in sua debent firmitate consistere, et apostolico robore communiri, ne alicuius ualeant malignitate, uel presumptione turbari. Intelleximus siquidem quod, cum uenerabiles fratres nostri Equilen. et Torcellan. episcopi causam que uertebatur inter te et abbatem et monachos S. Nicolai super susceptione tua ab ipso abbate et fratribus in die Ascensionis Domini in missa maiori, ad processionem et ad refectionem tibi cum tuis prestandam, de mandato nostro, appellatione  remota, suscepissent definiendam: tandem super susceptionem ipsam, processionem et refectionem, rationibus auditis, plenius intellectis, et ueritate rei per confessionem abbatis et monachorum eiusdem monasterii sufficienter cognita, sententiam pro te diffinitiuam tulerunt; quam utique ratam et firmam habentes auctoritate apostolica confirmamus et presentis scripti patrocinio communimus: statuentes ut nulli omnino hominum liceat hanc paginam nostre confirmationis infringere, uel ei aliquatenus contraire; si quis autem hoc attentare presumpserit, indignationem omnipotentis Dei ac BB. Petri et Pauli apostolorum eius se nouerit incursurum.

Dat. uenetiis in Riuo alto, XI Kal. Iunii.



MCCXCII Ad abbatem et fratres S. Audeni.---Ius in ecclesia S. Leufredi de Cruce illis asserit. 
[POMMERAIE, Hist. de Saint-Ouen de Rouen, I, 447.]


ALEXANDER episcopus, seruus seruorum Dei, dilectis filiis abbati et fratribus Sancti Audeni, salutem et apostolicam benedictionem.

Iustis petentium desideriis dignum est nos facilem prebere assensum, et uota que a rationis tramite non discordant, effectu sunt prosequenda. Eapropter, dilecti in Domino filii, uestris iustis postulationibus grato concurrentes assensu, ius et dignitatem quam in ecclesia Sancti Leufredi de Cruce rationabiliter habere noscimini, sicut in authentico  scripto uenerabilis fratris nostri Rotrodi quondam Ebroicensis episcopi, nunc autem Rothomagensis archiepiscopi continetur, auctoritate uobis apostolica confirmamus et presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uenetiis in Riuo alto, Kal. Iunii.



MCCXCIII. Steingadensibus scribit se precibus Welfonis ducis adductum Ecclesiam eorum tuendam suscepisse. 
[Monumenta Boica, uI, 491.]


ALEXANDER episcopus, seruus seruorum Dei, dilectis filiis abbati et fratribus Sancti Ioannis Baptiste de Steingaden, salutem et apostolicam benedictionem.

Significauit nobis dilectus filius noster nobilis uir dux Welfo, quod ecclesiam uestram, que est in suo fundo edificata, et apud quam filius suus est tumulatus, et ipse tumulari elegit, uenerabilis frater noster Frisingensis episcopus ad preces prefati ducis et uestras consecrauit; quia, licet ecclesia ipsa sit in confinio Augustensis et Frisingensis episcopatuum, idem tamen episcopus in priuilegio ecclesie sue reperit prescriptam ecclesiam ad  tuam iurisdictionem spectare. Ne igitur Augustensis episcopus occasione ipsius consecrationis uos uel ecclesiam ipsius indebita molestatione fatiget, eamdem consecrationem ratam habemus et firmam, prohibentes ne predicte consecrationis obtentu, Augustensis episcopus uobis uel ecclesie uestre molestiam seu grauamen irrogare presumat. Ad hec officii nostri debito prouocati, et eiusdem ducis precibus inclinati, et quomodo memoratus dux a principio nostre promotionis nobis deuote adheserit, et fideliter in deuotione nostra et ecclesie perstiterit, nichilominus ad memoriam reducentes, ecclesiam uestram cum omnibus bonis, que inpresentiarum  legitime possidet, aut in futurum iustis modis, prestante Domino, poterit adipisci, sub B. Petri et nostra protectione suscipimus et presentis scripti patrocinio communimus. Statuentes ut non liceat Augustensi episcopo uel alii, uobis uel ecclesie uestre supra prescripta consecratione questionem mouere, aut nouas et indebitas consuetudines imponere, uel uos aut ecclesiam ipsam alias iniuste grauare. Decernimus ergo, etc.

Dat. uenetiis in Riuo alto, Iu Idus Iunii.



MCCXCIu. Ad prepositos Salzburgensem et Gurcensem.---De impedito aduentu Henrici cardinalis. Falsum esse se depositionem Adalberti Salzb. archiep. intendisse, etc. 
[PEZ, Thesaur. Anecdot., uI, I, 389.]


A. episcopus, seruus seruorum Dei, dilectis filiis Salzpurgensi et Gurcensi prepositis, salutem et apostolicam benedictionem.

Cum toties replicetis oppressiones et anxietates quibus Ecclesia uestra affligitur, uobis super his mentis affectu compatimur et condolemus; et si non uerbo uestro ac consilio fratrum uestrorum seu conscientia uos inuenissemus  , quod uobis super tantis laboribus et pressuris consilium et auxilium possemus impendere, toto desiderio impendissemus. Nam in eo sumus desiderio et proposito constituti, ut eidem Ecclesie, quam in deuotione S. Petri et  nostra ita solidatam atque firmatam [uidemus], ut neque uentorum turbine, nec tempestatum procellis a sue potuerit constantie uirtute diuelli, pro nostri officii debito gratanti animo uelimus intendere, et his que ad incrementum et conseruationem eius pertineant, promptam diligentiam adhibere. Totius namque humanitatis et rationis uideremur obliti, si tante deuotionis essemus immemores, et obliuione aliqua pretermitteremus molestias et persecutiones quas pro amore iustitie immobili firmitate noscitur pertulisse.

De cetero, licet nobis significaueritis quod dilecto filio nostro H[ildebrando] basilice XII Apostolorum presbytero cardinali, apostolice sedis legato, plenam securitatem inuenissetis, quo tute poterat  et secure ad predictam Ecclesiam accedere, ipse tamen longe aliter nobis significauit, quod, cum usque ad Taruisum peruenisset, et ibi per dies aliquot exspectasset, nec uos nec alios obuiam habuerit, qui ei securum ad destinatum locum commeatum prestarent; et rectores Marchie, dubitantes et timentes ne sine ipsis cum F. dicto imperatore pacem componeremus, eidem cardinali prohibuerunt ne ultra progrederetur.

Preterea nuntii uenerabilis fratris nostri A[delberti] Salzburgensis archiepiscopi coram nobis et fratribus nostris constanter proposuerunt quod ei litteras nostras, quibus illi mandaueramus ut ad  uocationem cardinalis ueniret, nullatenus reddideritis, sed per Bawariam, Boloniam et Bemiam, Germaniam et Ungariam publice feceritis predicari, quod depositionem et eiectionem predicti archiepiscopi omnino intenderemus. In quo utique grauati sumus et plurimum turbati, et non modicum est honestati nostre detractum, et fama nostra lacerata apud multos, qui forte aut intentionem nostram ignorabant, aut detrahendi et insultandi nobis libenti animo materiam et occasionem querebant. Adiecerunt insuper quod archiepiscopus nulla ratione potuisset habere ducatum, et quod prelati non ualuissent ad Ecclesiam illam tute accedere, sed unus ex eis, qui maiori se credebat patrono fretum, spoliatus fuisset in reditu, et inhoneste satis et indecenter  tractatus.

Suggesserunt quoque quod litteras, quas pater eius  a predicto imperatore obtinuit, recipere noluerit, sed omnino earum abhorruerit adimplere tenorem, uolens in fide catholica et deuotione Ecclesie ac nostra firmiter permanere. Pater eius non ea consideratione iam dictas litteras, sicut dicitur, impetrauit, quod ipsum uellet a catholica unitate recedere, sed ut imperatoris animum inquireret, et eius expressius cognosceret uoluntatem, per quod daretur [intelligi] quod imperator non tantum quereret et concupisceret, quod Ecclesiam Salzburgensem ordinaret, sed ut ab obedientia et deuotione Romane Ecclesie fieret aliena. Sane cum uni nuntiorum prefati archiepiscopi, qui  adhuc presens erat, proposuissemus, quod archiepiscopus ornamenta ecclesie cuidam sortilege et incantatrici delegasset, id omnino negauit, et falsum prorsus asseruit. Et quia scripta uestra uaria et diuersa intendimus, cum uos sub uno sigillo ex parte totius capituli et prelatorum Salzpurgensis archiepiscopatus contra eum scribitis, et nuntii archiepiscopi multorum, et eorum fere prelatorum, scripta sub sigillis singulorum affirmauerint, cum omni instantia nostram auctoritatem postulantes, nos ei non possumus nec debemus nostrum denegare auditum, uel causam illius aliis iudicibus committere, quippe qui nostrum elegit examen, et apud nos, si qui uoluerint eum . . . solummodo postulat  iudicari; neque uos debetis ei obedientiam et reuerentiam debitam subtrahere, sed deuoto animo et humili spiritu exhibere.

Data . . . II Id. Iunii.



MCCXCu. Ad Adelbertum archiep. Salzburg.---Falsum rumorem esse qui suum ab eo animum auersum esse nuntiauit. Ceterum ad se in Longobardiam ueniat, iustam sententiam auditurus. [uenetiis in Riuo alto? Iun.


A. Dei gratia episcopus, seruus seruorum Dei, dilectissimo fratri A. Salzburg. archiepiscopo salutem et apostolicam benedictionem.

Significauit nobis uir H. fidelis et familiaris tuus,  fraternitati tue firmiter asseueratum fuisse, nos aduersum te tantam indignationem gerere, ut omnino ad depositionem tuam intendere uideamur, et laborare. Quo audito mirati sumus et turbati, et nescimus unde huiusmodi tibi de nobis potuerit suspicio prouenire, cum te diligamus sicut uenerabilem fratrem, et sincere caritatis brachiis amplexemur. uerum cum in eo simus loco et officio, quanquam immeriti, prouidente Domino, constituti, ut singulis debeamus que iusta et recta sunt prouidere, et non aures apostolicas iustitiam querentibus obdurare, non debet tibi mirum existere, nec tu minus de gratia nostra debes presumere, si te ad presentiam nostram uocauimus, uolentes cognoscere et uidere si uera sunt que de te auribus  nostris noscuntur intimata. Quapropter confidenter et secure, omni dubitatione seposita, in Longobardiam ad [nostram] presentiam accedas, quia nos personam tuam libenter uidebimus, et benignius te audiemus, et tibi, quantum nobis Dominus dederit, iustitiam tuam studebimus conseruare, et in causa tua iudicium iustum proferre.



MCCXCuI. Roberto abbati Ecclesie S. Quirini Tegernseensi usum mitre concedit. 
[Monum. Boic., uI, 185.]

ALEXANDER episcopus, seruus seruorum Dei, dilecto filio R[OBERTO] abbati Ecclesie S. Quirini, salutem et apostolicam benedictionem.

 Religiosorum uotis et desideriis gratanti animo debemus annuere, et in eis iustis petitionibus suis prompta benignitate adesse, ut eorum loca nullius ualeant perturbationibus concuti cum apostolica fuerunt protectione munita. Eapropter, dilecte in Domino fili, sinceritatem deuotionis et fidei quam te circa B. Petrum et circa nos ipsos exhibere accepimus, diligentius attendentes, ecclesiam cui, auctore Deo, preesse dignosceris, cum omnibus que inpresentiarum legitime possedit, aut in futurum iustis modis, procurante Deo, poterit adipisci, sub B. Petri et nostra protectione suscipimus et presentis scripti patrocinio communimus. Preterea uolentes te speciali priuilegio nostri amoris et gratie  decorare, tibi usum mitre in precipuis solemnitatibus infra missarum solemnia et in processionibus ecclesie tue, nec non etiam in conciliis episcoporum de consueta clementia et benignitate apostolice sedis concedimus, quatenus ex hoc beato Petro et nobis omni tempore tenearis deuotior permanere.

Decernimus ergo, etc.

Datum uenetiis in Riuo alto, XuIII Kal. Iulii.



MCCXCuII. Urbem Laudem nouam, possessionibus ueteris oppidi instructam confirmat. (uenetiis in Riuo alto, Iun. 15.
[UGHELLI, Italia sacra, IX, 672.]

ALEXANDER episcopus, seruus seruorum Dei, dilectis  filiis consulibus et populo Laudem salutem et apostolicam benedictionem.

Cum ciuitas uestra de loco ubi constructa fuerat ab antiquo ad locum alium sit translata, ne occasione huius translationis quidquam de iis que prius habeatis, uobis possit subtrahi uel auferri, postulastis statum ciuitatis uestre apostolice sedis auctoritate muniri siue roborari. Nos itaque postulationibus uestris benignius annuentes, et attendentes deuotionem quam circa nos et Romanam Ecclesiam exhibetis, statum noue ciuitatis uestre cum omnibus bonis et possessionibus uestris, et cum omni territorio quod intus uel foris ciuitatem ueterem contingebat, exactum habemus et firmum, ipsumque auctoritate apostolica confirmamus: presenti pagina  statuentes ut possitis liberos homines qui fuerint de Crema uel de locis aliis se ad uos transferentes, sine contradictione capere, e recep os tenere, sicut nuper inter uos et rectores Lombardie rationabiliter noscitur esse statutum.

Datum uenetiis in Riuo alto, XuII Kal. Iulii 1177.



MCCXCuIII. Priuilegium pro monasterio S. Marie Noui Portus. 
[UGHELLI, Italia sacra, I, 331.]

ALEXANDER episcopus, seruus seruorum Dei, dilectis filiis RUSTICO abbati monasterii S. Marie de Nouo Portu, eiusque fratribus, tam presentibus quam futuris, regularem uitam professis.

 Quotiescunque illud a nobis petitur quod religioni et honestati conuenire dignoscitur, animo nos decet libenti concedere, et pertinentium desideriis congruum suffragium impertiri.

Eapropter, dilecti in Domino filii, uestris iustis postulationibus clementer annuimus, et prefatum monasterium in quo diuino mancipati estis obsequio, sub B. Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Dominum, et B. Benedicti regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones . . . in quibus hec uobis duximus  exprimenda uocabulis.

Locum ipsum, in quo prefatum monasterium situm est cum portu, et silua, et omnibus pertinentiis suis. Ecclesiam S. Seuerini, ecclesiam S. Laurentii, ecclesiam S. Blasii in castro Podii cum parochianis suis, ecclesiam S. Ioannis, ecclesiam S. Geruasii cum omnibus pertinentiis suis, uineas et agros circa curtem Podii, que ad manus uestras tenetis; agros Corsiciani, ecclesiam S. Marcellini, ecclesiam S. Angeli uel Archangeli cum omnibus pertinentiis suis. Quidquid habetis in curte uarani, tam in terris quam in uineis. Ecclesiam S. Ioannis, ecclesiam S. Damiani, agrum Tripontii, ecclesiam S. Marie Umbriani cum parochianis suis, et cum curte Castelli, et possessiones quas habetis in curte Umbriani,  Caprofici, et Consortii, et Buranacii, ecclesiam S. Petri in castro Camurani cum parochianis suis, agrum Plage, et uineam Plani, et magnam uineam, iuxta uallum Camurani, et alias possessiones quas habetis in curte Camurani. Ecclesiam S. Senii cum omnibus pertinentiis suis iuxta Lotentiam, ecclesiam S. Terentiani, et ecclesiam S. Georgii, et possessiones, quas habetis in curte Offanie, et possessiones quas habetis in curte Puliniani, et in fundo Aspie: in ciuitate Anconitana ecclesiam S. Nicolai. Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus a uobis decimas presumat exigere. Sepulturam quoque ipsius loci liberam esse decernimus, ut eorum deuotioni  et extreme uoluntati, qui se illic sepelire deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Liceat preterea uobis, clericos, uel laicos liberos et absolutos e seculo fugientes ad conuersionem uestram recipere, et eos absque ullius contradictione in uestro monasterio retinere. Prohibemus insuper ut nullus post factam in eodem loco professionem sine licentia abbatis sui aliqua leuitate motus, de claustro discederet: discedentem uero absque communium litterarum cautione, nullus retinere audeat, nisi ad strictiorem uitam, uoluerit transmigrare. Cum autem generale interdictum terre fuerit, liceat uobis clausis ianuis,  exclusis excommunicatis et interdictis, non pulsatis campanis, suppressa uoce, diuina officia celebrare. Ad hec libertates, immunitates, et antiquas et rationabiles consuetudines Ecclesie uestre integras et illibatas presenti decreto manere sancimus. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et B. Benedicti regulam prouiderint eligendum. Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
     Ego Gualterius Albanen. episcopus.
    Ego Chunradus Magontinus archiep. Sabinen. episc.
    Ego Guigliemus Portuensis episcopus.
    Ego Manfredus Prenesten. episcopus.
    Ego Adebrandus basilice XII Apost. presb. card.
    Ego Ioannes presb. card. tit. S. Anastasie.
    Ego Bobo presb. card. S. Pudentiane tit. Pastoris.
    Ego Theodorus presb. card. S. uitalis tit. uestine.
    Ego Petrus presb. card. tituli S. Susanne.
    Ego Iacinctus diaconus card. S. Marie Cosmedin
    Ego Arditio diaconus card. S. Theodori.
    Ego Cinthyus diac. card. S. Adriani.
     Ego Hugo diac. card. S. Eustachii iuxta templum Agrippe.
    Ego Hugo diac. cardinalis S. Angeli.


Dat. uenetiis in Riuo alto, per manum magistri Gratiani S. R. E. subdiaconi et notarii, Iu Kal. Iulii, ind. X, Incarnat. Dom. anno 1177, pontificatus uero D. Alexandri pape III anno XuIII.



MCCXCIX. Parthenonis S. Andree Rauennatis protectionem suscipit eiusque bona et iura confirmat. 
[FANTUZZI, Monum. Rauenn., I, 327.]

ALEXANDER episcopus, seruus seruorum Dei, dilectis in Christo filiabus CALISWERE abbatisse monasterii S. Andree de Rauenna, suisque sororibus  tam presentibus quam futuris, in perpetuum.

uirginibus sacris, que sub religionis habitu Domino placere desiderant, tanto fortius adesse debet apostolice sedis suffragium, quanto minus pro fragilitate sexus et assumpte religionis proposito sue possunt iura tueri. Eapropter, dilecte in Domino filie, uestris iustis postulationibus clementer annuimus et prefatum monasterium in quo diuino mancipate estis obsequio sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem loco institutus esse dignoscitur,  perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, permittente Domino, poterit adipisci, firma uobis et his que post uos successerint, et illibata permaneant. In quibus hec propriis duximus exprimenda uocabulis:

Quidquid habetis in curte Taibani, Bibianum, Alfianum, Nebulinum, et capellam Sancte Marie in curte predicti Taibani positam, et ea que Lambertus quondam comes refutauit in comitatu Populiensi, et terram quam Ioannes de Saxo de monasterio  uestro tenet, que ad turrem pertinet, centum Blancanicum, Marcianicum, Septantam et quidquid habetis in Galliano et Luco, et in casali Ebriaco, que omnia sunt in comitatu Imolensi, Pistrinum, domum pede planam et uineam que sita est prope ecclesiam S. Seuerini, Persulinum, Mancianum, Agellum, Armenzanum, Gallianum, Lacunam . . . . . . . , et quidquid habetis in plebe Zezata, et in Monogora, et in Fossola, et in prata, et in casa Galandi . . . . . . et in Mozafrina que nunc dicitur Gudignola. Omne id quod habetis in plebe Libbe et in plebe S. Petri Intersilbe, et in plebe S. Marie in Furculis et Sancti Petri in Briseta, et in Godo mansum unum integrum, et quidquid habetis in plebe Sancti Boculi que uocatur Trontola, et in Exdate, et in Fauentino  comitatu, id est monasterium S. Marie ad Celeseum cum omnibus pertinentiis suis, et monasterium S. Martini post ecclesiam maiorem, cum omnibus pertinentiis suis, necnon locum qui uocatur Nebulinum cum omnibus aliis fundis et casalibus, seu aliis appendiciis suis, domum que antiquitus uocabatur Urbanis, positam prope pontem calciatum cum capella ibi fundata, S. Marie scilicet, cum omnibus pertinentiis suis, fundum unum, qui uocatur uicus reus in plebe S. Pancratii, constitutum, piscariam unam qui Busceleta dicitur cum paludibus ipsius et siluis, uenationibus, et aliis ad ipsam pertinentibus constitutam in plebe Sancte Marie in portu ab uno latere ipsius piscarie Gaibanam, ab alio latere Sandolo, a tertio latere fossam  que dicitur de Ioanne Pitulo, et fossam a Medani, et fossam que uocatur Gattuli et Zelle, et quidquid habetis in Ficarolis, et in comitatu eius; in Filo centum tornaturias terre, et mansum positum in monte, qui uocatur Focarie; in territorio Ponsariensi constructum locum qui uocatur Triscolo cum omnibus pertinentiis suis, ecclesiam Sancte Apollinaris in Runco cum terra et palude, et silua sua, et molendino cum duabus ripis suis usque ad murum de aqueductu, et in Godoaria mansum unum, et quidquid habetis in plebe S. Zacarie, et in Ceruia, et insuper in ciuitate Rauenne, et in Riuersano, et in ualle S. uictoris, et preterea quidquid ad monasterium uestrum rationabiliter noscitur  pertinere.

Decernimus ergo, etc.

Datum uenetiis in Riuo alto per manum Gratiani, sancte Romane Ecclesie subdiaconi et notarii, uII Idus Iulii, indictione X, Incarnationis Dominice anno 1177, pontificatus uero domni Alexandri pape III anno XuIII.



MCCC. Monasterii S. Marie in Organo ueronensis protectionem suscipit, eiusque bona, possessiones et priuilegia confirmat. 
[HORMAIR, Gesch. der gef. Grafsch. Tir. I, II, 79.]

ALEXANDER episcopus, seruus seruorum Dei, dilectis  filiis Opizoni abbati monasterii Sancte Marie in Organo, eiusque fratribus tam presentibus quam futuris regularem uitam professis, in perpetuum.

Officii nostri nos hortatur auctoritas pro religiosorum locorum statu satagere et eorum paci ac tranquillitati salubriter prouidere. Dignum namque est et honestati conueniens esse cognoscitur, ut qui ad ecclesiarum regimen assumpti sumus, eas et a prauorum hominum nequitia tueamur, et apostolice sedis ac beati Petri patrocinio muniamus. Eapropter, dilecti in Domino filii, uestris iustis postulationibus clementer annuimus, et ad exemplar predecessoris nostri felicis memorie Ioannis decimi pape, prefatum monasterium Beate Marie, in quo diuino estis obsequio mancipati, sub apostolice sedis tutela et  protectione nostra suscipimus, et presentis scripti priuilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem inuiolabiliter obseruetur. Preterea quascunque possessiones, quecunque bona . . . . In quibus hec propriis duximus exprimenda uocabulis:

Locum ipsum, in quo prescriptum monasterium constructum est, cum omnibus pertinentiis suis; capellam Sancte Marie de Sargada cum omnibus pertinentiis suis, capellam Sancti Syri de castro ueronensi cum omnibus que ad eam pertinent; capellam Sancte Sophie cum possessionibus; capellam Sancti Donati de Maruno cum omnibus appendiciis suis;  capellam Sancti Michelis Mizoli cum omnibus possessionibus suis; obedientiam Sancti Petri de Lunico cum omnibus que ad eam pertinent; capellam de Ponte marmoreo et capellam Sancti Syri de Aquilegia; ecclesiam Sancte Marie in Solario; ecclesiam Sancte Marie in Siciano et canonicam Sancti Laurentii in Siciano; ecclesiam Sancte Marie consecrate; ecclesiam Sanctorum martyrum Faustini et Iouitte cum omnibus ecclesiis et xenodochiis pertinentibus ad monasterium Sancte Marie in Organo et Sancte Marie in Baro; curiam de Baro, cum pertinentiis suis, curiam de Desargada cum omnibus appendiciis suis, curiam de Ponte marmoreo cum pertinentiis suis, curiam de Sancta Sophia cum omnibus pertinentiis suis, curiam de  Siciano cum omnibus pertinentiis suis, curiam de Marono cum omnibus pertinentiis suis, curiam de Mizoli cum omnibus appendiciis suis, curiam de Lunico cum omnibus pertinentiis suis, curiam de Codenola cum omnibus appendiciis suis, curiam de Ylasio cum omnibus pertinentiis suis, curiam de Arculis cum omnibus appendiciis suis; terras cultas et incultas ac uineas. Decimationes quoque et alios redditus quos monasterium uestrum ubique rationabiliter possidere dignoscitur, uobis et eidem monasterio auctoritate apostolica nichilominus confirmamus. Liceat quoque uobis clericos uel laicos e seculo fugientes, etc., ut in bulla pro monasterio S. Marie Noui Portus, supra num. 1298. Consecrationes uero  monasterii uestri, et ecclesiarum ad ipsum pertinentium sicut in priuilegio recolende memorie supradicti predecessoris nostri continetur, et ordinationes monachorum et clericorum, qui ad sacros ordines fuerint promouendi, benedictionem quoque abbatis ab Aquileiensi patriarcha suscipietis, siquidem catholicus fuerit, et gratiam atque communionem apostolice sedis habuerit, et ea uobis gratis et absque ulla prauitate uoluerit exhibere, sicut hucusque fecistis. Prohibemus insuper ne liceat ueronensi episcopo uos uel monasterium uestrum contra tenorem priuilegii prefati predecessoris nostri ausu temerario molestare. Obeunte uero te, etc.

Decernimus ergo, etc.

Datum uenetiis in Riuo alto per manum Gratiani,  sancte Romane Ecclesie subdiaconi et notarii, uI Idus Iulii, indictione X, Incarnationis Dominice anno 1177, pontificatus uero Alexandri pape III anno octauo decimo.



MCCCI. Confirmat constitutiones factas et faciendas per capitulum generale Carthusiense cum potestate instituendi et destituendi priores et corripiendi personas ordinis, quibus non liceat appellare. (uenetiis in Riuo alto, Iul. 11.
[Ordin. Carthus. priuil., 2.]

ALEXANDER episcopus, seruus seruorum Dei, dilectis filiis priori et fratribus Carthusiensibus, salutem et apostolicam benedictionem.

Cum sitis religioni et honestati, faciente Domino,  dediti, et operibus caritatis intenti, preter commune debitum uos speciali uolumus prerogatiua diligere et fouere, et uestris semper intendere commodis et augmentis. Inde est quod nos religionem uestram, que per gratiam Dei circumquaque redolet odore uirtutum, uolentes de die in diem robur et incrementum suscipere, et ad anteriora semper extendi. Ea que generale capitulum ordinis uestri prouida circumspectione disposuerit et ordinauerit de instituendis et destituendis prioribus, et ea etiam que in ordine salubriter statuit, uel statuerit, et iustitiam quam super illos fecerit, quos ordini rebelles esse constiterit, auctoritate apostolica confirmantes, rata et firma decernimus in posterum permanere. Statuentes ne cui liceat appellatione  uel alio modo institutioni capituli uestri contraire.

Datum uenetiis in Riuo alto, quinto Idus Iulii.



MCCCII. Parthenoni B. Marie Suessionensi »guadionem prebendarum« ecclesie B. Petri asserit. 
[D. GERMAIN, Hist. de N. D. de Soissons, 440.]

ALEXANDER episcopus, seruus seruorum Dei, dilectis in Christo filiabus abbatisse et sororibus Beate Marie Suessionensis, salutem et apostolicam benedictionem.

Relatum est auribus nostris quod cum ecclesia Beati Petri Suessionenis ab antiquo ecclesie uestre subdita fuerit, et ad uos proprie pertineat prebendas  ecclesie predicte donare, decanus et canonici eiusdem ecclesie contra ius et fas, uobis inconsultis, de communitate sua prebendam unam antiquis addere et cuidam presbytero Ernaldo nomine conferre temere uoluerunt, sed demum temeritatem suam recognoscentes, uobis de tanta presumptione plene et condigne satisfecerunt. Ne autem quod ab eis tantum est, honori et dignitati ecclesie uestre possit in posterum preiudicium generare, guadionem prebendarum prescripte ecclesie, sicut eam ab antiquo habuistis et nunc habere noscimini, uobis auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere, etc.

 Datum uenetiis in Riuo alto, XIII Kal. Augusti pontificatus nostri anno I  ].



MCCCIII. Archiepiscopo Spalatino, legato apostolico, et Micheli episcopo Traguriensi mandat ut piratas Sebenicenses qui Raymundum de Capella, subdiaconum suum, a Willelmo Sicilie rege ad sese reuertentem, tum litteris regiis, tum aliis pretii magni rebus spoliauerint, ad hec restituenda sub excommunicationis pena commoneant. 
[FARLATI, Illyricum sacrum, III, 197.]

ALEXANDER episcopus, seruus seruorum Dei, uenerabilibus fratribus Spalatensi archiepiscopo apostolice sedis legato, et Micheli Traguriensi episcopo, salutem et apostolicam benedictionem.

 Cum dilectus filius Raymundus de Capella, subdiaconus noster, a presentia karissimi in Christo filii nostri W. illustris Sicilie regis, ad quem fuerat a nobis et a filio nostro Iacobo S. Marie in Cosmedin diacono cardinali transmissus, rediret ad nos, pirate qui erant in Sagettia castri de Seuenico, in qua duo comites erant, Nestros uidelicet et Perlat, in ipsum et socios eius presumpserunt uiolentas manus iniicere, et ei quidquid habebat in naui ualens ultra sexaginta marcas argenti, et litteras etiam nostras, et illas etiam quas prefatus rex nobis mittebat, ut scriptum de d . . . pecunie ipsius cardinalis, ei turpiter et inhoneste auferre minime dubitarunt. Super quo itaque tanto mouemur amplius et turbamur,  quanto id amplius in nostram iniuriam respicit et contemptum; cum tantam iacturam et iniurias cuiuslibet clerici, nedum subdiaconi nostri, non possemus sub taciturnitate et silentio preterire. Quoniam igitur sustinere non possumus, nec debemus ut tanta presumptio et excessus incorrectus remaneat, fraternitati uestre per apostolica scripta precipiendo mandamus, et mandando precipimus, quatenus illos duos comites et piratas, et raptores alios, qui in predicta Sagettia fuerunt, quantocius moneatis, ut tam litteras quam etiam ablata nuntio memorato subdiacono nostro latori presentium sine diminutione et dilatione cum expensis quas propter hoc facere coactus est, restituant; et castrum de Seuenico, cuius illa Sagettia fuit, ad restituendum  quidquid de his ad suas manus deuenit, diligenter inducatis. Si uero ad commonitionem commendati uestram id non fecerint, eosdem et omnes qui tunc in predicta Sagettia fuerunt, contradictione et appellatione cessante, publice accensis candelis auctoritate nostra excommunicetis, et si nec sic infra decem dies resipuerint, in ciuitate Seuenici, si eius fuit ipsa Sagettia, omnia diuina, preter baptisma paruulorum et penitentiam, prohibeatis officia celebrari. Illos autem qui in predictum subdiaconum nostrum uiolentas manus iniecerunt, sublato appellationis remedio, publice excommunicatos sine dilatione denuntietis, et eos faciatis sicut excommunicatos uitari,  donec uniuersa ablata restituant, et cum litteris uestris nobis et prefato cardinali, nec non etiam eidem subdiacono nostro satisfacturi ad apostolicam sedem accedant. Qualiter autem idem nuntius cum his que recuperauerit ad nos secure possit redire, studeatis sollicite prouidere. De cetero, si uterque uestrum . . . . sequendis interesse non poterit, alter et nichilominus exsequatur.

Datum uenetiis in Riuo alto, X Kal. Augusti.



MCCCIu. Rogero, archiepiscopo Eboracensi, apostolice sedis legato, et Hugoni, episcopo Dunelmensi, significat, die 21 Iulii filium Alberti, marchionis Brandenburgensis, Frederici imperatoris camerarium, iusiurandum dedisse: »quod, postquam idem imperator ueniret uenetias, pacem Ecclesie, et pacem Willielmi Sicilie regis usque ad 15 annos, et treugam Lombardorum usque ad 6 annos faceret iuramento firmari.« Imperatorem die 24 m. Iulii ad ecclesiam S. Nicolai peruenisse, »et ibi tam ipsum, quam archiepiscopos, episcopos et alios principes Teutonici regni, abrenuntiantes schismati, per episcopos et cardinales absolutionis beneficium meruisse.« Deinde uenetiis et hoc et postero die 25 m. Iulii in ecclesia S. Marci sibi ab imperatore debitos honores habitos esse. 
[MANSI, Concil., XXI, 181.]


ALEXANDER episcopus, seruus seruorum Dei, uenerabilibus fratribus ROGERIO Eboracensi archiepiscopo,  apostolice sedis legato, et Hugoni Dunelmensi episcopo, salutem et apostolicam benedictionem.

Exigunt gratissime deuotionis obsequia que nobis et Ecclesie tam deuote, quam laudabiliter exhibuisse noscimini, ut felices successus Ecclesie uobis, sicut specialibus et deuotis Ecclesie filiis »spiritualibus, describamus [f. fit. spiritualibus, specialibus litteris describ.]: cum dignum sit et conueniens, et honestum, ut quos ita habuimus in nostra deuotione firmos et stabiles, de prosperitate nostra, et ipsius Ecclesie, reddamus hilares et gaudentes. Agite itaque una nobiscum gratias omnipotenti Deo, qui habitat in altissimis, et humilia respicit de supernis, de cuius munere uenit, ut  sponsa sua sacrosancta Ecclesia, diu et grauiter procellosis fluctibus et ualidissima tempestate quassata, nunc tandem portum salutis attigerit, et pacatis seuientibus procellis, debita et desiderata tranquillitate letetur.

Sane duodecimo Kalendas instantis mensis Augusti, de mandato karissimi in Christo filii nostri Friderici illustris Romanorum imperatoris, filius marchionis Alberti, uir nobilis magnus et potens, et camerarius ipsius imperatoris, presentibus principibus ecclesiasticis, et etiam secularibus Teutonici regni, publice in anima eius in presentia nostra, coram innumerosa hominum multitudine, prestiterunt,  tactis sacrosanctis Euangeliis, iuramentum, quod postquam imperator ueniret uenetias, omni questione et contradictione sopita, pacem Ecclesie, sicut per fratres nostros et principes suos disposita est et tractata; et pacem karissimi in Christo filii nostri Willelmi illustris Sicilie regis, usque ad quindecim annos; et treugam Lombardorum usque ad sex annos, in anima sua, et etiam a principibus suis faceret, sicut in scripto pacis et treuge continetur, iuramento firmari. Et principes Teutonici regni, scilicet uenerabiles fratres nostri Magdeburgensis, Coloniensis, et Christianus dictus Moguntinus, archiepiscopi, et quidam alii in anima sua pro se iurare fecerunt. Nono uero Kalendas Augusti, prefatus imperator, sicut tractatum fuerat  et dispositum, uenit ad ecclesiam Beati Nicolai, que per unum milliare distat a uenetiis; et ibi tam ipse quam archiepiscopi, episcopi et alii principes Teutonici regni, abrenuntiantes schismati, per fratres nostros episcopos et cardinales, de mandato nostro, presentibus quibusdam aliis, absolutionis beneficium meruerunt. Deinde uenerunt uenetias, et ibi ante ecclesiam Beati Marci predictus imperator, innumera multitudine uirorum et mulierum presente, alta uoce reddente gratias et laudes Altissimo, nobis sicut summo pontifici obedientiam et reuerentiam humiliter et reuerenter exhibuit; et recepto a nobis pacis osculo, nos deuote dextrauit, et cum reuerentia qua decuit et deuotione usque  ad altare in ecclesiam introduxit. Sequenti uero die, in festo beati Iacobi, ab eodem imperatore rogati, ad predictam ecclesiam Sancti Marci, solemnia celebraturi missarum, accessimus; et nobis illuc uenientibus prefatus imperator extra ecclesiam obuiam uenit, et dextero latere nostro deuote suscepto, nos in ecclesiam introduxit; et peractis missarum solemniis, nos usque ad ipsius ecclesie portam dextrauit. Cum ascenderemus palafredum nostrum ibi paratum, stapham tenuit, et omnem honorem et reuerentiam nobis exhibuit, quam predecessores eius nostris consueuerunt antecessoribus exhibere. Erit itaque sollicitudinis uestre, nobis et Ecclesie in prosperis successibus congaudere, et effectum pacis aliis deuotis Ecclesie filiis  aperire; ut hi, quos zelus domus Domini tangit, de pacis munere diuinitus dato in Domino gaudeant et exsultent.

Data uenetiis in Riuo alto, uII Kal. Augusti.



MCCCu. Petro abbati Casinensi, et archiepiscopo Capuano eadem que Rogero archiepiscopo Eboracensi litteris superioribus, significat. 
[MANSI, Concil., XXI, 918.]

Exigunt gratissime, etc., ut in epistola superiori.



MCCCuI Willelmo archiepiscopo Remensi et suffraganeis eius nuntiat Fridericum imperatorem ad Ecclesie obedientiam rediisse. 
[D. MARLOT, Metropol. Rem., II, 406.]


ALEXANDER episcopus, seruus seruorum Dei, uenerabilibus fratribus WILLELMO Remensi archiepiscopo, apostolice sedis legato, et suffraganeis eius, et dilectis filiis abbatibus in Remensi prouincia constitutis, salutem et apostolicam benedictionem.

Cum per auxilium, potentiam et fauorem karissimi in Christo filii nostri Ludouici illustris Francorum regis et regni sui, sacrosancte Romane Ecclesie ac nobis recognoscamus gloriosa et magnifica beneficia prouenisse, dignum est et consentaneum  rationi ut illi et uobis, quorum auxilio potenter sumus in necessitatibus nostris adiuti, prosperos et felices pacis successus significemus, indubitata ueritate tenentes quod, post Deum, idem rex simul cum regno suo cooperatus est honori et exaltationi sancte Ecclesie, et ei magnum contulit incrementum; quod quidem, sicut uerbo recognoscimus, ita opere et sermone, omni tempore, auctore Deo recognoscemus.

Notum sit autem sollicitudini uestre quod carissimus in Christo filius noster Fridericus illustris Romanorum imperator per inspirationem diuine gratie, deposito uanitatis errore, ad uiam ueritatis conuersus, ad obedientiam Ecclesie et nostram  reuerenter et deuote, sicut decuit, rediit, et illam beato Petro in nobis reuerentiam et deuotionem exhibuit, quam antecessores eius nostris consueuerunt antecessoribus exhibere, et se de cetero exhibiturum promisit. Super quo utique laudes Altissimo agimus, et consequenter regi et regno gratias copiosas referimus, de eo quod Ecclesiam et nos ipsos in tribulationibus et persecutionibus nostris nequaquam deseruit, sed usque in finem magnifice iuuit et defendit. Monemus itaque dilectionem uestram, et exhortamur attentius, quatenus Ecclesie et nobis in prosperitatibus congaudentes, in deuotione beati Petri et nostra, sicut hactenus firmiter perstitistis, perseueretis, et regem, ut in eodem cum regno suo persistat, monere propensius, et inducere  studeatis.

Datum uenetie in Riuo alto, uI Kal. Aug.



MCCCuII. Guidoni archiepiscopo Senonensi eiusque suffraganeis eadem iisdem uerbis scribit que superiore ad Willelmum Remensem epistola. 
[MANSI, Concil., XXI, 991.]

Cum per auxilium, etc., ut supra.



MCCCuIII. Ad capitulum generale ordinis Cisterciensis.---De reconciliatione Frederici imperatoris. 
[MARTEN., Thes. Anecdot., I, 1847.]

ALEXANDER episcopus, seruus seruorum Dei, uenerabilibus  et dilectis filiis suis, abbatibus, et aliis ad capitulum generale Cistercii conuenientibus, salutem et apostolicam benedictionem.

Omnipotenti Deo gratias agimus, qui cum habitet in altissimis, humilia respicit de supernis, et facit in se credentes debita felicitate gaudere. Habemus quidem pre oculis illius deuotionis sincerissime puritatem, quam huius turbationis tempore circa nos et Romanam Ecclesiam laudabiliter exhibuisse noscimini, et cognoscimus uos pro pace Ecclesie apud Dominum assiduis orationibus intercessisse: quorum tandem intercessionibus excitatus, ad eius imperium, omni tempestate pacata, nauiculam Petri de profundo pelagi liberauit, et portum salutis et quietis indulsit. Sane carissimus  filius noster in Christo Fredericus illustris Romanorum imperator, inspirante Domino, in cuius manu corda sunt regum et principum, per studium et laborem fratrum nostrorum, et uenerabilis fratris nostri P. [Pontii] Claromontensis episcopi, et dilecti filii [Hugonis] abbatis Bone uallis, ad deuotionem nostram rediit et ad catholicam unitatem, abrenuntians schismati cum principibus Teutonici regni, tam ecclesiasticis quam secularibus, proximo die Dominico ante festum beati Iacobi apostoli, presente innumera multitudine uirorum et mulierum in Domino altis uocibus exsultante, uenit uenetiam ad presentiam nostram, et nobis sicut summo pontifici reuerentiam et subiectionem impendit, et recepto pacis osculo, in ecclesiam Beati  Marci, usque ad altare humiliter et deuote dextrauit. In festo uero beati Iacobi ab eodem imperatore rogati, ad eamdem ecclesiam iuimus, ibi celebraturi missarum solemnia; et cum audiret nos aduenire, continuo nobis occurrit, et nos a dextro latere cum ea qua decuit reuerentia et humilitate suscipiens, in prescriptam ecclesiam introduxit; et finita missa, quam a nobis, licet indignis, audiuit, nos usque ad portam ecclesie dextrauit, et omnem honorem et reuerentiam exhibuit, quam predecessores eius nostris consueuerunt antecessoribus exhibere. Monemus itaque uniuersitatem uestram attentius et hortamur, quatenus sicut omnipotens Dominus magnificauit misericordiam suam nobiscum in facto Ecclesie, et eius negotia in manu  nostra direxit per suam ineffabilem pietatem, ita ei immensas laudes et gratias exsoluatis, ipsumque assiduis orationibus pulsetis, et precibus, ut Ecclesiam suam protegere et conseruare dignetur, et pacem sibi diuinitus datam augeat, et perpetuam obtinere faciat firmitatem.

Data uenetiis in Riuo alto, III Kalendas Augusti.



MCCCIX. Priuilegium pro Ecclesia Bonnensi. 
[GUNTHER, Cod. dipl. Rheno-Mosell., I, 428.]

ALEXANDER episcopus, seruus seruorum Dei, dilectis filiis LOTHARIO Bonnensis Ecclesie preposito  eiusque successoribus canonice substituendis in perpetuum.

Ideo sumus, licet immeriti, ad fastigium summi pontificatus assumpti, ut de uniuersis Dei ecclesiis, tam de his que prope quam de his que longe sunt, pastoralem curam et sollicitudinem habeamus, et eas contra prauorum incursus apostolice tuitionis patrocinio confouere curemus. Eapropter, dilecte in Domino fili Lothari preposite, tuis iustis postulationibus clementer annuimus, et Bonnensem Ecclesiam, cui, auctore Deo, preesse dignosceris, ad exemplar felicis memorie Innocentii, et patris et predecessoris nostri Eugenii Romanorum pontificum sub beati Petri et nostra protectione suscipimus, et presentis scripti priuilegio communimus.  Statuentes ut quascunque possessiones, quecunque bona, eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant.

Nihilominus etiam, quemadmodum a predictis predecessoribus nostris statutum est, et authentico scripto firmatum, certis temporibus uisitandi et circumeundi decanias, que in archidiaconatu tuo site sunt, uidelicet Archowe et Zulpechowe, Efflemsi et Sibergensi, sicut consueuisti hactenus rationabiliter facere, tibi tuisque successoribus liberam concedimus facultatem. Insuper etiam tibi et  successoribus tuis duximus indulgendum, ut in anno quo ecclesias de consuetudine uisitatis, in duabus decaniis scilicet, Archowe et Zulpechowe, et singulis annis in tertia, uidelicet Sibergensi, presideatis conuentui sacerdotum, sicut predecessor tuus et tu ipse hactenus rationabiliter noscimini presedisse. Sedem autem et locum tam in choro sancti Petri quam in publicis processionibus siue conuentibus, sicut per Coloniensem Ecclesiam iudicatum est, et confirmatum a prefatis nostris predecessoribus, habeatis. Preterea bannum decanie de Siberg, ab Arnoldo quondam Coloniensi archiepiscopo Gerardo predecessori tuo concessum, sicut bannum ipsum canonice possides, tibi et successoribus tuis auctoritate apostolica confirmamus,  arctius inhibentes, ne abbas de Siberch, cui Herimannus quondam Coloniensis archiepiscopus facultatem concedendi decaniam ipsam dederat, contra institutionem prefati Arnoldi archiepiscopi, et iudicium Coloniensis Ecclesie, sine assensu et consilio tuo uel successorum tuorum eamdem cuilibet decaniam concedere presumat, cum per uos qui officium archidiaconi habetis, ei debeat animarum cura committi. Libertates quoque alias quas idem archiepiscopus officialibus Ecclesie tue rationabiliter noscitur confirmasse, ratas habemus et firmas, easque perpetuis temporibus integras et illibatas manere censemus. Aduocatiam quoque de Wele sicut ab archiepiscopo Coloniensi Philippo Bunnensi  Ecclesie rationabiliter concessa est, tibi et eidem Ecclesie auctoritate apostolica confirmamus. Decernimus ergo.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Gualterius Albanensis episcopus.
    Ego Guillelmus Portuensis et Sancte Rufine episcopus.
    Ego Ioannes presbyter cardinalis tit. Sancte Anastasie.
    Ego Boso presbyter cardinalis Sancte Pudentiane titulo Pastoris.
    Ego Theodinus presbyter cardinalis Sancti uitalis titulo uestine.
    Ego Iacobus diaconus cardinalis Sancte Marie  in Cosmedin.
    Ego Ardino diaconus cardinalis Sancti Theodori.
    Ego Hugo diaconus cardinalis Sancti Angeli.


Datum uenetiis, in Riuo alto per manum Gratiani sancte Romane Ecclesie subdiaconi et notarii, II Kal. Augusti, indictione X, Incarnationis Dominice anno 1177, pontificatus uero domini Alexandri pape III anno XuIII.



MCCCX. Ad Ludouicum Francorum regem.---Scribit Fridericum imperatorem ad officium rediisse. 
[MANSI, Concil., XXI, 990]

ALEXANDER episcopus, seruus seruorum Dei, carissimo  in Christo filio LUDOuICO illustri Francorum regi, salutem et apostolicam benedictionem.

Dilectum filium nostrum magistrum I., clericum tuum, qui multo feruore deuotionum et sinceritate fidei circa honorem et exaltationem tuam exuberare uidetur, cum ab excellentia tua pro uerbo pacis ad nos fuerit specialiter destinata, cum certo uerbo pacis ad te remittimus. Licet autem propter hoc magnum et honorificum nuntium tue proposuissemus serenitati transmittere, quem scimus pre cunctis mortalibus Ecclesie ac nobis in nostre persecutionis tempore utillimum et fructuosissimum exstitisse, cui etiam post Deum ascribimus quidquid Ecclesie ac nobis prosperitatis, honoris et glorie  accidit; attendentes tamen et considerantes deuotionem, ac fidem, ac laudabile propositum predicti clerici tui, per eum tibi tanquam filio carissimo et Christianiss. regi felices pacis successus significamus. Noscat itaque magnitudinis tue serenitas quod carissimus in Christo filius noster Fridericus illustris Romanorum imperator cum principibus suis, quos secum habebat, et ecclesiasticis maxime, diuina tactus intrinsecus gratia et celestis benedictionis imbre perfusus, uanitatis errorem prorsus deposuit, et ad obedientiam Ecclesie ac nostram, humilians se in conspectu Dei et in oculis hominum, humiliter et deuote, sicut decuit, rediit, et B. Petro in nobis illam reuerentiam et honorem exhibuit quem antecessores eius nostris consueuerunt  antecessoribus exhibere, et de cetero se firmiter et immobiliter exhibiturus promisit. Super quo utique Altissimo, a quo omne bonum procedit, laudes deuotissimas agimus, et consequenter tibi et regno tuo gratias multimodas reddimus, per cuius auxilium et potentiam, preeunte celesti gratia, nos ad tantum et desiderabile bonum peruenisse non dubitamus. Rogamus itaque excellentiam tuam, monemus et exhortamur in Domino, quatenus una cum regno tuo reuerentiam et deuotionem, quam matri tue sacrosancte Romane Ecclesie in nobis exhibuisti, de cetero fimiter et constanter exhibeas; et ita honori eius et exaltationi feruenter intendas, quod ex hoc regnum ualeas adipisci celeste, et tibi plenius conseruare terrenum:  indubitatam spem et fiduciam obtinens, quod fides ac deuotio nullo unquam tempore a nostra elabi memoria poterit, quam tu et regnum tuum Ecclesie ac nobis in tante necessitatis articulo magnanimiter exhibuistis. Imo de cetero te et regnum tuum fructuosius et efficacius fouere, auctore Domino, et amplexari curabimus.

Dat. uenet. in Riuo alto, II Kal. Augusti.



MCCCXI. Ad Eboracensem archiepiscopum et episcopum Lincolniensem.---Pro monialibus Swinensibus et Cotumensibus. 
[Monast. Angl., I, 834.]

ALEXANDER episcopus, seruus seruorum Dei, uenerabili  fratri Eboracensi archiepiscopo, et dilecto filio Lincolniensi episcopo, salutem et apostolicam benedictionem.

Significauerunt nobis dilecte filie nostre moniales de Swina et de Cotum, quod cum eis, sicut fratribus Cisterciensis ordinis indultum sit de clementia sedis apostolice, ut de laboribus suis, quos propriis manibus uel sumptibus excolunt nemini decimas soluere teneantur, quidam ecclesiastici uiri capitulum ipsum praua et sinistra interpretatione peruerterunt, asserentes per labores noualia intelligi, et sic contra priuilegium apostolice sedis predicte moniales decimarum exactione grauantur. Quoniam igitur horum interpretatio ab intellectu  nostro et aliorum qui id sane intelligere uolunt est penitus aliena, cum secundum capitulum illud a solutione decimarum, tam de terris quas deduxerunt ad cultum, quam etiam de terris cultis quas ipse propriis manibus uel sumptibus excolunt libere sint et immunes, fraternitati uestre et discretioni uestre, per apostolica scripta precipiendo mandamus quatenus a predictis monialibus, que in episcopatibus uestris consistunt, de laboribus uel de terris suis, quas propriis manibus uel sumptibus excolunt, decimas nullatenus exigatis, nec ab aliquibus exigi permittatis, quia non est conueniens, nec honestum ut contra priuilegia sedis apostolice ueniatur, que obtinere debent inuiolabilem firmitatem. Si qui autem clerici uel laici contra priuilegia  sedis apostolice eas decimarum exactione grauauerint, laicos excommunicationis sententia percellatis, et clericos, contradictione et appellatione cessante, ab officio suspendatis et tam excommunicationis quam suspensionis sententiam faciatis, usque ad dignam satisfactionem inuiolabiliter obseruari.

Datum uenetiis in Riuo alto, Iu Nonas Augusti.



MCCCXII. Ecclesie B. Petri Osnabrugensis priuilegia clericorumque possessiones confirmat. 
[MOSER, Osnabrückische Geschichte, Berolini, 1844, Iu, 101.]

 ALEXANDER episcopus, seruus seruorum Dei, dilectis filiis clericis ecclesie B. Petri in Osnaburgo salutem et apostolicam benedictionem.

Iustis petentium desideriis dignum est nos facilem prebere consensum et uota que a rationis tramite non discordant, effectu sunt prosequente complenda. Eapropter, dilecti in Domino filii, uestris iustis postulationibus grato concurrentes assensu iura et terminos ecclesie uestre secundum quod distincti sunt, et in priuilegio Philippi quondam Osnabrugensis episcopi continentur, et uos iuste possedisse noscimini uobis et ecclesie uestre auctoritate apostolica confirmamus, et presentis scripti patrocino communimus, statuentes ut nulli omnino homini liceat hanc paginam nostre confirmationis  infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uenetiis in Riuo alto, III Non. Augusti.



MCCCXIII. Monasterium S. Udalrici tuendum suscipit eiusque bona et priuilegia confirmat. 
[Monum. Boica, XXII, 187.]

ALEXANDER episcopus, seruus seruorum Dei, dilecto filio HENRICO abbati monasterii Sancti Udalrici, eiusque fratribus tam presentibus quam futuris, regularem uitam professis, in perpetuum.

 Quoties illud a nobis petitur quod religioni et honestati conuenire dignoscitur, animo nos decet libenti concedere, et potentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. In primis siquidem statuentes  ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones . . . . In quibus hec propriis duximus exprimenda uocabulis:

Locum ipsum in quo prefatum monasterium constructum est, tam in aquis, piscariis, siluis, uineis, terris cultis et incultis, pratis, aquarum decursibus, quam in aliis sibi pertinentibus; curtem uillicationis uestre que infra uestram ciuitatem sita est cum omnibus pertinentiis suis. Decimas noualium que in arena Lici fluminis adiacent, et quecunque circa pontem eiusdem fluminis habetis; Husteten uillam cum omnibus pertinentiis suis,  sicut Fredericus illustris Romanorum imperator una cum filio suo omne ius integraliter uobis reliquit; sacristiam monasterii uestri cum oblationibus eius, et thesaurum ecclesie, et omne ius sicut ad hec tempora rationabiliter tenuistis; Gundolteshaim  ecclesiam cum omnibus pertinentiis suis, decimas Mendichingen  , decimas Robingin, decimas Inningen, decimas Keckingen  , cum omnibus pertinentiis suis ab Augustensi episcopo uobis concessas; Heder  ecclesiam et decimas cum tota uilla, Finningen ecclesiam et decimas cum tota uilla; Tottinwis  decimas et castrum quod a palatino Ottone iuniore comparastis cum aliis pertinentiis suis; Holenbach curtem uillicationis cum omnibus pertinentiis suis, Mandenchingen  decimas  minores de omnibus agris episcopis et porcos quindecim annuatim ex parte episcopi, Wachenhowen decimas cum pertinentiis suis, Walishouen curtem et molendinum cum pertinentiis suis; Rotenbach  cum pertinentiis suis, Scehinbach  cum pertinentiis suis; in burgo Aichach curtem et cetera que ad ius monasterii spectant; Steten  curtem uillicationis cum omnibus pertinentiis suis, Celle  curtem uillicationis, ecclesiam et decimas cum pertinentiis suis; Rohelingen curtem cum pertinentiis suis, Pfaffenhouen ecclesiam, et quidquid Albertus deuotus ibidem uobis obtulit; Lelchuelderdorf  ecclesiam cum pertinentiis suis, Mandechingen curtem quam Wimarus  uobis contulit, Stainbahe cum pertinentiis suis, Pacche  curtem uillicationis cum pertinentiis suis, Arnesriet uillam et ecclesiam cum pertinentiis suis, Pridichingen  curtem et molendinum cum pertinentiis suis, Staindorf cum omnibus que ibidem ad ius uestrum pertinent; predium quod quedam Hailwich uobis contulit, predium quoque quod quedam Berta de Buren uobis contulit, Wfhusen  ecclesiam cum pertinentiis suis.

 Sane noualium uestrorum que propriis manibus aut sumptibus colitis, siue de nutrimentis uestrorum animalium, nullus omnino a uobis decimas exigere presumat. Sepulturam quoque ipsius loci liberam esse concedimus ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. In parochialibus uero ecclesiis quas tenetis, liceat uobis clericos eligere et diecesano episcopo presentare, quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Liceat preterea uobis clericos uel laicos liberos et absolutos,  seculo fugientes, ad conuersionem recipere, et in uestro monasterio absque contradictione aliqua retinere. Prohibemus insuper ut nulli fratrum uestrorum post factam in loco uestro professionem, fas sit de eodem loco, absque licentia abbatis sui, nisi obtentu arctioris religionis discedere, discedentem uero sine communium litterarum cautione, nullus audeat retinere. Cum autem generale interdictum terre fuerit, uobis liceat, clausis ianuis, non pulsatis campanis, exclusis excommunicatis et interdictis, suppressa uoce diuina officia celebrare. Ad hec libertates et immunitates a regibus et principibus tam ecclesiasticis quam mundanis monasterio uestro rationabiliter indultas, et antiquas et rationabiles consuetudines eiusdem monasterii uestri integras  et illibatas presenti decreto manere sancimus. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam prouiderint eligendum.

Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Galterius Albanensis episcopus.
    Ego Conradus Moguntinus archiepiscopus et Sabinensis episcopus.
    Ego Guillelmus Portuensis et Sancte Rufine episcopus.
     Ego Manfredus Prenestinus episcopus.
    Ego Ioannes presb. card. tit. S. Anastasie.
    Ego Ioannes presb. card. tit. S. Pudentiane tit. Pastoris.
    Ego Theodinus presbyt. cardin. S. uitalis tit. uestine.
    Ego Petrus presb. card. tit. S. Susanne.
    Ego Iacobus diac. card S. Marie in Cosmedin.
    Ego Arditio diac. card. S. Theodori.
    Ego Cinthius diac. card. S. Adriani.
    Ego Hugo diac. card. S. Eustachii iuxta templum Agrippe.
    Ego Hugo diac. card. S. Angeli.
    Ego Laborans diac. card. S. Marie in Porticu.


 Datum uenetiis in Riuo alto per manum Gratiani, sancte Romane Ecclesie subdiaconi et notarii, uIII Idus Augusti, indictione X, Incarnationis Dominice anno 1177, pontif. uero domni Alexandri III anno XuIII.



MCCCXIu. Ad Richardum archiepiscopum Cantuariensem, apostolice sedis legatum, et suffraganeos eius.---De pace cum imperatore Friderico reconciliata. 
[MANSI, Concil., XXI, 918.]

ALEXANDER episcopus, seruus seruorum Dei, uenerabilibus fratribus RICHARDO Cantuariensi episcopo, et suffraganeis eius et dilectis filiis abbatibus specialiter ad Romanam Ecclesiam pertinentibus in  archiepiscopatu Cantuariensi constitutis, salutem et apostolicam benedictionem.

Immensas laudes et gratias agimus omnipotenti Deo, qui licet nauem Petri diu permisisset procellosa maris tempestate quassari, nunc tandem imperauit uentis et mari, et facta est tranquillitas magna; ita ut pacatis maris seuientis fluctibus, predicta nauis ad portum quietis reducta sit et salutis. Sane carissimus in Christo filius noster Fridericus, illustris Romanorum imperator, proximo preterito die, Dominica ante festum beati Iacobi, cum principibus ecclesiasticis et secularibus Teutonici regni, cum multa deuotione uenit uenetiam ad presentiam nostram, et ibi coram innumera multitudine uirorum ac mulierum altis uocibus resonantium laudes Altissimo,  nobis sicut summo pontifici omnem reuerentiam et honorem exhibuit, et in festo beati Iacobi nobis ad preces eius beati Marci ecclesiam adeuntibus, pro celebrandis missarum solemniis obuiam uenit, et finita missa, quam a nobis licet indignis reuerenter audiuit, nobis omnem honorem exhibuit, quem predecessores eius nostris consueuerunt antecessoribus exhibere. In Kalendis uero instantis mensis Augusti prefatus imperator, ubi erat numerosa hominum multitudo, in anima sua iurare fecit. Et principes sui, quos presentes habebat, tam ecclesiastici quam seculares, prestito iuramento firmauerunt, quod pacem Ecclesie perpetuo, et pacem karissimi in Christo filii nostri Willelmi illustris  Sicilie regis usque ad quindecim annos, et treugam Longobardorum a predictis Kalendis usque ad sex [septem] annos, sicut pax et treuga ipsa disposita est et tractata, et in scriptis redacta, illesam debeat et illibatam seruare. Sicut autem imperator nos in catholicum papam, et spiritualem Patrem recepit, ita nos eum in catholicum imperatorem, et uxorem eius in catholicam imperatricem, et filium ipsorum in catholicum regem recepimus. Agite itaque gratias Creatori nostro, qui sponsam suam sacrosanctam Ecclesiam sua miseratione respexit, et ei, post multas persecutiones, quibus grauiter pressa est et attrita, per suam gratiam plenam pacem reddidit et quietem.

Data uenetiis in Riuo alto, uIII Idus Augusti.



MCCCXu. Choro Ecclesie Salzburgensis, prelatis Ecclesiarum et ministerialibus predicte Ecclesie significat in Adalberti locum, qui archiepiscopatu suo sponte abdicasset, ab episcopis [Romano] Gurcensi et [Theobaldo] Passauiensi prelatisque Salzburgensibus Chunradum Moguntinum electum esse. 
[MANSI, Concil., XXII, 191.]


ALEXANDER episcopus, seruus seruorum Dei, dilectis filiis, choro Salzburgensis Ecclesie, prelatis Ecclesiarum, et ministerialibus prescripte Ecclesie intra [extra] montana constitutis, salutem et apostolicam benedictionem.

uenerabilis frater noster Adalbertus, quondam archiepiscopus uester, uidens et considerans necessitatem  Ecclesie uestre, cum gratiam karissimi in Christo filii Friderici illustris Romanorum imperatoris recuperare non posset, maluit cedere quam contendere, et Ecclesiam uestram et administrationem ipsius in manu nostra libere et sine contradictione qualibet resignauit.

Postmodum uenerabiles fratres nostri, Gurcensis et Patauiensis episcopi, et prelati Ecclesie uestre, qui apud nos presentes erant, de celebranda electione mandato nostro recepto, in uenerabilem fratrem nostrum Chunradum, Moguntinum quondam archiepiscopum, uirum utique litteratum, prouidum, industrium et discretum, et charum admodum nobis et acceptum, et moribus et genere nobilem, unanimiter conuenerunt, ipsumque elegerunt in archiepiscopum  et magistrum. Nos autem quanto Ecclesiam uestram ampliori caritate diligimus, pro illius gratissime deuotionis feruore, quam huius turbationis tempore circa nos et Romanam Ecclesiam immobiliter conseruauit, tanto facilius eorum electioni nostrum fauorem prestitimus et assensum, ipsumque non subtracto sibi honore uel dignitate quam hactenus habuit, in archiepiscopum uobis concessimus, et cum obtentu et consideratione ipsius, eamdem Ecclesiam feruentius animo uolumus diligere, et propensiori studio eius intendere commodis et augmentis: et per industriam, nobilitatem, et potentiam ipsius, credimus, auctore Deo, prescripte Ecclesie grata commoda prouentura.

 Unde nolumus uos egre ferre, uel habere ullo modo molestum, quod hi qui apud nos erant, non exspectato consilio uestro, fecerunt electionem, cum de uoluntate et mandato nostro ad electionem processerint celebrandam.

Inde est quod nos, et uos omnes ab obedientia quam predicto Adalberto, uel illi qui supra impositus fuerat, promisistis, et eos ex uobis qui alterutri eorum fidelitatem iurauerunt, a iuramento illo, auctoritate qua, licet immeriti, preeminemus, penitus absoluentes, uniuersitati uestre per apostolica scripta precipiendo mandamus, et mandando precipimus, quatenus memorato Chunrado archiepiscopo, omni contradictione et appellati ne cessante, debitam obedientiam et reuerentiam impendatis et  eius salubribus monitis et mandatis humiliter et deuote parere curetis. Et hi qui ex uobis consueuerunt et debent archiepiscopo fidelitatem iurare, ei fidelitatem facere non postponant. Et quicunque dominicalia Salzburgensis episcopatus quolibet titulo, a tempore bone memorie Eberhardi quondam archiepiscopi uestri occupata detinent, memorato Chunrado uel nuntiis eius, omni occasione et excusatione cessante, sine difficultate restituant; et feuda que de nouo sunt data, quicunque ea detineant, libera et absoluta relinquant. Si qui autem predicta dominicalia et feuda de nouo data infra Xu dies post harum subscriptionem litterarum iuxta mandatum nostrum eidem archiepiscopo non reddiderint, eos, contradictione omni et appellatione  postposita, sicut excommunicatos uiuetis. Sane nos de consilio fratrum nostrorum, et imperator ex sententia principum suorum, uniuersas alienationes dominicalium, et feudationes de nouo factas, omnino cessauimus, easque irritas esse decreuimus et inanes. Sententiam autem suspensionis, interdicti uel excommunicationis, quam predictus Chunradus archiepiscopus in contumaces canonice tulerit, uel rebelles, ratam nos, auctore Deo, et firmam habebimus, eamque faciemus non aliter obseruari quam si a nobis ipsis lata fuisset, cum eumdem archiepiscopum ita feruenter et sincere diligamus in Domino, ut sibi, sicut carissimo fratri nostro, in omnibus que cum Deo possumus et iustitia, prompto animo deferre uelimus.

 Datum uenetiis in Riuo alto, u Idus Augusti.



MCCCXuI. Monasterii S. Iacobi Moguntini disciplinam Premonstratensem confirmat. 
[HUGO, Annal. Prem. ord., II, 848.]

ALEXANDER episcopus, seruus seruorum Dei, dilectis filiis FULBERTO abbati et fratribus S. Iacobi de Moguntia, ordinem Premonstratensem professis, salutem et apostolicam benedictionem.

Referente nobis uenerabili fratre nostro S. Ecclesie Moguntine archiepiscopo, quod, cum in predicto monasterio S. Iacobi consueuissent esse monachi nigri, tandem quia predecessor eiusdem  archiepiscopi ibi fuerat interfectus, abbas et monachi eius erant ibidem, propter sinistram suspicionem quam ibidem abbas et quidam de fratribus suis de morte illius incurrerant, ab eodem monasterio sunt eiecti, et uos per iam dictum archiepiscopum de consensu karissimi in Christo filii Friderici Romanorum imperatoris, deliberatione habita plurium personarum, estis in idem monasterium introducti. Nos autem feruorem religionis, qua totus ordo uester redolere dignoscitur, attendentes et considerantes in hac parte prouida fuisse circumspectione processum, translationem et mutationem per eumdem archiepiscopum, sicut diximus, factam, ratam habemus et firmam, et monasterium ipsum uobis auctoritate apostolica confirmamus, arctius  inhibentes, ne quis amodo fratres ordinis uestri ex predicto monasterio amouere aut uobis super ipso, uel super his que ad idem monasterium spectant indebitam molestiam seu grauamen inferre presumat. Predictum quoque monasterium ut ibi quietius et commodius Domino deseruire possitis, cum omnibus possessionibus suis, que inpresentiarum iuste et canonice possidet, aut in futurum iustis modis, prestante Domino, poterit adipisci, sub beati Petri et nostra protectione suscipimus, et presentis scripti patrocinio communimus, statuentes ut ordo uester, qui secundum Deum et beati Augustini regulam et institutionem Premonstratensium institutus esse dignoscitur, perpetuis ibi temporibus inuiolabiliter obseruetur, etc.

 Decernimus ergo, etc.

Datum uenetiis in Riuo alto, per manum Gratiani, sancte Romane Ecclesie subdiaconi et notarii, Xu Kal. Septembris, indict. X, anno Incarnationis Dominice 1197, pontificatus uero domni Alexandri pape III, anno XuIII.



MCCCXuII. Archiepiscopo Spalatino, legato apostolico, significat se eius cum archiepiscopo Iaderensi de episcopatu Phariensi controuersiam Raymundi de Capella, subdiaconi sui, legationem apostolicam in Sclauoniam ineuntis, arbitrio permisisse. 
[FARLATI, Illyricum sacrum, III, 198.]

ALEXANDER episcopus, seruus seruorum Dei, uenerabili  fratri SPALATENSI archiepiscopo, apostolice sedis legato, salutem et apostolicam benedictionem.

Cum inter te et uenerabilem fratrem nostrum Iaderensem archiepiscopum super episcopatu de Fara controuersia agitetur, causam ipsam dilecto filio Raymundo de Capella, subdiacono nostro, quem in Sclauoniam legatum apostolice sedis dirigimus, duximus committendam; quia, cum sit litteratus, prouidus ac discretus, speramus quod eadem causa sub examine suo dignum debeat effectum sortiri. Mandamus itaque fraternitati tue atque precipimus quatenus ab eodem subministro nostro propter hoc uocatus fueris, per te uel per sufficientem responsalem  eius presentiam adeas, et quod ipse inde statuerit, suscipias firmiter et obserues. Si uero alterutra pars appellauerit, eidem subdiacono dedimus in mandatis, ut ipse nichilominus rationes et allegationes hinc inde diligenter audiat, testes, appellatione cessante, recipiat, eorumdem iuratorum depositiones studiose conscribat, atque nobis transmittat, prefigens utrique parti terminum competentem, quo debeant cum ipsis attestationibus et allegationibus apostolico se conspectui presentare. Porro si alterutra partium se absentauerit, quominus ad presentiam ipsius subdiaconi nostri accedat, uel requisita ualeat inueniri, eidem subdiacono nostro dedimus in mandatis ut nichilominus testes alterius partis, appellatione cessante,  recipiat, et eorum dispositiones transmittat.

Datum uenetie in Riuo alto, XI Kal. Sept.



MCCCXuIII. Euerardo episcopo Tornacensi interdicit ne in diuisione prebendarum nonnisi iuxta tenorem scripti sui  procedat. 
[MIRAEI, Opp. dipl., II, 976.]

ALEXANDER episcopus, seruus seruorum Dei, uenerabili fratri EuERARDO episcopo, et dilectis filiis decano et capitulo Tornacensi, salutem et apostolicam benedictionem.

Audiuimus et audientes non potuimus non mirari, quod cum bone memorie Gualtero predecessori tuo, frater episcope, duxerimus indulgendum,  ut de singulis tribus prebendis que in ecclesia uestra fuerant constitute, quatuor faceret; tu contra nostram indulgentiam ueniens, numerum ipsum transgrederis, et quasdam prebendas occasione scripti nostri dimidiare minime dubitasti. Quoniam igitur nec decet te, nec nos possumus sustinere ut abutaris concessione a nobis indulta, per apostolica uobis scripta precipiendo mandamus quatenus tu, frater episcope, in diuisione prebendarum ipsarum non nisi iuxta tenorem scripti nostri procedas, nec de cetero in precripta ecclesia canonicum ordines, nisi prius dimidiatas prebendas, iuxta tenorem nostre concessionis reintegres, et precipue prebendam dilecti filii nostri  G. archidiaconi Laudunensis concanonici uestri, que sicut quedam alie dicitur dimidiata fuisse; nec uos, filii canonici, donec dimidiate prebende iuxta mandatum nostrum redintegratur, quemlibet in canonicum recipere presumatis.

Si uero contra preceptum nostrum ueneritis graue nobis admodum et molestum existet; nec presumptionem uestram relinquere poterimus incorrectam, cum non liceat uobis uel cuilibet alii transgredi Romani pontificis instituta.

Datum uenetiis in Riuo alto, uII Kal. Septembris.



MCCCXIX. Ecclesie S. Donatiani Brugensis protectionem suscipit, bona et possessiones confirmat. 
[MIRAEI, Opp. dipl., II, 1330.]


ALEXANDER episcopus, seruus seruorum Dei, dilectis filiis GERARDO preposito ecclesie S. Donatiani Brugensis eiusque fratribus, tam presentibus quam futuris canonice substituendis in perpetuum.

Commisse nobis apostolice sedis nos hortatur auctoritas, ut locis et personis eius auxilium deuotione debita implorantibus tuitionis presidium impendere debeamus. Quia, sicut iniusta poscentibus nullus tribuendus est effectus, sic legitima desiderantium nulla est differenda petitio, presertim eorum qui cum honestate uite et laudabili morum  compositione gaudent omnipotenti Domino deseruire.

Eapropter, dilecti in Domino filii, uestris iustis postulationibus clementer annuimus et prefatam beati Donatiani Brugensem ecclesiam, in qua diuino mancipati estis obsequio, sub B. Petri et nostra protectione suscipimus et presentis scripti patrocino communimus. Statuentes ut quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant.  In quibus hec propriis duximus exprimenda uocabulis:

In episcopatu Tornacensi altaria Dudazela et oblationes Dudazelensis ecclesie, que a pia deuotione fidelium pro reuerentia B. Leonardi offeruntur, Utkerca. Horescam cum appendiciis suis; altaria Sancti Michelis et Sancte Crucis, Sumkerca, Clemeskerca, Sueuensela, Artrica.

In episcopatu Morinensi Widelgat, Kemla cum uniuersis decimis et terris sibi pertinentibus, Hesua cum appendiciis suis, Dikesmuta et Clarc, duas partes decime ex Yprensi parochia, duas partes decime, ex Formasela et Diesbuse et ex noualibus eiusdem terre similiter. Cancellariam comitis Flandrie, quemadmodum pia deuotione a Roberto comite  ecclesie uestre concessa est et scripto firmata suo, et ecclesia ipsa eam hactenus quiete tenuit. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, supressa uoce diuina officia celebrare.

Obeunte uero te, nunc eiusdem loci preposito, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres eiusdem ecclesie secundum Dominum canonice prouiderint eligendum. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati  sint uel interdicti, nullus obsistat, salua tamen iustitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum licea prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesanorum episcoporum canonica iustitia.

Si qua igitur in futurum, etc.

    Ego Alexander, catholice Ecclesie episcopus.
    Ego Ubaldus, Ostiensis episcopus.
     Ego Guillelmus, Portuensis et Sancte Rufine episcopus.
    Ego Ioannes, presbyter cardinalis, titulo Sancte Anastasie.
    Ego Boso presbyter cardinalis S. Pudentiane tit. Pastoris.
    Ego Theodinus, presbyter cardinalis S. uitalis titulo Christine.
    Ego Petrus presbyter cardinalis titulo Sancte Susanne.
    Ego Iacobus, diac. cardinalis S. Marie in Cosmedin.
    Ego Arditio diac. cardinalis S. Theodori.
    Ego Hugo diac. card. S. Eustachii iuxta templum Agrippe.
     Ego Laborans diaconus cardinalis S. Marie in Porticu.
    Ego Raynerius, diaconus cardinalis S. Georgii ad uelum Aureum.


Datum uenetiis Riuo alto, per manum magistri Gerardi, S. Romane Ecclesie subdiaconi et notarii, uIII Idus Septembris, indictione X, Incarnationis Dominice anno 1177, pontificatus uero domni Alexandri pape III anno XuIII.



MCCCXX. Dominico abbati S. Iustine Patauino permittit »ut in obsequiis defunctorum, episcopo absente, uel missam cantare nolente, in monasterio specialem missam cantet.« 
[UGHELLI, Italia sacra, u, 441.]


ALEXANDER episcopus, seruus seruorum Dei, dilecto filio DOMINICO abbati S. Iustine de Padua salutem et apostolicam benedictionem.

Intelleximus ex scripto quodam, quod est addictum manu publica, quod inter te et canonicos Paduanos, mediantibus uenerab. fratri nostro G. episcopo Paduano, Manfredo et Bono Ioanne, quos tu et altera pars communiter elegeratis, huiusmodi pax et concordia facta, quod archipresbyter prescripte ecclesie in obsequiis defunctorum, absente episcopo, uel nolente missam cantare, specialem missam cantet, si chorus canonicorum fuerit inuitatus, aut si archipresb. presens non fuerit, cantes, et si tu et archipresbyter absentes fueritis, unus de canonicis  missam celebret. Ceterum quia predicta concordia ex parte canonicorum uiolata est, sicut asseris, nos tibi super hoc paterna sollicitudine prouidere uolentes, auctoritate tibi apostolica duximus indulgendum ut in obsequiis defunctorum, episcopo absente, uel missam cantare nolente, nullius contradictione uel appellatione obstante, fas tibi sit in monasterio tuo specialem missam cantare.

Datum uenetiis in Riuo alto, XuI Kal. Octobr.



MCCCXXI. Compositionem inter Balduinum quondam episcopum et Gerardum de Chirisi factam confirmat. 
[MABILLON, De re diplom., p. 276.]

ALEXANDER episcopus, seruus seruorum Dei, uenerabili  fratri suo R. Nouiomensi episcopo salutem et benedictionem.

uidimus scriptum karissimi in Christo filii nostri illustris Francorum regis, ex cuius tenore nobis innotuit quod, cum inter bone memorie B. predecessorem tuum, et Gerardum de Chirisi coram eodem rege questio mota fuisset, tandem in presentia ipsius regis inter ipsum et eumdem G. multis astantibus talis facta est compositio, quod prefatus G. sibi fecit homagium de castello Chirisi talibus conuentionibus interpositis, quod quando episcopus Nouiomensis submonebit eum de excommunicatione, que debuit esse facta de predicto castello, ut dicitur, idem G. in curia Nouiomensis episcopi parebit iudicio per pares suos homines ipsius episcopi [reddito].  Et si probari poterit excommunicationem ipsam factam fuisse, idem G. prescriptum castellum reddet in manu episcopi ad diruendum et omnino destruendum, uel ad omne uelle suum faciendum. Si uero excommunicatio probari non potuerit, memoratus G. et heres eius a Nouiomensi episcopo per homagium castellum ipsum tenebunt. Addidit insuper idem G. in homagio quod prefato episcopo fecit, quod ipse aut heres eius quadraginta diebus cum duobus militibus, et in propriis sumptibus suis infra comitatum Nouiomensem episcopo Nouiomensi seruiet cum uoluerit, et ipsum exinde fecerit submoneri. Preterea idem G. fidem dedit quod de guidonagio Pontis Episcopi, et de ceteris pedagiis et pontonagiis per supradictum castellum Nouiomensi  episcopo nullum damnum eueniet, nec aliqua quadriga ferens uinum, nec aliqua mercatio tendens ad quascunque ferias per castellum transibit; aut si hoc euenerit, episcopus guidonagium et forisfactum de transeuntibus habebit; et idem G. et heres eius hoc episcopo emendabit. Decem quoque libras, quas pater ipsius G. ab episcopo Nouiomensi ad Pontem Episcopi se tenere clamauit, et Simon predecessor tuus in placitis obtinuit, idem G. iam dicto episcopo et successoribus suis quietas et liberas in perpetuum dimisit; et promisit quod, si episcopo Nouiomensi guerra imminuerit, ei castellum tradet, sibi facta pace sine contradictione qualibet resignandum: et hec omnia se obseruaturum  coram memorato rege Francorum interposita fide firmauit; et ipsum regem super his per legem constituit; et eidem regi, ut maior de his omnibus securitas haberetur, castellaniam Lauduni contra plegium assignauit. uolentes itaque robur perpetue firmitatis habere, quod mediante prefato rege statutum est in hac parte, constitutionem ipsam, sicut diximus, factam, ratam habemus et firmam; eamque auctoritate apostolica confirmantes, presentis scripti patrocinio communimus, statuentes ut nulli hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum

 Datum uenetiis in Riuo alto, uI Kal. Octobris.



MCCCXXII. Presbytero Ioanni, Indorum regi, scribit se iamdiu quidem audisse eum Christianam legem sequi; sed tum primum Philippum medicum detulisse eum cupere »erudiri catholica disciplina et in Urbe habere ecclesiam et Ierusalem altare aliquod.« Mittit igitur eumdem Philippum medicum, per quem ad fidem catholicam deducatur. 
[MANSI, Concil., XXI, 907.]

ALEXANDER episcopus, seruus seruorum Dei, carissimo in Christo filio illustri et magnifico Indorum regi, sacerdotum sanctissimo, salutem et apostolicam benedictionem.

Apostolica sedes, cui, licet immeriti, presidemus,  omnium in Christo credentium caput est et magistra, Domino attestante, qui ait beato Petro, cui, licet indigni, successimus: Tu es Petrus, et super hanc petram edificabo Ecclesiam meam . Hanc siquidem petram Christus esse uoluit in Ecclesie fundamentum, quam predicit nullis uentorum turbinibus nullisque tempestatibus quatiendam. Et ideo non immerito beatus Petrus, super quem fundauit Ecclesiam, ligandi atque soluendi specialiter et precipue inter apostolos alios meruit accipere potestatem. Cui dictum est a Domino: Tibi dabo claues regni celorum: et porte inferi non preualebunt aduersus eam. Et quodcunque ligaueris super terram, erit ligatum et in celis; et quodcunque solueris super terram, erit solutum et  in celis . Audiueramus utique iampridem, referentibus multis, et in fama communi, quomodo cum sis Christianum nomen professus, piis uelis operibus indesinenter intendere, et circa ea tuum animum geras que Deo grata sunt et accepta. Sed et dilectus filius magister Philippus medicus et familiaris noster, qui de intentione pia et proposito tuo cum magnis et honorabilibus uiris regni tui se in partibus illis uerbum habuisse proponat, sicut uir prouidus et discretus, circumspectus et prudens, constanter nobis et sollicite retulit se manifestius ab his audisse quod tue uoluntatis sit et propositi erudiri catholica et apostolica disciplina, et ad hoc feruenter intendas, ut tu, et terra tue sublimitati  commissa, nichil unquam uideamini in fide uestra tenere quod a doctrina sedis apostolice dissentiat modo quolibet uel discordet. Super quo sane tibi, sicut carissimo filio, plurimum congaudemus, et ei, a quo omne donum procedit, immensas gratiarum exsoluimus actiones; uota uotis, et preces precibus adiungentes, ut qui dedit tibi nomen Christianitatis suscipere, menti tue per suam ineffabilem pietatem inspiret quod omnino uelis sapere que super omnibus articulis fidei tenere debet religio Christiana. Non enim uere potest de Christiana professione sperare salutem, qui eidem professioni uerbo et opere non concordat; quia non sufficit cuilibet nomine Christiano censeri, qui de se sentit aliud quam catholica et apostolica habeat disciplina,  iuxta illud quod Dominus in Euangelio dicit: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei qui in celis est .

Illud autem nichilominus ad commendationem tue uirtutis accedit, quod, sicut prudens magister Philippus se a tuis asserit audisse, feruenti desiderio cuperes in Urbe habere ecclesiam, et Hierosolymitanum altare aliquod, ubi uiri prudentes de regno tuo manere possent, et apostolica plenius instrui disciplina, per quos postmodum tu et homines regni tui doctrinam ipsam reciperent et tenerent. Nos autem qui, licet insufficientibus meritis, in beati Petri cathedra positi, iuxta Apostolum  sapientibus et insipientibus, diuitibus et pauperibus,  nos recognoscimus debitores, de salute tua et tuorum omnimodam sollicitudinem gerimus; et uos ab his articulis, in quibus erratis a Christiana et catholica fide, prompto animo, prout tenemur ex suscepti ministerio regiminis, uolumus reuocare. Cum ipse Dominus beato Petro, quem omnium apostolorum principem fecit, dixit: Et tu aliquando conuersus confirma fratres tuos . Licet autem graue nimis uideatur et laboriosum existere, ad presentiam tuam, inter tot labores et uaria itineris et locorum discrimina, et inter longas et ignotas oras, quemlibet a nostro latere destinare, considerato tamen officii nostri debito, et tuo proposito et intentione pensata, prefatum Philippum  medicum et familiarem nostrum, uirum utique discretum, circumspectum et prouidum, ad tuam magnitudinem mittimus, de Iesu Christi misericordia confidentes quod, si uolueris in eo proposito et intentione persistere, quam te, inspirante Domino, intelligimus concepisse, de articulis Christiane fidei, in quibus tu et tui a nobis discordare uidemini, in proximo per Dei misericordiam eruditus nichil prorsus timere poteris, quod de errore tuam uel tuorum salutem prepediat, uel in uobis nomen Christianitatis offuscet.

Rogamus itaque excellentiam regiam, monemus et hortamur in Domino, quatenus eumdem Philippum pro reuerentia beati Petri et nostra, sicut  uirum honestum, discretum et prouidum, et a nostro latere destinatum, debita benignitate recipias, et reuerenter ac deuote pertractes. Et si tue uoluntatis est et propositi, sicut omnino decet esse, ut erudiaris apostolica disciplina super his que idem Philippus ex nostra tibi parte proponet, ipsum diligenter audias et exaudias, et personas honestas et litteras tuo sigillo sigillatas, quibus propositum et uoluntatem tuam possimus plene cognoscere, ad nos cum ipso transmittas. Quia quanto sublimior et maior haberis, et minus de diuitiis et potentia tua uideris inflatus, tanto libentius tam de concessione  ecclesie in Urbe, quam etiam de conferendis altaribus in ecclesia beati Petri et Pauli, et Ierosolymis in ecclesia Sepulcri Domini, et in aliis que iuste quesieris, tuas curabimus petitiones admittere et efficacius exaudire, utpote, qui desiderium tuum super hoc, quod multa commendatione dignum exstitit, modis omnibus, quibus secundum Deum possumus, uolumus promouere, et tuam et tuorum animas desideramus Domino lucrifacere.

Data uenetiis in Riuo alto, u Kalendas Octobris.



MCCCXX Monasterii Sancte Marie Magdalene de Lacu Iuriensi protectionem suscipit, bonaque ac possessiones confirmat. 
[Mémoires et documents de la Société d'histoire de la Suisse Romande, Lausanne 1838, tom. I, p. 185.]


ALEXANDER episcopus, seruus seruorum Dei, dilectis filiis GUALTERO abbati ecclesie Sancte Marie Magdalene de Lacu Iuriensi, eiusque confratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus ante eos expositus, reuocet eos a proposito, aut robur, quod absit, sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam, in qua diuino mancipati estis  obsequio, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini regulam atque constitutionem Premonstratensium fratrum in eodem loco constitutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus  hec propriis duximus exprimenda uocabulis:

Locum ipsum et totam uallem in qua abbatia uestra sita est omni parte, sicut montes uersus lacum pendent, et aquam iaciunt cum ipso lacu et piscaria, a superiori piscina usque ad montem Risum  ; ecclesiam de Cuaruens cum terris et decimis, et iustitiis, et familiis quas ibi possidetis; terram de ualle-Leonis  et terram quam habetis in Monteuilla  , ecclesiam Sancti Symphoriani  cum terris, uineis et decimis quas in eadem uilla et adiacentibus uillaris possidetis, terras et uineas quas in Columbario  et in Lonay  et in  Echichen  , et in Triuillin  , et in Alamand,  et in Bolgez  , possidetis, terras, et uineas, et familias quas contulit uobis bone memorie Albertus de Becrens  , terram quam habetis apud Bructignie  , et apud uillars Luczon  , et apud uillars Odon; locum cum uineis de Riuorio  , quem habetis ex dono bone memorie Guidonis quondam Lausannensis episcopi, cum decima eiusdem terre; ecclesiam de Ornys  cum omnibus appendiciis suis, terram et uineas quas Ludouicus de Monte Castro et filii eius in Castanerio  ecclesie uestre contulerunt, terram et decimas quas habetis in loco qui dicitur Subsilua  , allodium de Montericherii  quod Aymo de Augusta tenebat a domno Dalmacio, de eodem  Montericherii usamenta et pastura de toto dominatu de uufflens, sicut ea rationabiliter possidetis; terram quoque quam dominus eiusdem castri ad construendam domum libere uobis concessit, pascua de Lantifor, que uulgus calcem de Iura uocat, quam uobis Hugo de Grandissono in eleemosynam dedit; terram quam habetis apud Oulen  , et terram et familias quas habetis apud Bectens  , locum qui dicitur Sancta Crux  , et duo molendina eiusdem loci, et terram quamdam de Esserto; terram et uineas quas habetis apud Bremblens  et apud Sanctum Germanum  , tres solidos et nouem nummos censuales quos habetis apud uullierens  , et alios census nummorum quos habetis in diuersis  locis, terram et uineas de Luins.

Paci quoque et tranquillitati uestre paterna diligentia prouidere uolentes, auctoritate apostolica prohibemus ut infra claustrum locorum seu grangiarum uestrarum nullus uiolentiam facere, furtum seu rapinam aut ignem apponere, uel homines capere, seu interficere audeat. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri desiderauerint, nisi forte excommunicati uel interdicti sint, nullus obsistat, salua tamen iustitia ecclesiarum illarum a quibus corpora assumuntur. Cum autem generale interdictum terre fuerit, liceat uobis, clausis ianuis, exclusis excommunicatis uel interdictis, non pulsatis campanis,  submissa uoce diuina officia celebrare. Sane noualium uestrorum, que propriis manibus aut sumptibus colitis siue nutrimentorum uestrorum animalium, nullus a uobis decimas presumat exigere.

Decernimus ergo ut nulli omnino hominum liceat prefatam ecclesiam temere perturbare, aut eius  possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum, etc.

Datum uenetiis in Riuo alto, per manum Gratiani Sancte Romane Ecclesie subdiaconi et notarii, III Kalendarum Octobris, indictione XI, Incarnationis Dominice anno 1177, pontificatus uero domni Alexandri pape III, anno XIX.



MCCCXXIu. Priuilegium pro ecclesia Ferrariensi. 
[UGHELLI, Italia sacra, II, 538.]


ALEXANDER episcopus, seruus seruorum Dei, dilectis filiis WIDONI archipresbytero preposito, et uniuersis canonicis Ferrariensis Ecclesie, tam presentibus quam futuris, canonice instituendis, in perpetuum.

Pie postulatio uoluntatis, etc. Eorum possessiones enumerat: uillam uidelicet que dicitur Quartisana, fundum contra Padum, locum Cucula, caput Rede uillam que dicitur Baniolum, fundum Burduragum, uillam que dicitur Quartiatica, fundum pecorile, et uillam que dicitur Fossa noua, capellam S. Marci ibidem sitam, Pilearitia que dicitur Mortitium, ecclesiam S. Michelis cum suis pertinentiis,  capellam S. Stephani cum pertinentiis suis, in burgo Ferrarie, capellam S. Iacobi in ciuitate Ferrarie, capellam S. Petri et S. Saluatoris sitas in castro eiusdem Ferrarie cum omnibus pertinentiis suis, capellam S. Marie Magdalene, et S. uiti que est in mercato Ferrarie, capellam S. Leonardi, Corrigium Stadii totum, medietatem Lendenarie maioris et minoris, Cocolariam lami piscaritiam, Zemedelle, mansum in capite Sandali positum, mansum de portu uetrarie, mansum Gamolage, medietatem fundi Bucentule, fundum Bagnoli, Lamas communis, medietatem fundi Gallinarii, medietatem fundi Purpurarie, portum capitis Rede, terram quoque que fuit de Aiacha positam in  uilla que dicitur Zuccula, mansum unum in fundo qui dicitur Duce. Insuper etiam medietatem totius decisionis plebis S. Georgii in episcopio Ferrarie, medietatem omnium rerum que pro animabus defunctorum eidem Ecclesie relinquuntur tam mobilium quam immobilium, totam decimam uille que dicitur Cocomarium, et cetera que eidem  canonice iuste pertinent in terris, uineis, pratis, agris cultis et incultis, aquis in piscationibus, uenationes etiam et molendina, seruos et ancillas, et duodecim homines illius loci, qui uos nauigio ferant, quocunque usus uester fuerit absque omni pretio. Ad hec adiicientes statuimus, et auctoritate apostolica prohibemus, ne cui liceat clericos capellarum, que ad iurisdictionem uestram tantummodo pertinent, uobis inuitis interdicto, uel excommunicationi subiicere, aut alias indebita molestatione grauare, sed uos liberam dispositionem, ordinationem, et correptionem capellarum, et clericorum ipsorum sine contradictione qualibet habeatis, sicut usque ad tempora presentis episcopi uestri habuistis. Preterea presenti pagina  duximus statuendum ut nullus extra uoluntatem uestram infra ciuitatem, uel suburbia uestre ciuitatis baptizare, ungere secundum institutionem ab Azone olim Romane Ecclesie cardinali, et tunc apostolice sedis legato cum consilio et assensu Land. quondam episcopi factam, et hactenus obseruatam, uel publicas penitentias dare presumat. Quartam uero partem decimarum que in parochia uestra uobis noscitur de iure competere, nullus uobis subtrahere uel uiolenter detinere presumat. Nihilominus etiam auctoritate apostolica prohibemus ne aliquis parochianos uestros quoscunque auctoritate episcopi uestri excommunicare, uel interdicto canonice subieceritis, ad diuina  officia uel sepulturam ante absolutionem recipere audeat. Ad hec uobis duximus indulgendum, ut si episcopus uester humiliter requisitus, inuasores, perturbatores aut detentores possessionum uestrarum, infra triginta dies noluerit ecclesiastica sententia cercere, nisi manifesta et rationabilis causa prepediat, liceat uocis in eosdem auctoritate nostra, secundum qualitatem et quantitatem excessus, excommunicationis uel interdicti sententiam promulgare. Constitutionem autem quam predictus cardinalis cum consilio et assensu predicti episcopi super testamentis defunctorum rationabiliter fecisse dignoscitur, et uenerabilis frater noster Am. uester episcopus approbasse, ratam et firmam habemus et eam perpetuis temporibus inconcussam manere  sancimus. Decernimus quoque ut nulli omnino hominum liceat prefatam canonicam temere perturbare, aut eius possessiones auferre, aut ablatas retinere, aut aliquibus uexationibus fatigare, sed omnia integra conseruentur, uestris, et aliorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et Ferrariensis episcopi canonica iustitia. Si qua igitur, etc.

    Alexander catholice Ecclesie episcopus.
    Ego Ubaldus Ostiensis episcopus.
    Ego Gualterius Sabinensis episcopus.


 Datum uenetiis, III Kal. . . . anno Dominice Incarnationis 1179 . . . . manum . . . . gerentis . . . domni Alexandri pape III anno . . . . ind . . .  .



MCCCXXu. Magistro Hugoni Etheriano gratias agit quod librum »pro Deo et pro deuotione Ecclesie« compositum per magistrum Cacciaredum ad sese miserit. Monet ut »Constantinopolitanum imperatorem ad deuotionem et reuerentiam Romane Ecclesie exhibendam et ad unitatem ipsius diligentius prouocet.« 
[MANSI, Concil., XXI, 909.]

ALEXANDER episcopus, seruus seruorum Dei, dilecto filio magistro HUGONI, salutem et apostolicam benedictionem.

Cognoscentes laborem plurimum, quem sustinuisti  in componendo librum, quem nobis per dilectum filium nostrum magistrum Cacciaredum misisti  ; attendentes quoque fructum quem exinde speramus Ecclesie Dei prouenturum, librum ipsum grata et leta manu recepimus, et deuote sollicitudini et liberalitati tue uberrimas propter hoc gratiarum referimus actiones, desiderium et uoluntatem habentes, te, quem hactenus relatione nostrorum, qui a partibus Constantinopolis reuertebantur, charum habebamus, de cetero feruentius diligendi, et multo cariorem habendi et sincerius amplexandi. Rogamus autem prudentiam tuam solliciteque monemus, ut sicut pro Deo et pro deuotione Ecclesie prescriptum librum composuisti, ita quoque carissimum  in Christo filium nostrum illustrem et gloriosum Constantinopolitanum imperatorem ad deuotionem et reuerentiam sacrosancte Romane Ecclesie exhibendam, et ad unitatem ipsius diligentius prouoces, monitis et exhortatione inducas, ut, sicut esse debet, unum fiat ouile, et pastor unus.

Data Troie, Idibus Nouembris



INTRA ANNUM 1160-1178.



MCCCXXuI. Leprosis Abbatisuille decimarum immunitatem concedit, terramque de Cantastra, concessam a comite Pontiui, asserit. 
[R. P. Ignace-Ioseph de IESUS-MARIA, Hist. Eccl. d'Abbeuille, 387.]


ALEXANDER episcopus, seruus seruorum Dei, dilectis filiis leprosis de Abbatisuilla, salutem et apostolicam benedictionem.

Mouent nos dolores continui quos patimini, et ad exhibendum uobis apostolice sedis suffragium feruenter inducunt, ut qui estis iusto Dei iudicio grauiter uerbere superne uisitationis afflicti, in necessitatibus uestris opportune consolationis subsidium sentiatis. Eapropter, dilecti in Domino filii, uestris iustis postulationibus misericorditer annuentes, de  clementia sedis apostolice uobis duximus indulgendum, ut de hortis uestris, quos ad usus uestros excoli facitis, siue de nutrimentis animalium uestrorum, nullus a uobis decimas exigere presumat. Domum quoque et terram quamdam de Cantastra quam uobis comes Pontiui , de assensu et uoluntate Guidonis fratris sui, uobis in perpetuum eleemosynam iuste concessit, deuotioni uestre, auctoritate apostolica confirmamus, et presentis scripti patrocinio communimus. Statuentes ut nulli omnino hominum liceat hanc paginam nostre concessionis et confirmationis infringere uel ei aliquatenus contraire. Si quis autem hoc attentare presumpserit, indignationem omnipotentis  Dei, et beatorum Petri et Pauli apostolorum eius se nouerit incursurum.

Dat. Anagnie XuI, Kal. Februarii.



MCCCXXuII. Plebanis, capellanis et aliis clericis monasterii Puteolensis circumpositis interdicit »ne aliquibus parochianorum aliquatenus prohibeant quin libere ualeant apud monasterium habitum monachalem induere uel inibi sepeliri.« 




MCCCXXuIII. Ad Rainaldum Aesinensem episcopum.---Priuilegia quedam concedit. 
[BALDASSINI, Mem. Stor. d'lesi, App., p. III.]

 ALEXANDER episcopus, seruus seruorum Dei, uenerabili fratri R[AINALDO] episcopo Aesino, salutem et apostolicam benedictionem.

Ex parte tua fuit propositum coram nobis, quod dilectus filius abbas monasterii Sancti Anastasii Ferettonensis diecesis in Marchia Anconitana nuntius noster ciues Aesinos diligenter monuit ut ad deuotionem Ecclesie a qua se temere subtraxerunt, infra certum terminum, quem ad hoc eis peremptorium deputauit, redire curarent, auctoritate nostra, si id omitterent, ciuitatem Aesinam ecclesiastico interdicto supponens, ac priuans eamdem episcopali dignitate; propter quod nobis humiliter supplicasti ut, ne ob culpam predictorum ciuium occasione priuationis huiusmodi statui tuo preiudicium aliquod  generetur, uel tu, ciuitatem ipsam propter idem interdictum ac predictorum ciuium rebellionem deserens, penuriam in necessariis patiaris, prouidere tibi super his misericorditer dignaremus. Nos igitur tuis supplicationibus inclinati, auctoritate tibi presentium indulgemus ut dictis ciuibus infra certum terminum ipsis minime redeuntibus ad Ecclesie deuotionem in aliquo loco tibi idoneo Aesini diecesi moram trahere, et prouentus episcopatus, cui ibidem de nostra speciali gratia non tanquam episcopus Aesinus cum integritate percipere ualeas, sicut prius non obstantibus aliquibus litteris apostolicis impetratis uel impetrandis, nisi in eisdem impetrationibus plena et expressa de presentibus mentio habeatur. Nulli ergo omnino hominum liceat hanc  paginam nostre concessionis infringere, etc.

Datum Anagnie, X Kal. Februarii, pontificatus nostri anno u.



MCCCXXIX. Priuilegium pro ecclesia S. Margarite Elenfordesmerensi. 
[RYMER, Federa, Conuent., I, 43.]

ALEXANDER episcopus, seruus seruorum Dei, dilectis filiis GERELM. priori, et fratribus Sancte Margarete de Elenfordesmer, salutem et apostolicam benedictionem.

Preces et petitiones filiorum Ecclesie que rationi concordant et ab ecclesiastica non dissonant honestate,  decet nos clementer admittere, et utiliter effectu prosequente complere. Eapropter, dilecti in Domino filii, uestris iustis postulationibus benignius annuentes, ecclesiam uestram in qua diuino estis obsequio mancipati, sub beati Petri et nostra protectione suscipimus . . . . .

Preterea locum ipsum in quo ecclesia uestra sita est, et possessiones quas nobilis uir Radulphus de Chedeleswurd ecclesie uestre in perpetuum eleemosynam pia largitione legitime concessit, sicut eas rationabiliter possidetis, uobis et eidem ecclesie auctoritate apostolica confirmamus, et presentis scripti patrocinio communimus. Sane noualium uestrorum que propriis manibus aut sumptibus colitis, siue de nutrimentis uestrorum animalium, nullis a uobis  decimas exigere presumat.

Ad hec auctoritate apostolica inhibemus ne liceat Saresberiensi episcopo in cuius diecesi ecclesia uestra sita est, aut eius archidiaconis uel officialibus uobis, uel ecclesie uestre nouas et indebitas consuetudines imponere, uel uos aut ecclesiam uestram iniuste grauare.

Decernimus ergo, etc.

Datum Anagnie, uI Kal. Februarii.



MCCCXXX. Roberto de Chedeleswurd quatuor hidas terre in Chedeleswurd eidem concessas a monachis de Abendon confirmat. 
[Ibid.]


ALEXANDER episcopus, seruus seruorum Dei, dilecto filio ROBERTO de Chedeleswurd clerico, salutem et apostolicam benedictionem.

Iustis petentium desideriis dignum est nos facilem prebere consensum, et uota que arationis tramite non discordant, effectu sunt prosequente complenda Eapropter, dilecte in Domino fili, tuis iustis postulationibus grato concurrentes assensu, quatuor hidas terre in Chedeleswurd a monachis de Abendon rationabiliter tibi concessas, sicut in authentico scripto exinde facto continetur, et tu eas legitime possides, deuotioni tue auctoritate apostolica confirmamus et presentis scripti patrocinio communimus.

Statuentes ut nulli omnino hominum liceat hanc  paginam nostre confirmationis infringere, aut ei aliquatenus contraire, etc.

Datum Anagnie, u Kal. Februar.



ANNO 1174-1178.



MCCCXXXI. Episcopo Terracinensi mandat inducat homines Terracinenses ut quas possessiones ecclesie S. Stephani de Montanis comparauerint, restituant. 
[TOSTI, Storia di Monte Casino, II, 205.]

ALEXANDER episcopus, seruus seruorum Dei, uenerabili fratri . . . . Terracinensi episcopo, salutem et apostolicam benedictionem.

 Significauit nobis dilectus filius noster Casinensis abbas, quod quidam Terracinenses, contra interdictum bone memorie Raynaldi predecessoris sui quasdam possessiones ecclesie Sancti Stephani de Montanis, que spectat ad monasterium Casinense, a prepositis ipsius ecclesie comparare minime dubitarunt, quas tali modo detinent occupatas. Quoniam igitur iacturam predicti monasterii, non possumus nec debemus clausis oculis pertransire, cuius iura summopere conseruare tenemur; fraternitati tue per apostolica scripta precipiendo mandamus, quatenus inquisita super hoc diligentius ueritate, homines Terracinenses, quos tibi constiterit contra interdictum predicti Raynaldi abbatis possessiones  predicte ecclesie a prepositis ipsius ecclesie comparasse, uel alias contra iustitiam acquisisse sine conscientia abbatum prescripti monasterii, studiose commoneas et diligenter inducas, ut eidem ecclesie possessiones ipsas, dilatione et appellatione cessante, restituant, et in pace dimittant, ita quidem, quod eis restitui debeat, si quid de his, que pro ipsis possessionibus acquirendis largiti sunt, sicut fuit in usum iam dicte ecclesie deuolutum. Si uero commonitioni tue noluerint acquiescere, ipsos nostra auctoritate uinculo excommunicationis astringas, et facias usque ad dignam satisfactionem sicut excommunicatos uitari.

Datum Anagnie, u Kalendas Martii.



INTRA ANNUM 1176-1178.



MCCCXXXII. Ad magistrum Girardum Puellam.---De scholarum reditibus. 
[MANSI, Concil., XXI, 963.]

ALEXANDER episcopus, seruus seruorum Dei, dilecto  filio magistro G., salutem et apostolicam benedictionem.

Attendentes litteraturam et scientiam tuam, et quomodo compositione morum et honestate sis preditus nichilominus cogitantes, cogimur communi et speciali debito tuis profectibus et incrementis intendere, et multa tibi benignitate deferre. Eapropter, dilecte in Domino fili, cum sub magisterio tuo multi per Dei gratiam proficiant in scientia litterarum, auctoritate tibi apostolica duximus indulgendum, ut usque ad quadriennium, si scholas rexeris, redditus tui quos habes in Anglia, nullius contradictione uel appellatione obstante, libere tibi, et sine diminutione qualibet reddantur in scholis. Ita quidem, ut nulli fas sit tibi quidquam de illis redditibus  diminuere, uel subtrahere, aut circa res tuas indebitam molestiam uel grauamen inferre; nec cogaris infra terminum ipsum scholas dimittere, nisi alicui Ecclesie, in qua personatum uel magnum beneficium habeas, ea necessitas imminuerit, quod merito tuam sibi debeas presentiam et patrocinium exhibere.

Datum Anagnie, uII Idus Februarii.



MCCCXXXIII. Petro abbati et capitulo Casinensi concedit »ut pro rebus quas ad opus monasterii apud ciuitatem Beneuentanam aliquando comparent, nil aliquo tempore pro passagio uel plateatico requiratur.« 
[TOSTI, Storia di Monte Casino, II, 207.]


ALEXANDER episcopus, seruus seruorum Dei, dilectis filiis P. abbati, et capitulo Casinensi salutem et apostolicam benedictionem.

Feruor deuotionis, et integritas fidei uestre, quam geritis circa nos et Romanam Ecclesiam, monet nos propensius, et inducit, ut commodis et profectibus monasterii uestri debeamus diligenter intendere, et gratiam nostram uobis uberius exhibere. Eapropter, dilecti in Domino filii, de benignitate sedis apostolice uobis presentibus litteris indulgemus, ut pro rebus, quas ad opus eiusdem monasterii uestri apud ciuitatem Beneuentanam aliquando comparatis, uel facitis comparari, nil aliquo tempore, pro passaggio, uel plateatico requiratur; sed apud ciuitatem ipsam,  ea que uobis, uel eidem monasterio uestro fuerint necessario emere, et libere, ac sine datione qualibet cum his inde recedere ualeatis. Nulli ergo omnino hominum liceat hanc paginam nostre concessionis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Anagnie, uII Kalendas Martii.



ANNO 1178.



MCCCXXXIu. Ad Geraldum abbatem et fratres ecclesie S. Marie de Reno---Eorum possessiones et iura confirmat. 
[TROMBELLI, Memorie storiche di S. Maria di Reno, Bologna 1752, 4o, p. 373.]

Cum nobis sit, licet immeritis, omnium Ecclesiarum cura et sollicitudo commissa, etc. Eorum possessiones sic enumerat:

Locum ipsum in quo predicta ecclesia constructa est, cum omnibus pertinentiis suis, ecclesiam Sancti Andree in Turicella, ecclesiam Sancti Domini  iuxta Bagnum, ecclesiam Sancti Saluatoris, ecclesiam quoque Sancte Praxedis, sicut a pie memorie predecessore nostro papa Anastasio uobis concessa est, saluo iure et reuerentia cardinalis qui pro tempore in eadem ecclesia fuerit, uobis auctoritate apostolica confirmamus. Libertates quoque et immunitates rationabiliter indultas a bone memorie Gerardo, quondam Bononiensi episcopo, ecclesie uestre et aliis ecclesiis uestris quas prediximus, uidelicet ut cum omnibus rebus suis tam mobilibus quam immobilibus ab omni conditione et seruitio et tributo tenentium ab episcopo tam monachorum et clericorum, quam laicorum, uel alicuius tam magne quam parue persone dominio preter episcopale ius libere sint penitus et quiete,  ratas habemus et firmas, easque perpetuis temporibus illibatas manere censemus. Liceat quoque uobis clericos et laicos e seculo fugientes liberos et absolutos ad conuersionem recipere, et in uestra ecclesia absque contradictione aliqua retinere. Prohibemus insuper ut nulli fratrum uestrorum, post factam in eo loco uestro professionem, fas sit de eodem loco absque licentia prioris sui, nisi obtentu arctioris religionis discedere; discedentem uero sine communium litterarum cautione, nullus audeat ipsum retinere. Si uero discesserit, et a uobis commonitus, redire contempserit, fas sit tibi, fili prior, tuisque successoribus sicut prefatus Bononiensis episcopus statuit, ipsum a diuinis  officiis interdicere. Interdictum uero nullus abbas aut prelatus Bononiensis episcopatus contra statutum eiusdem episcopi infra episcopatum ipsum recipere audeat. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Ad hec ordinationes clericorum uestrorum a quo malueritis catholico episcopo suscipiendi liberam uobis concedimus facultatem, sicut memoratus episcopus facultatem ipsam uobis per scriptum authenticum noscitur indulsisse. Fructuum quoque uestrorum undecunque de episcopatu Bononiensi  aduenientium decimas uobis confirmamus, sicut eedem decime sunt ab eodem episcopo ecclesie uestre prouida circumspectione concesse.

    Decernimus ergo, etc.
    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presb. card. Sanctorum Ioannis et Pauli tit. Pammachii.
    Ego Albertus presb. card. tit. Sancti Laurentii in Lucina.
    Ego Boso presb. card. Sancte Pudentiane tit. Pastoris.
    Ego Ioannes presb. card. tit. Sancti Marci.
    Ego Petrus presb. card. tit. Sancte Susanne.
    Ego Iacobus diaconus card. Sancte Marie in  Cosmedin.
    Ego Cinthius diacon. card. Sancti Adriani.
    Ego Hugo diac. card. Sancti Angeli.
    Ego Laborans diaconus card. S. Marie in Porticu.


Datum Anagnie per manum Gratiani, sancte Romane Ecclesie subdiaconi et notarii, X Kal. Februarii, indictione XI, Incarnationis Dominice anno 1177, pontificatus uero domni Alexandri pape III anno XuIII.



MCCCXXXu. Monasterii S. Marie Eberbacensis protectionem suscipit, eiusque bona, possessiones ac priuilegia confirmat. (Anagnie, Ian. 26.
[WENK, Hist. du pays de Hesse, III, 10.]


ALEXANDER episcopus, seruus seruorum Dei, dilectis filiis ARNALDO, abbati monasterii Sancte Marie Eberbacensis, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium, etc. Eapropter, dilecti in Domino filii, uestris iustis postulationibus clementer annuimus, et prefatum monasterium Beate Dei genitricis semperque uirginis Marie, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. Inprimis siquidem statuentes  ut ordo monasticus, qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter teneatur et obseruetur. Preterea quascunque possessiones, quecunque bona idem monasterium inpresentiarum iuste et canonice possidet, etc.




Sane laborum uestrorum quos propriis manibus aut sumptibus colitis siue de nutrimentis uestrorum animalium, nullus omnino a uobis decimas presumat exigere. Liceat quoque uobis clericos et laicos e seculo fugientes, liberos et absolutos ad conuersionem recipere, et in uestro monasterio absque  contradictione aliqua retinere. Prohibemus insuper, ut nulli fratrum uestrorum post factam in loco uestro professionem, fas sit de eodem loco absque licentia abbatis sui discedere, discedentem uero sine communium litterarum cautione nullus audeat retinere. Paci quoque et tranquillitati uestre paterna sollicitudine prouidere uolentes auctoritate apostolica prohibemus, ut infra clausuras locorum seu grangiarum uestrarum nullus uiolentiam uel rapinam, siue furtum committere, aut ignem apponere, seu hominem capere uel interficere audeat.

Decernimus ergo, etc.




Datum Anagnie per manum Gratiani, S. Romane Ecclesie subdiaconi et notarii, uII Kal. Februarii,  indict. uI, Incarnationis Dominice anno 1177, pontificatus uero domni Alexandri pape III anno XuIII.



MCCCXXXuI Tabulam auream a Casinensi cenobio alienatam eidem restituit, eamque in posterum alienare sub anathemate prohibet. 
[MARGARINI, Bullar. Casin., II, 185.]

ALEXANDER episcopus, seruus seruorum Dei, dilectis filiis PETRO abbati et capitulo Casinensi, salutem et apostolicam benedictionem.

Bone memorie u[iuianus]  quondam Prenestinus episcopus, sicut uir prouidus, circumspectus et timoratus recognoscens a quo et  per quem, post Deum, habuerit ea que habuit, nobis tabulam auream quam a uestro monasterio comparauerat, in ultima uoluntate reliquit. Nos autem mirificum et deliciosum opus eiusdem tabule diligenter attendentes et considerantes quod, cum fuerit monasterii uestri, conuenientius et salubrius erat ut eidem monasterio quam aliis donaretur. Tabulam uestram pro honore uestro et salute nostra, et predicti episcopi, et pro reuerentia B. Benedicti, monasterio uestro donamus, sub distinctione anathematis prohibentes, ne quis eam titulo uenditionis, donationis, uel pignoris, aut alio quolibet modo, ab eodem monasterio auferre, uel alienare presumat, sed iugiter ad honorem uestri  et B. Benedicti et ad decorem eiusdem monasterii, inibi conseruetur. Ut autem excommunicatio quam inde facimus, omnibus innotescat, litteras istas uolumus et mandamus, cum eadem tabula, donec durauerint, esse.

Datum Anagnie, III Kal. Februarii.



MCCCXXXuII. Ad Hugonem Terracinensem episcopum.---Eius de disciplina canonicorum statuta confirmat. 
[CONTATORE, Histor. Terracin., lib. III, 371.]

ALEXANDER episcopus, seruus seruorum Dei, uenerabili fratri HUGONI episcopo et dilectis filiis canonicis Terracine, tam presentibus quam futuris, in perpetuum, salutem et apostolicam benedictionem.

Ad laudem et gloriam Saluatoris nostri Iesu  Christi, nec non ad ipsarum ecclesiarum tam in spiritualibus, quam temporalibus profectum. . . . ea que utili et honesta prouisione statuuntur apostolica nos conuenit auctoritate firmare, ut cum fuerint. . . . . per apostolica. . . . . . roborata in suo statu illibata et inconcussa permaneant, et in diuine maiestatis obsequio multipliciter augeantur. . . . . Rescripto, quod nobis, frater episcope, destinasti, et ex relatione Petri et Leonis canonicorum uestrorum, id ipsum plene intelleximus, quod tu attendens. . . . . dignum esse, quod quilibet clericus ipsius ecclesie in propria domo tanquam laice uiuebat emolumentum in nullum, uel modicum consequi posset. . . . . constituisti statuens, ut ibi non plures uel pauciores sexdecim canonicis esse  debeant, quibus omnes antiquas possessiones. . . uineas, hortos, piscarias, molendina communia, et . . . . piscariam que dicitur Strunzola. . . . tuo, et totius capituli alius de eadem ecclesia, uel aliunde idoneus ordinetur, et is qui substituendus futurus. . . . . . . subdiaconus recipiatur. Statutum est insuper, ut uos uel successores uestri possessiones acquisitas uel acquirendas potestatem . . . . . . nonnullis casibus, quos canones sacri describunt, nempe terrulas, uineolas, et domunculas, quarum pretium in utilitatem Ecclesie. . . . ordinatum est etiam ut uos, filii canonici, cum episcopo comedentes insimul dormiatis, quatenus Domino deuotius. . . . seruire possitis. Statuimus  preterea ut tu, frater episcope, sex tantum famulos habeas nempe cellarium, pistorem. . . . . canonicis fideliter seruiant. De iure autem episcopali sex equitaturas habeas, et uos, filii canonici, duas, de redditu molendinarum ematis que ad seruitium canonice deputetis, et tam equitature ipse, quam episcopus de communi nutriantur. Ad regimen. . . . . . ex uobis, filii canonici, proponantur, quorum unus interiorem curam, alius uero regat exteriorem. Nihilominus quod piscarie et molendina. . . . . . . episcopi, et canonicorum pro uestimentis et calceamentis agricolarum distribuantur. Preterea. . . . . . suo. . . . . predecessor tuus ad manus uestras retinuistis eidem canonice contulisti, in qua per unum de sacerdotibus officiis diuinis, seu per  . . . . . Domino, ac iugiter seruiant. Ad hec quisque uestrum, filii canonici, operam unam in lino cum bobus ecclesie in possessionibus eiusdem pro uestimentis. . . . . . debeat, quam cum propriis expensis recolligat, et procuret. Ut igitur, que dicta sunt in sua constitutione et ordinatione perpetuis temporibus firma. . . . . ea sedis apostolice auctoritate roboramus, et presentis scripti patrocinio communimus. Liberam quoque electionem episcopi uestri. . . . . uolumus sine quolibet impedimento habeatis, statuentes, ut nullus ibi qualibet subreptionis astutia uel uiolentia. . . . . communi consensu, uel pars sanioris consilii secundum Dei timorem prouideritis eligendum.

Datum. . . . . per manum Alberti, sancte Romane  Ecclesie presb. card. et cancellarii, uIII Kal. Martii, indict. II, Incarnationis Dominice 1177, pontificatus uero domni Alexandri pape III anno XIX.



MCCCXXXuIII. Ecclesiam Lincopiensem tuendam suscipit eiusque bona et possessiones confirmat. 
[LILIEGREN, Diplomat. Suec., l, 98.]

ALEXANDER episcopus, seruus seruorum Dei, uenerabili fratri COLONO, Lincopiensi episcopo, eiusque successoribus canonice substituendis, in perpetuum, salutem et apostolicam benedictionem.

Ex iniuncto nobis apostolatus officio fratres et cepiscopos nostros tam uicinos, quam longe positos  sincero caritatis affectu debemus diligere, et ecclesiis quibus Deo militare noscuntur, patrocinio eius uberius nutriantur, et in suis rationabilibus petitionibus exaudiantur. Quapropter, uenerabilis in Christo frater episcope, tuis iustis postulationibus annuimus, et prefatam ecclesiam Lincopiensem, cui auctore Deo preesse dignosceris, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, procurante Domino, poterit adipisci, firma  tibi tuisque successoribus et illibata permaneant, in quibus hec propriis duximus exprimenda uocabulis:

Mansionem in Lincopia cum appendiciis suis, Munkabodha cum appendiciis suis, Normalosa cum appendiciis suis, mansionem iuxta Skeninghiam cum appendiciis suis, Forsa cum appendiciis suis, mansionem in Hesleby cum appendiciis suis, mansiones in Olandia cum appendiciis suis, mansiones in More cum appendiciis suis, in Niudhungis, Kepstachd cum appendiciis suis, Wydesrydh cum appendiciis suis, in Finuedh, Lokarydh cum appendiciis, Skoparydh cum appendiciis suis, Kens cum appendiciis suis, Westruse cum appendiciis suis, Buddathorp cum appendiciis suis; in Thwetum Tyrkilsthorp cum appendiciis suis.

 Decernimus ergo, etc.

Datum Laterani per manum Alberti, sancte Romane Ecclesie presbyteri cardinalis et cancellarii. XuI Kal. Aprilis, indictione XI, Incarnationis Dominice anno 1177, pontificatus uero domni Alexandri pape III anno XIX.



MCCCXXXIX. Ad Petrum cardinalem Sancti Chrysogoni, apostolice sedis legatum.---Ut candelabra et cuppam argenteam Portuensis episcopi defuncti ad se deferat. 
[MANSI, Concil., XXI, 970.]

Cum bone momorie W[illelmus] quondam Portuensis episcopus candelabra XXIu et cuppam argenteam  XIu marcarum, deauratam intus et extra, apud Lemouicensem ecclesiam deposuerit, uolumus et mandamus ut per nuntium tuum prouidum et discretum, a dilectis filiis nostris decano, archidiacono et canonicis eiusdem ecclesie, uel etiam ab abbate Sancti Martialis, hec et alia, si qua de bonis eiusdem episcopi apud eos sunt, ex parte nostra quantocius requiri facias, recepta nobis deferas, si debueris ad nos redire; aut si non es ad nos quantocius rediturus, apud dilectum filium nostrum abbatem Sancti Germani Parisiensis eadem ponere [f. ea deponere] non postponas. Nos enim eis dedimus in mandatis ut tibi uel certo nuntio tuo prescriptam cuppam, candelabra et alia, si qua de bonis predicti  episcopi sunt apud eos, non differant assignare.

Datum Laterani, uI Kal. Aprilis.



MCCCXL. Ecclesie Regine protectionem suscipit canonicorumque bona ac iura confirmat. (Laterani, April. 5.]
[MURATORI, Antiq. Ital., u, 251.]

ALEXANDER episcopus, seruus seruorum Dei, dilectis filiis IACOBO, archidiacono, et canonicis Regine Ecclesie, tam presentibus quam futuris canonice substituendis N. P. P. M.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum impertiri suffragium. Eapropter, dilecti in Domino  filii, uestris iustis postulationibus clementer annuimus, et prefatam Ecclesiam, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; statuentes, etc., hec propriis duximus exprimenda uocabulis: Curtem Sancti Stephani cum omni honore, plebem ipsius cum integritate sue dignitatis, terram de Ciuitate, sitam in plebe Quarantule, terram, que uobis pertinet in loco Trecentula, decimas quatuor mansorum in loco Fabrica, decimas Nuuellarie et plebem ipsius, cum omnibus ad eamdem plebem integre pertinentibus; terram que uobis pertinet in loco Campagnola, et totum quod habetis in curte Canole, et  quidquid uobis pertinet in curte Corrigie, et quod detinet Ioannes Burdonus in Curuiatico iuris canonice uestre, et mansum Moronis qui est in Nuuellaria, mansum Bazoarii qui est positus in curte Noua; terram Fredulfini de Gurgo, mansum positum in Bagnolo, et quidquid detinent Ildebrandi in Massenzatico; duos mansos in loco qui dicitur Pinizo, et unum in loco qui dicitur Magnum Casale: curtem Ripe Alte cum plebe eius et cum decimis suis; terram quam detinetis in Cubiliolo et in Mutilena; mansum in Albineto, mansum in Alliano, mansos positos in Querzola, mansum positum in Castelliunculo prope castrum Gipsi, et quamdam terram prope arcem Timberti, curtem Masse cum omni sua integritate; curtem de Campilia cum  omnibus ad eamdem curtem integre pertinentibus; curticellam quoque de uilla, et uillam que uocatur uisiliaco, et quidquid uobis pertinet in loco qui dicitur Goa, et mansum positum in Minotio, et quod uobis pertinet in Castellis, et in Montebluto et in Gasulis; decimas de Gauassa et decimas in Runcoris eiusdem Gauasse in Manipulis: et ea que ibidem a Gerardo Rangono acquisistis; preterea decimas ciuitatis uestre, ac pertinenti ipsius, sicut de antiqua consuetudine et iure canonico detinetis: oblationes quoque fidelium tam in missis uiuorum quam defunctorum, siue presente episcopo siue absente, et in urbe et extra; oblationes etiam consecrationum ecclesiarum episcopatus uestri, tam infra urbem quam extra, sicut eas rationabiliter  consueuistis habere, et nunc habere noscimini. Insuper omnia que pertinent ad officium et beneficium archipresbyteratus, archidiaconatus, prepositure, atque magistri scholarum eiusdem Ecclesie.

Decernimus ergo, etc.

Datum Laterani per manum Alberti, S. Romane Ecclesie presbyteri cardinalis et cancellarii, Nonis Aprilis, indict. XI, Incarn. Domin. ann. 1178, pontificatus uero D. Alexandri pape III anno XIX.



MCCCXLI. Ecclesie et capituli Audomarensis in Arthesia constitutiones uarias et priuilegia confirmat. 
[MIRAEI, Opp. diplom., Iu, 28.]


ALEXANDER episcopus, seruus seruorum Dei, dilectis filiis WILLELMO, decano Sancti Audomari, eiusque fratribus, tam presentibus quam futuris, canonicam uitam professis in perpetuum.

. . . Felicis recordationis Innocentii, et Adriani Romanorum pontificum, uestigiis inherentes, prescriptam ecclesiam Sancti Audomari, in qua diuino mancipati estis obsequio, ubi uidelicet uenerandum corpus eius requiescere creditur, sub beati Petri et nostra protectione suscipimus, et presentis scripti priuilegio communimus. . . . . De redditibus sane et prebendulis ad hospitale pauperum spectantibus decernimus ut his, qui eas ad presens percipiunt  decedentibus, nec clericis, nec laicis a preposito, decano uel capitulo, uel quoquam alio concedantur, sed soli mense pauperum in hospitali, cum uacauerint, deputentur, eidem usui perpetuo seruiture. . . . .

Obeunte uero preposito uel decano ecclesie uestre, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem prouiderint eligendum. . . . .

Bonas uero consuetudines et rationabiles hactenus in uestra ecclesia conseruatas pagina presenti firmamus, et nouas atque indebitas imponi ab aliquo uobis contradicentibus prohibemus. Subprepositum sane, magistrum scholarum, pistorem,  cellerarium, et cocum, ministros uel officiales eiusdem ecclesie, decanus sicut moris est, communicato consilio canonicorum in eadem uilla manentium et cum eorum assensu statuat. Qui non sint quasi possessores, sed annuatim permutabiles, ut canonicis uisum fuerit expedire.

Custos uero, qui minister dicitur, in potestate prepositi, decani et capituli semper, propter ornamenta ecclesie qui in eius potestate sunt, maneat ordinandus. Si autem in aliquo predicti ministri excesserint, a decano et capitulo, sicut est consuetudinis Ecclesie, corrigantur.

Statuimus insuper, ut sicut a bone memorie primo Milone Teruanensi episcopo statutum est, Morinensis episcopus in Audomarensi ecclesia et prepositus  Audomarensis in Morinensi, fiat obtentu prebende canonicus. Ita uidelicet ut in perpetuum per decessus singulos personarum nouus successor, siue prepositus ab episcopo, siue episcopus a preposito sine dilatione, saluo tamen iure anniuersarii de prebenda inuestiatur defuncti; nec propter hoc ad capituli uestri consilium admittatur episcopus.

Datum, etc., XuI Kal. Maii, anno 1178.



MCCCXLII. Monasterii Cluniacensis protectionem suscipit ac possessiones confirmat 
[Biblioth. Cluniac., 1436.]


ALEXANDER episcopus, seruus seruorum, etc.

Quanto specialius Ecclesia uestra nobis est nullo mediante subiecta, tanto propensius eius iuri prouidere compellimur, ne super his que rationabiliter noscitur possidere, processu temporis indebita molestatione grauetur. Eapropter, dilecti in Domino filii, uestris postulationibus iustis clementer annuimus, et ecclesiam uestram, in qua estis diuino obsequio mancipati, sub beati Petri et nostra protectione suscipimus et presentis scripti priuilegio communimus; statuentes ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum uel principum,  oblatione fidelium, seu aliis iustis modis, prestante Domino poterit adipisci, firma uobis uestrisque successoribus et illibata permaneant. Preterea prioratum Sancte Marie de Nazara cum omnibus pertinentiis suis, et prioratum S. Trinitatis de Lentona, cum omnibus pertinentiis suis, sicut eosdem prioratus Ecclesia uestra canonice possidet, et de donatione predicti prioratus Sancte Marie in scripto authentico continetur, uobis et eidem Ecclesie auctoritate apostolica confirmamus.

Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presbyter cardinalis SS. Ioannis et Pauli tit. Pas.
     Ego Bozo presbyter cardinalis S. Pudentiane tit. Pastoris.
    Ego Petrus presbyter cardinalis tit. S. Susanne.
    Ego uiuianus presbyter cardinalis tit. S. Stephani in Celio monte.
    Ego Iacobus diaconus cardinalis S. Marie in Cosmidin.
    Ego Ardicio diaconus cardinalis S. Theoderici.
    Ego Cincius diaconus cardinalis S. Adriani.
    Ego Laborans diaconus cardinalis S. Marie in Porticu.
    Ego Rainerius diaconus cardinalis S. Georgii ad uelum Aureum.


Datum Laterani, per manum Alberti S. R. E.  presbyteri cardinalis et cancellarii, Xu Kal. Mai, indict. XI, Incarnat. Domini anno 1178, pontificatus uero domni Alexandri pape III anno XIX.



MCCCXLIII. Ad Rogerum Wigorniensem episcopum.---Pro electo Ecclesie Sancti Augustini Cantuariensis. 
[MANSI, Concil., XXI, 920.]

Cum uenerabili fratri nostro Richardo, Cantuariensi archiepiscopo, apostolice sedis legato, olim dederimus in mandatis ut dilecto filio nostro electo Sancti Augustini in monasterio suo, quod ad iurisdictionem Romane Ecclesie nullo mediante pertinet, munus benedictionis non differret aliquatenus  impertiri, ex eo quod archiepiscopus hoc exsequi recusauit, de iure potuissemus eidem electo benedictionem ipsam per nos, uel etiam per alium, qui nobis non ita de facili contradiceret, exhiberet. uolentes autem in eo adhuc obedientie uirtutem plenius experiri, post longam disceptationem quam idem archiepiscopus in presentia nostra per nuntios suos contra ipsum electum super controuersia benedictionis habuit, que de communi fratrum nostrorum consilio per definitiuam sententiam ita decisa est, quod Cantuariensis archiepiscopus ipsum et successores suos in monasterio Sancti Augustini absque exactione, obedientie contradictione postposita, benedicat, ex consueta et abundanti sedis apostolice benignitate eumdem electum pro munere  benedictionis ad memoratum archiepiscopum duximus remittendum. Attendentes igitur labores et expensas quas idem monasterium super hoc iam longo tempore sustinuit, fraternitati tue per apostolica scripta precipiendo mandamus, et in uirtute obedientie iniungimus, quatenus, si memoratus archiepiscopus infra terminum nostris litteris constitutum, eumdem electum, sicut a nobis definitum est, benedicere distulerit, tu nostra fretus auctoritate, omni excusatione, contradictione et appellatione cessante, quam citius super hoc fueris requisitus, id efficere non moreris nullo decreto nostro, uel alterius, quo preceptum sit appellationi deferendum, impediente, nullis etiam litteris obstantibus a nobis impetratis uel impetrandis, nulla exceptione,  quo minus uel tardius mandatum nostrum adimpleas, resistente.

Data Laterani Xu, Kal. Maii.



MCCCXLIu. Ad Rogerum electum monasterii S. Augustini Cantuariensis.---Testatur se decreuisse ut ipse et eius successores ab archiepiscopis in ipso monasterio dedicarentur.


ALEXANDER episcopus, seruus seruorum Dei, dilectis filiis ROGERO electo, et fratribus Sancti Augustini Cantuariensis, salutem et apostolicam benedictionem.

Recepta olim querimonia ex parte uestra, quod  uenerabilis frater noster Cantuariensis archiepiscopus, apostolice sedis legatus, tibi, fili electe, in monasterio uestro quod ad iurisdictionem Romane Ecclesie nullo mediante pertinet, nollet benedictionem impendere, eidem archiepiscopo apostolicis scriptis dedimus in mandatis, ut uel te, fili electe, in prescripto monasterio absque exactione professionis benediceret, aut usque ad festum purificationis proxime preteritum per se aut per sufficientem responsalem suum nostro se conspectui presentaret; cumque tam tu, fili electe, quam dilecti filii nostri magistri Gerardus Pucella et magister Petrus Blesensis procuratores eiusdem archiepiscopi, ad nostram pro causa ipsa uenissetis presentiam,  et longam disceptationem coram nobis habuissetis ad inuicem, illis asseuerantibus, quod in ecclesia Cantuariensi ab archiepiscopo benedici, et obedientiam ei prestare deberetis, uobis quoque contra proponentibus, quod in monasterio uestro benedictionem sine exactione obedientie deberet ostendere. Nos inspectis antiquis priuilegiis ecclesie uestre, et precipue priuilegio beati Augustini Cantuariensis archiepiscopi quod monasterio uestro indulsit; consideratis quoque scriptis pie recordationis predecessorum nostrorum Anastasii et Adriani Romanorum pontificum, quibus idem archiepiscopus uidebatur inniti; cognito etiam quod sancte memorie pater et predecessor noster Eugenius papa Theobaldo quondam Cantuariensi archiepiscopo  episcopo iniunxisset, ut Syluestro quondam electo monasterii uestri, benedictionis in eodem monasterio munus impenderet, ita quod ab eo professionem obedientie non postularet. Te ab impetitione ipsius archiepiscopi communicato fratrum nostrorum consilio absoluimus, statuentes ut Cantuariensis archiepiscopus te et successores tuos in monasterio uestro absque exactione, obedientie contradictione postposita benedicat. Ut autem hec nostre definitionis sententia perpetuis temporibus inuiolabiliter obseruetur, eam auctoritate apostolica confirmamus, et presentis scripti pagina communimus. Nulli ergo omnino hominum, etc.

Datum, etc.



MCCCXLu. Richardo archiepiscopo Cantuariensi, apostolice sedis legato, de superioribus litteris significat.



ALEXANDER episcopus, seruus seruorum Dei, uenerabili fratri archiepiscopo apostolice sedis legato, salutem et apostolicam benedictionem.

Cum dilecti filii nostri, electus Beati Augustini Cantuariensis et magister G. Pucella, et magister P. Blesensis clerici tui, pro causa que inter te et eumdem electum uertebatur super benedictione illi exhibenda, nostro se conspectui presentassent, et in audientia nostra tam pro te quam pro altera parte multa uaria et diuersa allegata fuissent, nos inspectis priuilegiis Romanorum pontificum ecclesie  Beati Augustini indultis, et precipue priuilegio quod beatus Augustinus Cantuariensis archiepiscopus monasterio illi concessit; consideratis quoque scriptis pie recordationis Anastasii et Adriani Romanorum pontificum quibus uidebaris inniti. Cognito etiam quod sancte memorie pater et predecessor noster Eugenius papa Theobaldo quondam Cantuariensi archiepiscopo iniunxisset, ut Siluestro quondam electo monasterii S. Augustini benedictionis munus impenderet, ita quod ab eo professionem non postularet, electum ipsum ab impetitione tua et successorum tuorum, communicato fratrum nostrorum consilio, absoluimus, statuentes ut archiepiscopus Cantuariensis, qui pro tempore fuerit,  electum in ecclesia B. Augustini, absque exactione obedientie, de cetero benedicat. Ideoque fraternitati tue per apostolica scripta precipiendo mandamus, et in obedientie uirtute precipimus, quatenus predictum electum in monasterio suo nulla exacta obedientia benedicas. Quod si infra triginta dies postquam exinde requisitus fueris ipsum benedicere forte nolueris, uenerabili fratri nostro Wigorniensi episcopo dedimus in mandatis ut eum nullius contradictione uel appellatione obstante auctoritate fretus apostolica benedicat.



MCCCXLuI. Ecclesie Cephaludensis [Cephalediensis] protectionem suscipit eiusque possessiones, priuilegia ac iura confirmat. 
[PIRRI, Sicilia sacra, II, 803.]


ALEXANDER episcopus, seruus seruorum Dei, uenerabili fratri GUIDONI Cephaludensi episcopo, eiusque successoribus canonice substituendis, in perpetuum.

Ex iniuncto nobis apostolatus officio, etc. Quapropter, uenerabilis in Christo frater episcope, tuis iustis postulationibus clementer annuimus et Cephaludensem Ecclesiam, cui auctore Deo preesse dignosceris, sub B. Petri et nostra protectione suscipimus et presentis scripti priuilegio communimus. Statuentes ut quascunque possessiones et quecunque bona eadem ecclesia impresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, uel aliis iustis modis, prestante Domino poterit adipisci, firma tibi tuisque successoribus, et illibata permaneant. De quibus hec propriis duximus exprimenda uocabulis:

Ciuitatem ipsam Cephaludensem  cum omnibus pertinentiis suis, casale de Pollina cum omnibus pertinentiis suis, quidquid nobilis mulier Adelesia, neptis bone memorie Rogerii quondam illustris regis, eidem ecclesie rationabiliter contulit, sicut in scriptis authenticis exinde factis continetur, beneficia Collisani, Calatauuturi, Politii et Mistrecte, ecclesiam S. Nicolai de Maluicini, sicut Ioannes de Bruccato tenuit cum omnibus possessionibus,  et pertinentiis suis, ecclesiam S. Nicolai de Camerata, que est in loco Politii cum omnibus possessionibus, que Tertiarie nuncupantur, ac ecclesiam S. Lucie de Syracusa cum casalibus et pertinentiis suis, ecclesiam S. Marie de Camarata cum omnibus possessionibus et pertinentiis suis, ecclesiam S. Marie de Gibilmanna cum omnibus possessionibus et pertinentiis suis, ecclesiam S. Conis de Grastera cum omnibus possessionibus et pertinentiis suis, ecclesiam Sancti Ioannis de Roccella cum omnibus possessionibus et pertinentiis suis, ecclesiam Sancti Saluatoris de Capiccio cum omnibus possessionibus et pertinentiis suis. Nihilominus etiam diecesim cum decimis et  omni iure episcopali, quemadmodum commisse tibi ecclesie concessa est, eidem ecclesie auctoritate apostolica confirmamus, prenominatam uidelicet ciuitatem Cephaludensem cum omnibus pertinentiis suis, Alcusam cum suis, Gratterium cum suis, Roceam Atini cum suis, Thusam cum suis, Pollinam cum suis et ut flumen Torte incipit, et ad mare descendit usque ad Cephaludum.

Statuimus preterea et per huius scripti paginam stabilimus ut prior S. Gregorii de Grattera, et ecclesie que sunt in diecesi constitute, occasione temporalis obsequii in quo aliis respondere noscuntur, tibi in spiritualibus obedientiam non audeant denegare. Preterea iustas donationes ab illustris recordationis Rogerio et Guillelmo, regni Sicilie regibus,  prescripte ecclesie factas, ratas et firmas habemus, et eas auctoritate apostolica roboramus. Ad hec immunitates et libertates rationabiles a prenominatis illustribus Sicilie regibus tibi successoribusque tuis concessas uobis presenti priuilegio confirmamus. Statuimus etiam ut nulli archiepiscopo et episcopo te et domum tibi commissam indebitis et inconsuetis uexationibus seu grauaminibus liceat fatigare. Adiicimus et auctoritate apostolica indicimus, ne cui ecclesie tue canonicos, siue conuersos liceat absque consensu tuo uel successorum tuorum ad conuersionem suscipere, nisi forte ad arctiorem uoluerit Regulam transire. Constitutionem quoque quam de sacerdotibus loco defunctorum canonicorum instituendis de communi consilio  et assensu capituli tui pro decedentium salute fecisse dignosceris, ratam habemus et firmam, eamque auctoritate apostolica confirmamus. Prohibemus autem, ut infra episcopatum tuum nullus ecclesiam uel oratorium absque assensu tuo, uel successorum tuorum denuo edificare audeat, saluis priuilegiis Romanorum pontificum.

Decernimus ergo ut nulli omnino hominum liceat prefatam ecclesiam temere perturbare, etc. Salua sedis apostolice auctoritate et Messanensis archiepiscopi canonica reuerentia. Si qua igitur in futurum, etc.

    Ego Alexander catholice Ecclesie episcopus.
    Ego Ubaldus Ostiensis episcopus.
    Ego Ioannes presb. card. Sanctorum Ioannis et  Pauli tit. Pammachii.
    Ego Boso presb. card. tit. S. Theodori.
    Ego Petrus presb. card. tit. S. Susanne
    Ego Iacobus diac. card. Sancte Marie in Cosmedin.
    Ego Adrianus diac. card. tit. S. Theodori.
    Ego Sancius diac. card. tit. S. Adriani.
    Ego Liberius diac. card. S. Marie in Porticu.
    Ego Dianerius [Rainerius] diac. card. S. Georgii ad uelum Aureum.


Datum Rome apud S. Petrum per manus Alberti, sancte Romane Ecclesie presbyteri cardinalis et cancellarii, uII Kal. Maii, indict. XI, anno Incarnationis Dominice 1178, pontificatus uero domni  Alexandri pape III anno XIX.



MCCCXLuII. Canonicorum S. Euphemie de Insula Cumarum decimas quasdam possessionesque omnes confirmat. 
[UGHELLI, Italia sacra, u, 296.]

ALEXANDER episcopus, seruus seruorum Dei, dilectis filiis canonicis S. Euphemie de Insula Cumana, salut. et apost. bened.

Authenticum scriptum inspeximus, per quod nobis innotuit bo. me. L. Cumanum episc. statuisse ut saltem duobus temporibus anni, ab Aduentu uidelicet Domini usque ad Natalem, et per totam Quadragesimam deberetis insimul conuenire et  instantius debitum Domini famulatum impendere; et ut possitis melius adimplere, quasdam decimas pia uobis consideratione concessit, et tot fratres in ecclesia uestra statuit congregandos, quot eedem decime duabus quadragesimis anni, et si fieri posset, Dominicis et festiuis diebus ad uictum percipiendum sufficerent, nec aliquem in congregationem uestram sine fratrum electione tempore quolibet assumendum. Nos itaque constitutionem eius in hac parte, sicut a prefato episcopo circumspecta prouidentia facta dignoscitur, prohibemus presumptione quorumlibet uiolari, et decimas ipsas, sicut eas de concessione predicti episcopi canonice  possidetis, uobis et Ecclesie uestre auctoritate apostolica confirmamus. Preterea presenti scripto arctius interdicimus ne quis unitatem et fraternitatem uestram pro eo quod castrum dirutum est, in quo consueueratis moram habere, aut hostilitatis obtentu diuidere, seu bona uel capellas uestras auferre, uel diminuere audeat, sed et omnia, sicut ea de iure tenebatis ante destructionem castri, a uobis amodo decernimus possidenda. Adiicimus insuper ut si ecclesiam uestram ad locum aliquem uestre plebis transferri, uel in loco ubi fuerat reedificari contigerit, nichilominus priuilegia antique ecclesie, indultas possessiones, institutiones et rationabiles consuetudines habeatis quas in antiqua ecclesia commeruistis habere, nec ultra constitutum et consuetum  numerum, duodecim uidelicet fratrum, aliquis uobis superponatur, nisi possessiones in tantum augeantur, quod fratrum numerus merito debeat adaugeri. Ordinationes quoque plebis uestre, sicut eas rationabiliter hactenus habuistis, uobis duximus nichilominus confirmandas. Nulli ergo omnino hominum liceat, etc.

Datum Rome apud S. Petrum uII, Kal. Maii.



MCCCXLuIII Canonicorum ecclesie S. Petri Romane priuilegium ab Eugenio III constitutum  confirmat. 
[Bullar. uatic., collectio bullarum sacrosancte basilice uaticane. Rome, 1747, fol., t. I, p. 64.]

ALEXANDER episcopus, seruus seruorum Dei, dilectis  filiis IOANNI presbytero cardinali Sanctorum Ioannis et Pauli et Ecclesie beati Petri archipresbytero, atque ceteris eiusdem ecclesie canonicis, tam presentibus quam futuris, canonice substituendis, in perpetuum.

Beatorum Petri et Pauli tam eminens est, tam gloriosa societas, ut ambo sint doctores gentium, auctores martyrum, principes sacerdotum. Et cum inter uniuersos apostolos, peculiari quadam prerogatiua precellant, equalitatis  in celo meritis disparitatem non sentiunt. Petro ab ipso Saluatore nostro Domino Iesu Christo claues regni celorum sunt commisse; Paulus a Deo electus est ut de multitudine gentium regnum celorum impleat  sua predicatione; Petrus petra est et fundamentum fidei, et ne ruamus, in soliditate nos firma sustentat. Paulus ne prauo hereticorum dogmate uulneremur, moralitatis honestate, et inuincibili ratione fidei nos armat; Petrus principatum tenens ex potestate ligat et soluit; Paulus diligens predicator, ne quid reprehensibile, uel ligatione dignum in nobis appareat, mirabili nos exhortatione premunit; Petrus firmamentum nostrum est, ac domus fortitudinis, et in fide eius plantati et radicati sumus; Paulus uas electionis predestinatos a Deo, et electos celestis tube sonoritate uocauit et pro nobis sine intermissione orans, ne a fide et ueritate  deuiemus, apud Deum interueniendo nos protegit. Cum igitur hi duo maxima luminaria, Dei Ecclesiam illustrantia pari et amicabili splendore et fraterno amore prefulgeant, equitatis et iustitie ratio persuadet ne nos, qui, licet indigni Christi uices in terra agimus, et in eiusdem Apostolorum principis cathedra residere conspicimur. Domesticam Beati Petri familiam paterno diligamus affectu et pia eam prouisione in suis necessitatibus adiuuemus. Huius itaque rationis debito prouocati, dilecti in Domino filii, ad exemplar patrum et predecessorum nostrorum sancte memorie Eugenii et Adriani Romanorum pontificum, quartam partem omnium oblationum, que de altari eiusdem beati Petri apostoli, et tam de Arca, quam de omnibus  ministeriis ipsius ecclesie, preter de ministerio beati Leonis proueniunt, uobis ex consensu fratrum nostrorum episcoporum et cardinalium, sedis apostolice auctoritate concedimus, et presentis scripti pagina confirmamus, ita uidelicet, ut semper, cum uolueritis, facultatem liberam habeatis eamdem oblationem in uestris manibus retinendi atque custodiendi, seu aliis quibus uolueritis cum nostro atque nostrorum successorum consensu uendendi; salua in omnibus aliis et retenta in nostris, et successorum nostrorum manibus ipsius ecclesie libera dispositione atque custodia. Hoc autem ideo facere dignum duximus, ut uos die ac nocte studiose in Dei laudibus desudantes tam in missarum celebratione, quam in matutinis, et aliis Horis pro uiuorum  ac defunctorum salute, diligentia et honestate decantandis, predictam B. Petri ecclesiam obsequio debito ueneremini, et Dei fideles apostolorum limina deuotione debita uisitantes, locum ipsum in maiori deuotione et ueneratione semper habeant.

Decernimus ergo ut nulli omnino hominum liceat huius nostre concessionis paginam temerario ausu infringere, seu quibuslibet modis perturbare. Si qua igitur in futurum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Boso presb. card. Sancte Pudentiane tit. Pastoris.
    Ego Ioannes presb. card. tit. Sancti Marci.
     Ego Petrus presb. card. tit. Sancte Susanne.
    Ego uiuianus presb card. tit. Sancti Stephani in Celio monte.
    Ego Iacobus diac. card. Sancte Marie in Cosmedin. Sancti Theodori.
    Ego Ardicio diac. card.
    Ego Cinthius diac. card. Sancti Adriani.
    Ego Hugo diac. card. Sancti Angeli.
    Ego Laborans diac. card. S. Marie in Porticu.
     Ego Rainerius diac. card. Sancti Georgii ad uelum Aureum.


Datum Rome, apud S. Petrum, per manum Alberti, sancte Romane Ecclesie presbyteri cardinalis et cancellarii, II Kal. Maii, indict. XI, Incarnationis Dominice anno 1777  , pontificatus uero domni Alexandri pape tertii anno XuIII



MCCCXLIX. Episcopalem sedem Suerinensem Ecclesieque possessiones confirmat, petente Bernone episcopo. 
[Orig. Guelf., t. III, pref., XLuII.]

ALEXANDER episcopus, seruus seruorum Dei, uenerabili fratri BERNONI Magnopolitano  episcopo,  eiusque successoribus canonice substituendis in perpetuum.

Benedictus Deus in donis suis, et sanctus in omnibus operibus suis, qui Ecclesiam suam noua semper prole fecundat, et Ecclesie terminos fidelium predicatorum uerbo dilatans, in sagenam fidei barbaras etiam nationes sua trahere miseratione non cessat, ita ut, iuxta uerbum prophete, in cubilibus in quibus prius dracones habitabant, et strutiones, seminantibus bonis predicatoribus, te gratia sancti Spiritus irrigante, oriatur uiror calami et iunci . Ex eius utique munere qui omnes homines uult saluos fieri, et ad agnitionem ueritatis uenire , quod uenerabilis in Christo Berno, ad predicandum paganis et seminandum  uerbum fidei episcopus institutus, exposuisti te ipsum laboribus et periculis, et attendens, quod Christus pro nobis mortuus est, ut et qui uiuit, iam non sibi uiuat, sed ei qui pro nobis mortuus est et resurrexit : in anxietatibus multis sparsisti semen diuini uerbi et erogasti talentum tibi creditum ad usuram et gentes plurimas que ignorabant Dominum, ueritatis lumine illustrasti et reduxisti ad cultum Dei, que ante captiui laqueis diaboli tenebantur.

Nunc igitur quoniam ueniens ad nos cum multo labore a sede apostolica postulasti ut episcopalem sedem in loco qui dicitur Zuerin auctoritate sacrosancte Romane, cui Deo auctore deseruimus, Ecclesie  confirmemus: nos postulationi tue grato concurrentes assensu pontificalem cathedram in eodem loco perpetuo manere statuimus, et ei subscripta loca diecesana lege futuris deinceps temporibus decreuimus subiacere.

uidelicet claustrum et ecclesias edificatas uel edificandas per prouinciam ducis Henrici, que prouincia a Zuerin ex una parte usque uepro pergit, a uepro uero tendit per Murz et Tolonze perueniens  usque Groswin et Ponem fluuium. Item ex altera parte Zuerin per maritima Buiani insulam, ipsam Ruiam insulam dimidiam includens peruenit usque ad ostium Pene predicti fluminis. Ex dono predicti ducis partem insule Zuerin secundum distinctionem ipsius ducis, molendinum unum, et aliam insulam, in Sadelbande uillam unam; ex altera parte Albie uillas II. Circa locum Sturizche alias duas uillas; de terra Bribeslai insulam que dicitur Sancte Marie et uillam Cliue cum aliis X uillis in Ylo; castrum Butislo cum terra altimenti, et Iu uillas in deserto Nohum, alias u uillas circa Warin usque Glambike, et ultra Niuele, Wolchza, pleno consensu predicti principis Pribeslai, cum omni iustitia et utilitate; uillam Sancti Godeardi, que  prius Goderach dicebatur, ex dono Casemari, principis Christianissimi, terram que dicitur Pitina et uillam unam nobilem in Barth, II uillas prope Demin, et I in Circipene. Preterea quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant.

Decerminus ergo, etc.

Datum Rome apud S. Petrum per manum Alberti, sancte Romane Ecclesie presbyteri cardinalis et cancellarii, indict. XI, Incarnationis Dominice anno 1177 [1178], pontificatus uero domni Alexandri  pape tertii anno XIX.



MCCCL. Canonicorum Ecclesie Bremensis consuetudinem quamdam confirmat. 
[LAPPENBERG, Hamburg. Urkund., I, 228.]

ALEXANDER episcopus, seruus seruorum Dei, dilectis filiis canonicis Bremensis Ecclesie, salutem et apostolicam benedictionem.

Peruenit ad nos in Ecclesia uestra ab antiquo fuisse prouida deliberatione statutum ut, canonico decedente, stipendia prebende ipsius colligantur per annum et pro debitis eius uel in pias causas  pro salute illius expendantur. Unde quia nostrum est pia et laudabilia statuta firmare, prescriptam constitutionem et consuetudinem ratam habentes et auctoritate apostolica, sicut conuenit, confirmantes, uniuersitati uestre per apostolica scripta mandamus atque precipimus, quatenus quod a preposito maiore uel ab aliquo obedientiario uestro de hac consuetudine ab illo die subtractum est, quo uobis consuetudinem illam Arduicus, quondam archiepiscopus uester, auctoritate pontificali firmauit, occasione et appellatione cessante, faciatis restitui, in causas quas diximus expendendum.

Datum Rome apud Sanctum Petrum Kalendis Maii.



MCCCLI. Priuilegium pro monasterio S. Nicolai Andegauensi; datum Laterani, Maii 11.






MCCCLII. Ad Philippum Coloniensem archiepiscopum.---Coloniensis Ecclesie iura ac priuilegia confirmantur. 
[MANSI, Concil., XXI, 909.]

ALEXANDER episcopus, seruus seruorum Dei, uenerabili fratri PHILIPPO, Coloniensi archiepiscopo, eiusque successoribus canonice substituendis, in canonicam memoriam.

Etsi teneamur omnibus fratribus et cepiscopis  nostris ex administratione suscepti regiminis apostolicum patrocinium exhibere, his tamen specialiter adesse compellimur, qui sicut dignitate, ita preeminent et uirtute: cum nostre sollicitudinis debeat et circumspectionis existere, ut uniuersos iuxta qualitates personarum et merita respicere uideamur. Eapropter, uenerabilis in Christo frater archiepiscope, prudentiam et deuotionem tuam diligentius attendentes, et tuis petitionibus nostrum facile prebentes assensum, Coloniensem Ecclesiam, cui Deo auctore preesse dignosceris, sub beati Petri et nostra protectione suscipimus, et presentis scripti priuilegio communimus; statuentes ut quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant.

Preterea tua, frater archiepiscope, prudentia et deuotione pensata, confirmamus tibi ea, que in priuilegiis Patrum et predecessorum nostrorum habentur: uidelicet crucem et pallium, suo tempore suoque loco ferendum; insigne quoque festiui equi, quod a quibusdam uulgo naccum uocatur. Concedimus etiam, et apostolica auctoritate statuimus, ut maius altare ecclesie tue uni et uero Deo, in memoriam beate Marie uirginis, et alterum in memoriam beati Petri apostolorum principis dedicatum, reuerenter ministrando procurent septem  canonici cardinales presbyteri, induti dalmaticis et mitris ornati, quibus etiam, cum totidem diaconibus et subdiaconibus, ad hoc ministerium prudenter electis, ut utantur sandalibus, indulgenus, sicut a Patribus et predecessoribus nostris id predicte Ecclesie concessum est per authentica priuilegia, et hactenus obseruatum. Insuper etiam auctoritatem et honorem, quem Ecclesia tua hactenus habuisse dignoscitur, apostolici fauoris patrocinio confirmamus, uidelicet ut, si quando synodus infra tuam diecesim a Romano pontifice aut a legato ab eius latere destinato fuerit congregata, priorem locum post ipsum Coloniensis archiepiscopus in synodo teneat, et in proferenda sacrorum canonum auctoritate prior existat: ita tamen, ut, sicut est  prior polleat honestate uite, et gratia meritorum; et cuius annuntiauerit uerba, imitetur exempla. Consecrationem quoque regum infra limites tue diecesis faciendam, presentis scripti auctoritate censemus: et ut electio archiepiscopi secundum statuta canonum a filiis prescripte Ecclesie celebretur, per huius scripti paginam duximus statuendum.

Ad hec, monasteria, ecclesias Colonie positas, et omnia sacra loca, infra et circa urbem Colonie, ad iurisdictionem Coloniensis Ecclesie pertinentia; monetam predicte ciuitatis, telonium, forum et omne ius ciuile, sub potestate tua et successorum tuorum; abbatias per diuersa loca, uillas, uicos et castella, cum omnibus eorum pertinentiis, seruis  uidelicet, ancillis, terris cultis et incultis, aquis, pratis, campis, siluis, forestis: nec non etiam comitia in Westphalia, que uulgariter Gograrhophe dicuntur, et alodia, Dulberg, Hachen, Marchan, Wassemberg, sicut hec omnia rationabiliter possides, tibi tuisque successoribus auctoritate apostolica confirmamus. Illud quoque statuimus ut, sicut nullus archiepiscoporum tuorum est tibi subiectus, ita etiam tu sub nullo primate debeas esse: salua tamen nobis in te, sicut in ceteris archiepiscopis subiectione, que apostolice auctoritati debetur.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, nec ablatas retinere, minuere  aut aliquibus uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura: salua in omnibus apostolice sedis auctoritate. Si qua igitur ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi satisfactione congrua id emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem Ecclesie iusta seruantibus sit pax Domini nostri  Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.


Locus sigilli.

    Ego Alexander catholice Ecclesie episcopus.
    Ego Ioannes presbyter card. Sanctorum Ioannis et Pauli tituli Pammachii.
    Ego Boso presbyter cardinalis Sancte Pudentiane tituli Pastoris.
    Ego Petrus presbyter cardin. tituli Sancte Susanne.
    Ego Hubaldus Ostiensis episcopus.
    Ego Hyacinthus diaconus cardinalis Sancte Marie in Cosmedin.
    Ego Arditio diaconus cardinalis Sancti Theodori.
     Ego Cynthius diaconus cardinalis Sancti Adriani.
    Ego Hugo diaconus cardinalis S. Angeli.


Datum Laterani per manum Alberti, sancte Romane Ecclesie presbyteri cardinalis et cancellarii, XIII Kal. Iulii, Indictione undecima, Incarnationis Dominice anno 1178, pontificatus uero domini Alexandri pape III anno XIX.



MCCCLIII. Monasterium S. Geremari tuendum suscipit, eiusque bona et possessiones enumerat et confirmat. 
[LOUuET, Hist. et Antiq. du Beauuoisis, l, 453.]

ALEXANDER episcopus, seruus seruorum Dei, dilectis filiis HUGONI, abbati monasterii S. Geremari  Flauiacensis, eiusque fratribus, tam presentibus quam futuris, regularem uitam professis, in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et beneplacentem Deo religionem studeamus modis omnibus propagare. Nec enim Deo gratus aliquando famulatus impenditur, nisi ex caritatis radice procedens a puritate religionis fuerit conseruatus. Oportet igitur omnes Christiane fidei amatores religionem diligere, et loca uenerabilia cum ipsis personis diuino seruitio mancipatis attentius confouere, ut nullis prauorum hominum molestiis, uel importunis angariis  fatigentur. Eapropter, dilecti in Domino filii, uestris iustis postulationibus clementer annuimus, et ad exemplar Patris et predecessoris nostri, sancte recordationis Eugenii pape, prefatum monasterium in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus; imprimis siquidem statuentes ut ordo monasticus, qui secundum Deum et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prescriptum monasterium constructum est cum omnibus pertinentiis eius. Apud Caluimontem ecclesiam Sancte Marie de Alteria cum appendiciis suis, ecclesiam de Serandis cum appendiciis suis, ecclesiam de Iambeuilla cum appendiciis suis, ecclesiam Sancti Petri de Guppillariis cum appendiciis suis, et decimis agrorum suorum qui sunt in Silua Leonis; ecclesiam Sepulcri de uillaribus cum appendiciis suis, ecclesiam S. Ioannis de uiuariis cum appendiciis suis, ecclesiam Sancti Remigii iuxta Claromontem, cum  appendiciis suis; ecclesiam Sancti Martini de Breuolio comitis cum appendiciis suis, ecclesiam Sancti Martini de altero Bruolio cum appendiciis suis, uillam de Ruatibus cum appendiciis suis; quidquid iuris habetis in uilla Fulcheriarum, in uilla de Gres, in uilla Spalburgi, in uilla Monasterolo, et ecclesiis earumdem; ecclesiam Sancti Medardi de domno Medardo, cum appendiciis suis, ecclesiam Sancti Petri de Goy cum appendiciis suis, ecclesiam Sancti Walarici de Allodio cum appendiciis suis, ecclesiam Sancti Petri de Gamachiis cum appendiciis, ecclesiam Sancti Walerici de Breio cum appendiciis, ecclesiam Sancte Marie de Pisce cum appendiciis, ecclesiam Sancti Clementis de Lomariis cum appendiciis, ecclesiam Sancti Petri de Fraxinomonte  cum appendiciis, ecclesiam S. Marie Constanillari cum appendiciis, ecclesiam de Amoldimonte cum duabus partibus maioris decime et minute, et antequam diuidantur decime unum modium de eisdem decimis ad opus uestrum primo accipitis, in eadem duos hospites.

Apud Basencurtem duas partes decime maioris, apud Boscum Hugonis quindecim hospites, apud Wellebouem unum modium bladi, apud Manullebre duas partes maioris decime, apud Friam uiginti solidos Andegauensis monete de censu, apud Auenas duas partes maioris decime et culturam unam, apud Cui ecclesiam personatum cum decima, apud Dompetram ecclesiam personatum cum decima,  apud Breuiolum ecclesiam, personatum cum decima et hospitibus, et terram ad unam carrucatam cum duobus pratis, apud S. Stephanum tres solidos, apud Humeth unum modium bladi, apud Menerual ecclesiam, personatum cum uniuersis decimis, censibus, mansuris, et hospitibus, et terram ad dimidiam carrucam, apud Maurum culturam unam, hospitem unum cum duabus partibus decime.

Apud Tilium ecclesiam, personatum cum uniuersis decimis, apud Rubempré ecclesiam, personatum cum decimis, et terram ad unam carrucam, apud Sanctam Bouam ecclesiam, personatum cum decimis, apud Noyers duas partes decime, apud Landam duas partes decime, apud Oriolum unum hospitem francum cum aquaria una, apud Scurnum  hospites septem, apud Rofredum tres modios bladi. Apud Sanctum Albinum ecclesiam, personatum cum tota decima, apud Amecurtem dimidiam partem uille, in terra, in hospitibus, in nemore, in decimatione exceptis uauassoribus, et pratum unum; apud Iolencour molendinum unum, acras terre, ubi uersones capiuntur, apud Dodel-uillam duas partes maioris decime et minute cum censu culticlorum, apud Tolon monasterium ecclesiam et personatum cum tota decima et unum modium bladi redditum sacerdoti predicte ecclesie de eadem decima, apud Fulceriolas hospites, masuras, apud uillam que dicitur Iande ecclesiam personatum cum tota uilla et decima, et medietatem in terris, in nemoribus, terris tam cultis quam incultis  apud Campaiolas decem et octo minas bladi, apud Flauacurtem tertiam partem minute decime, et tertiam partem decime Curticulorum, et in magna decima de nouem uasculis quinque.

Apud Erengi in magna decima de nouem uasculis quinque, et unam masuram ad faciendum horreum, apud Maserias medietatem decime, apud Basencurtem quartam partem decime, apud Nouam-uillam medietatem decime curticulorum, et in magna decima septimam minam, apud Thianuillam tres partes decime, terram ad unam carrucam, horreum unum, sedem molendini in aqua et sex hospites, apud Gamericurtem ecclesiam et atrium cum duabus partibus maioris decime et tertia parte minute cum dominio.

 Apud Bontacurtem unum modium frumenti in horreo domini, apud S. Bricium tertiam partem curticlorum, et tertiam partem decime Roberti uauassoris, apud Maisnil Drogonis medietatem decime, apud Reliacum medietatem decime, apud Boscum Garneri decimam, apud Gaagni totam decimam, apud Fay partem in ecclesia cum duabus partibus magne decime et totam decimam curticlorum, excepto feodo domini Ingelramni de Tria, et octo hospites cum tota iustitia.

Apud Frames totam decimam, et de eadem decima sacerdoti redditos tres modios pro missis, in Assumptione B. Marie medietatem candelarum, apud Bereuillam unum modium frumenti in horreo Domini, apud Ameruille sex hospites, et de medietate  decime duas partes, apud Berceium unum modium in horreo domini pro anima fratris sui, apud Cortils duas partes decime et tractum.

Apud uallem Engeltart sex solidos de censu, apud Pontisaram tres solidos de censu de domo Sancti Geremari, et unum clausum uinee, apud Gensi et apud Gergi masuram unam cum uineis plurimis, apud Bernecort medietatem reddituum in terris, et uineis, et unum gurgitem in aqua unde soluuntur uobis anguille.

Apud Noientel ecclesiam, personatum et duas partes minute decime a Natali Domini usque ad Epiphaniam solitas partes panis qui altario offertur, in Purificatione B. Marie tres partes candelarum,  unum modium uini in decima et quinque hospites, unum hospitem apud alteram uillam, apud Giencourt cellarium cum torcularibus et uineis plurimis, apud uals quartam partem mansi cum uineis.

Apud Prinsengi unum mansum et duas partes de decima Berte, apud Blalmicourt medietatem magne decime, apud uillare quartam partem uniuerse decime, apud Hameuiller medietatem decime, apud Clares tertiam partem decime, apud Hecherii uiginti minas frumenti, apud Anet ecclesiam, personatum et in omnibus decimis candelarum et panum quartam partem, apud Ramercurt unum hospitem francum cum terragio sue terre, apud Lamercurt census, capones, denarios, auenam.

 Apud Ponchon ecclesiam, personatum, domum, torcular cum decimis, uineis et terris; apud Hodene clausum uinee et in clauso episcopi totam decimam uini, ut ciuitate Beluacensi ex dono Ioannis clerici Beluac. domum cum clauso uinee de Tardona, uillam de Tardona, et molendinum cum terris et decimis ac iustitiis eiusdem uille, in ciuitate Beluacensi duas partes in uicaria de piscibus cum pluribus ansibus, furnum francum, furnarium ab omni exactione liberum.

Apud Esparburgum ecclesiam, personatum cum terris, decimis et hospitibus, in molendinis quatuor modios frumenti cum ceteris redditibus, in silua quoque de Bray a prefato monasterio usque ad riuulum Spalburgi tam uobis quam hominibus terre  uestre, uiuum nemus ad hospitandum, mortuum ad ardendum, uiuum ad clausuras culticlorum, uas quoque apium si ibi inuentum fuerit uestrum erit; homines uestri si ad forefactum capti fuerint, et adiudicatum fuerit medietas forefacti uestra erit, alteram medietatem uicedomini de Gerboredo, sanguinis et banni habebunt totius iustitie memorate silue, exceptis auibus et uenationibus qui pertinent ad episcopum.

Apud Codretum horreum cum terris et nemoribus, nemus de Puteolis cum fundo ipsius terre et griagio; ecclesiam S. Luciani cum personatu et uniuersis decimis, capellam Sancte Marie cum personatu et duabus partibus minute decime, candelarum in Purificatione et Assumptione B. Marie,  apud S. Petrum de campis ecclesiam cum personatu, et decimis et hospitibus ac censibus, apud uillam de Puteolis capellam, personatum cum uniuersis decimis, hospitibus et redditibus molendinorum episcopi, apud Ferrarias duas partes in decima, medietatem in molendino de Spina cum moitura de Hanachiis, ecclesiam de Senentis cum personatu et aliis appendiciis suis, uillam de Herolcurt cum tota iustitia et mediam partem decime.

Apud Gornacum hospites francos cum censibus, apud Maltis duos modios bladi, apud S. Mansuetum tertiam partem decime. Apud Felcherias ecclesiam B. Marie, presentationem presbyteri, duas  partes oblationum in altari eiusdem ecclesie cum uniuersis decimis, apud S. Mariam de Campis partem in annualibus, in denariis, candelis et panibus, apud Moiliense ecclesiam cum personatu et decimis, apud Almas unam decimationem; apud Romiseans duas partes decime de feodo Radulphi de Gisencurt; apud Sanctam Mariam de bello Prato duos modios frumenti et unum auene, apud Nouam uillam duas partes maioris decime tam in cultis terris, quam in noualibus et sex minas auene in molendino, apud Sanctam Mariam de Prato decem solidos pro ecclesiis de Borenc et de Basiuual, apud Alt. unum hospitem cum terra arabili, apud Lumel duas partes maioris decime, uiginti solidos in personatu, sex solidos de uno curticlo, apud Hermenriant  duas partes decime de territorio Hugonis comitis. Quidquid habetis in Normannia ex dono illustris memorie Henrici, quondam regis Anglie; ex dono nobilis memorie Gaufridi, quondam Andegauorum comitis et Normanorum ducis, ex dono Henrici illustris Anglorum regis, quidquid habetis in Anglia ex dono Willelmi comitis de Warenna, ex dono Hugonis domini Gornacensis, ex dono Philippi de Braicosa, ex dono Ricardi de Escars. Preterea quidquid habetis in archiepiscopatu Rothomagensi et in episcopatibus Beluacensi et Ambianensi. In parochialibus autem ecclesiis quas tenetis, liceat uobis clericos et presbyteros eligere et episcopo presentare, quibus, si idonei fuerint, episcopi curam animarum committant, ut  ipsis de spiritualibus, uobis uero de temporalibus debeant respondere.

Sane noualium uestrorum, que propriis manibus aut sumptibus colitis, siue de nutrimentis uestrorum animalium, nullus omni modo decimas a uobis presumat exigere. Liceat quoque uobis clericos uel laicos, e seculo fugientes, liberos et absolutos ad conuersionem recipere et in uestro monasterio absque contradictione aliqua retinere. Prohibemus insuper ut nulli fratrum uestrorum post factam in loco uestro professionem, fas sit de eodem loco sine licentia abbatis sui, non obtentu arctioris religionis, discedere; discedentem uero sine communium litterarum uestrarum cautione nullus audeat retinere. Cum autem generale interdictum  terre fuerit, liceat uobis clausis ianuis, non pulsatis tintinnabulis, exclusis interdictis et excommunicatis, suppressa uoce diuina officia celebrare.

Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, secundum Dei timorem et beati Benedicti Regulam prouiderint eligendum.

Decernimus ergo ut nulli omnino hominum liceat  prefatum monasterium temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra et illibata conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur ecclesiastica, etc.

Datum Laterani per manum Alberici S. Bononiensis Ecclesie cardinalis et cancellarii XII Kal. Iulii, indict. XI, Incarnationis Dominice anno 1178, pontificatus uero domni Alexandri pape tertii anno XIX.



MCCCLIu. Ad clerum Salmanticensem.---Ut Petro episcopo a sese consecrato obediant. 
[AuILA Historia de las antiguedades de la ciudad de Salamanca. En Salamanca, 1608, 8o, p. 160.]


ALEXANDER episcopus, seruus seruorum Dei, dilectis filiis uniuerso clero Salamantino, salutem et apostolicam benedictionem.

uenientem ad nos uenerabilem fratrem nostrum Petrum episcopum uestrum, uirum siquidem litteratum, prouidum et discretum, paterne mentis affectione suscepimus, et eum prius in sacerdotis officium promouentes in episcopum postea, inuocata sancti Spiritus gratia, consecrauimus, et  ipsum de nostris tanquam de B. Petri manibus consecratum ad uos duximus transmittendum. uerum quoniam otiosum uideretur, aliquos patrem et pastorem habere, nisi eidem essent filiali deuotione subiecti, uniuersitatem uestram per apostolica scripta monemus, mandamus atque precipimus, quatenus predicto episcopo, sicut animarum uestrarum rectori, debitam in omnibus obedientiam et reuerentiam humiliter impendatis, atque preceptis eius sine contradictione aliqua pareatis. uobis omnimodo precauentes, ne decimas laicali potentia et auctoritate propria inuadere presumatis. Quod si feceritis sententiam quam prenominatus episcopus in uos propter hoc canonice tulerit, nos, auctore Domino, ratam et firmam habebimus.

 Datum Laterani, III Kalendis Iulii



MCCCLu. Ad Adefonsum Castellanorum regem.---Petrum episcopum Salmanticensem commendat. 
[Ibid]

ALEXANDER episcopus, seruus seruorum Dei, carissimo in Christo filio ADEFONSO, illustri Castellanorum regi, salutem et apostolicam benedictionem.

Precibus et petitionibus tuis, in omnibus, quantum cum Deo et iustitia possumus deferre, et eos efficaciter promouere uolentes, et uenerabilis fratris nostri Petri Salamantini episcopi litterarum  prudentiam et honestatem pensantes, eumdem in sacerdotem certo sibi in urbe titulo assignato, promouimus, et ipsi postea consecrationis munus, S. Spiritus inuocata presentia, curauimus solemniter exhibere. Eum itaque, sicut uirum prouidum, et discretum et excellentie regie fidelem, per omnia sicut credimus, et deuotum, ad ecclesiam suam de nostris tanquam de beati Petri manibus consecratum duximus transmittendum. Serenitatem tuam per apostolica scripta rogantes, monentes et exhortantes in Domino eumdem episcopum nostre interuenientis intuitu, et sue fidelitatis ac deuotionis, quam circa te multipliciter gerit, obtentu, diligas, manusteneas, et honores, et ad iura commisse sibi ecclesie recuperanda, uires et auxilium  efficaciter subministres, ut ipse celsitudini tue deuotior et fidelior propter hoc debeat omni tempore permanere, et tu ab omnipotenti Deo, indeficiens exinde premium merearis feliciter obtinere, et a nobis gratias uberrimas exspectare.

Datum Laterani, Idibus Iulii.



MCCCLuI. Ad [Ubaldum] archiepiscopum Pisanum et uniuersos episcopos et abbates per Tusciam constitutos.---Illos ad concilium »prima Dominica aduenientis Quadragesime«  celebrandum Rome inuitat. 
[MANSI, Concil., XXII, 211.]

Quoniam in agro Domini, qui est Ecclesia, tanquam spine et tribuli nascuntur quotidie et pullulant  germina uitiorum, tum uidelicet quia proni sunt sensus hominis ad malum ab adolescentia sua, tum quia inimicus homo de malitia sua zizania superseminare non cessat, et germen bonum nititur suffocare, necesse est diligentiam adesse cultorum, et nunc euellere et amputare iam nata, nunc etiam nascituris nociuis germinibus proficiendi aditum obserare, subsequenter autem et inserere fructiferum germen, et seminare semen bonum, quod trigesimum, sexagesimum et centesimum fructum, fecundante Deo, possit afferre. Nam et hoc uerba illa Dominica sonare uidentur, quibus Ieremiam prophetam, et in eo euangelicum sacerdotem instruxit, dicens: Dei uerba mea in ore tuo. Ecce constitui te super gentes, et regna, ut euellas, et destruas,  et disperdas, et dissipes, et edifices, et plantes . Id autem licet uniuersis Ecclesiarum rectoribus incumbat, multo tamen fortius imminet Romane urbis antistiti, qui a Domino Iesu Christo, ut caput esset Ecclesie, in beato Petro accepit, et de pascendis Dominicis ouibus, et fratribus confirmandis expressum et speciale noscitur habuisse mandatum . Inde siquidem est quod nos, licet insufficientes meritis, ad prouidentiam apostolice sedis et ministerium uniuersalis Ecclesie a Deo, ut ipsi placuit, disponente uocati; quia in Ecclesia Dei correctione uidemus quamplurima indigere, tam ad emendanda que digna emendatione uidentur, quam ad promulganda  que saluti fidelium uisa fuerint expedire, de diuersis partibus personas ecclesiasticas decreuimus euocandas, quarum presentia et consilio que fuerint salubria, statuantur; et quod bonum, secundum consuetudinem antiquorum Patrum, prouideatur, et firmetur a multis. Quod si particulariter fieret, non facile posset plenum robur habere. Quocirca per apostolica uobis scripta mandamus qualiter huic nostre dispositioni plenis desideriis cooperari curetis, et prima Dominica aduenientis Quadragesime, ad urbem Romam, ducente Domino, ueniatis, et cooperante sancti Spiritus gratia, tum in corrigendis enormitatibus, tum in statuendis que Deo grata fuerint, communi studio quod fuerit agendum agatur, et in uno humero subleuemus  arcam Domini, atque uno ore honorificemus Deum et Patrem Domini nostri Iesu Christi.

Datum Tusculi XI Kal. Octobr.



MCCCLuII. Ad archiepiscopos et episcopos abbates Hungarie. Eiusdem argumenti 
[FEIER, Cod. diplom. Hugarie, II, 193.]

Quoniam in agro, etc.



MCCCLuIII. Ad Guarinum archiepiscopum Bituricensem et eius suffraganeos, et abbates per eorum episcopatus constitutos.---Eiusdem argumenti. 
[D. BOUQUET, Recueil, Xu, 962.]

Quoniam in agro, etc.



MCCCLIX. Ecclesiam S. Opportune Parisiensem tuendam suscipit, eiusque bona et priuilegia confirmat. 
[Dom FÉLIBIEN, Hist. de Paris, III, Preuu., 34.]


ALEXANDER episcopus, seruus seruorum Dei, dilectis filiis canonicis Sancte Opportune tam presentibus quam futuris, canonice substituendis, in perpetuum.

Pie postulatio uoluntatis, etc. Eapropter, dilecti in Domino filii, uestris iustis postulationibus clementius annuentes, prefatam ecclesiam in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus, statuentes ut quascunque  possessiones, etc., in quibus hec propriis duximus exprimenda uocabulis:

Ecclesiam SS. Innocentium, aquosam terram quam mariscos uocant iuxta ciuitatem Parisiensem, sicut uenerabiles fratres nostri Guillelmus quondam Senonensis, nunc Remensis archiepiscopus, apostolice sedis legatus, et Mauricius Parisiensis episcopus, et carissimus in Christo filius noster Ludouicus illustris Francorum rex, uobis et ecclesie uestre confirmasse, et suis scriptis roborasse noscuntur; capiceriam quoque ipsius ecclesie, sicut bone memorie Theobaudus Ecclesie Parisiensis episcopus uobis eam rationabiliter adiudicauit; claustri etiam uestri libertatem et antiquarum augmentum prebendarum de nouo censu marisii factum,  sicut memorati fratres nostri Remensis archiepiscopus et Mauricius Parisiensis episcopus scriptis suis authenticis concesserunt, uobis et eidem ecclesie uestre auctoritate apostolica confirmamus. Decernimus ergo, etc.




Datum Tusculani per manum Alberti, sancte Romane Ecclesie presbyteri cardinalis et cancellarii, Kal. Octobris, indictione XI, Incarnationis Dominice anno 1178, pontificatus uero domni Alexandri pape III anno XX.



MCCCLX. Londinensi et Wintoniensi episcopis, »attendens quod ad regem pertineat, non ad Ecclesiam, de possessionibus iudicare,« precipit ut Henrico Anglorum regi »possessionum iudicium relinquat.«






MCCCLXI. Monasterium S. Thome de Paraclito  tuendum suscipit, eiusque bona ac iura confirmat.


ALEXANDER episcopus, seruus seruorum Dei, dilectis filiis WILHELMO, abbati Sancti Thome de Paraclito, eiusque fratribus tam presentibus quam futuris, regularem uitam professis, in perpetuum.

Pie postulatio uoluntatis effectu debet prosequente compleri, et ut deuotionis sinceritas laudabiliter enitescat, et utilitas postulata, etc. Ideoque dilecti in Domino filii, uestris iustis postulationibus  clementer annuimus et prefatam ecclesiam Beati Thome de Paraclito, in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo canonicus, qui secundum Deum et beati Augustini Regulam atque institututionem fratrum Sancti uictoris Parisiensis in Ecclesia uestra dignoscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet aut in futurum concessione pontificum, largitione regum uel principum, oblatione fidelium, seu aliis iustis  modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Ecclesiam de Eskilli Insula cum ipsa insula et aliis earum pertinentiis, ecclesiam de Iuleche cum terra et decima ad eam pertinente, et aliis pertinentiis suis, mansionemque in eadem uilla ad locum eumdem pertinentem cum omnibus appendiciis suis, molendinum iuxta Warebro situm cum suis pertinentiis, ecclesiam que de Tiereby et mansionem inibi sitam cum agris, pratis, siluis et aliis suis pertinentiis, mansionem in Hathelose cum agris, pratis, siluis et aliis suis pertinentiis, uillam totam que Neueth appellatur cum terra  tota, pratis et siluis, liberam et absolutam cum aliis suis pertinentiis, piscationes Clone et alias piscationes quas cum ceteris hominibus illius regionis communes habetis; curiam in ciuitate Roskildensi cum domibus et earum pertinentiis, tertiam partem decime in ecclesiis Annese, Helsinghe, Crekom, Alsentorp et totam decimam de ecclesia Tiereby quam uenerabilis frater noster Absalon, tunc Roskildensis episcopus, nunc uero Lundensis archiepiscopus uobis rationabiliter perpetuo concessit habendam. uillam que Fretherslof appellatur cum agris, siluis, pratis, molendinis et aliis pertinentiis, et ecclesiam eiusdem uille cum decimis suis.

Sane noualium uestrorum que propriis manibus  aut sumptibus colitis, siue de nutrimentis animalium uestrorum nullus a uobis decimas presumat exigere. Liceat quoque uobis clericos uel laicos, liberos et absolutos, a seculo fugientes ad conuersionem recipere, et eos sine contradictione aliqua retinere. Prohibemus insuper ut nullus fratrum uestrorum, post factam in loco uestro professionem, aliqua leuitate, sine abbatis sui licentia, possit ab eodem claustro recedere; discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis clausis ianuis, exclusis excommunicatis uel interdictis, non pulsatis campanis, submissa uoce diuina celebrare. In parochialibus etiam ecclesiis quas habetis, liceat uobis  clericos eligere et episcopo presentare, quibus si idonei fuerint, episcopus animarum curam committat, ut ei de spiritualibus, uobis uero de temporalibus debeant respondere. Paci quoque et tranquillitati uestre paterna sollicitudine prouidere uolentes, auctoritate apostolica prohibemus ut infra clausuras locorum seu grangiarum uestrarum nullus uiolentiam aut rapinam seu furtum committere, aut ignem apponere seu hominem capere uel interficere audeat. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum  a quibus mortuorum corpora assumuntur.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua apostolice sedis auctoritate, et diecesani episcopi canonica iustitia.

Si qua igitur in futurum ecclesiastica, etc.

Dat. anno Domini 1198, pontificatus uero domni Alexandri pape III anno XX.



INTRA ANNUM 1159-1179



MCCCLXII. Ad Parmensem et Reginum episcopos.---Ut quedam bona monachis Nonantulanis restituenda curent. 
[TIRABOSCHI, Storia di Nonantola, II, 278.]


ALEXANDER episcopus, seruus seruorum Dei, uenerabilibus  fratribus Parmensi et Regino episcopis, salutem et apostolicam benedictionem.

Audiuimus et mirati sumus quod uenerabilis frater noster O. [Omnibonus] ueronensis episcopus R. filium comitis de quibusdam possessionibus, quas monasterium de Nonantula in curte Nugarie in pace tenebat, auctoritate propria inuertire presumpsit. Quoniam igitur id non debemus in patientia sustinere, discretioni uestre per apostolica scripta precipiendo mandamus, quatenus partibus ante uos conuocatis, super hoc inquiratis diligentius ueritatem, et si ita uobis constiterit, prefatum episcopum monere curetis et diligenter inducere, ut quod tam praue factum est quantocius reuocet, et abbatem et fratres eiusdem monasterii  in possessionem terrarum illarum sine dilatione reducat, et ipsos inde non patiatur indebite molestari. Si uero idem episcopus hoc non fecerit, uos id auctoritate nostra contradictione et appellatione remota exsequi minime differatis, et si prefatus R. eosdem fratres de ipsis terris, posteaquam in earum possessionem reducti fuerint indebite molestauerit, eum appellatione cessante uinculo anathematis astringatis.

Dat. Anagnie, uII Kal. Decemb



MCCCLXIII. Ad Nonantulanos.---Quod P., qui totam uitam suam Deo dederit, uoto liber iudicandus sit. 
[Ibid., p. 275.]


ALEXANDER episcopus, seruus seruorum Dei, dilectis filiis abbati Nonantulano, archipresbytero, et canonicis Nonantulane plebis, salutem et apostolicam benedictionem.

ueniens ad apostolice sedis clementiam cum litteris uestris, filii archipresbyter et canonici, P. lator presentium supplici nobis relatione proposuit, et ex litteris ipsis percepimus, quod diuine reuelationis gratia inspiratus ecclesie S. Marie  que propter guerram fuerat Mutinensium diruta a fundamentis, construxit, et ibi uouit perpetuo Domino militare, quam quidem pius et misericors Dominus per studium et laborem ipsius, et per merita  uite sue in possessionibus et in aliis ampliauit, et in deuotione mulierum et uirorum celebrem non modicum solemnem effecit. Decurso autem longo temporis spatio, cum non posset tentationes que superueniebant uarias sustinere, dimissa ecclesia super fluuium Tari  supra Parmam ubi solebant  multi submergi, cum auxilio domini pontem construxit et multa operatus est, que Deo et hominibus beneplacita et accepta uidentur. uerum quoniam dubium uobis et incertum existit, unde priori uoto teneatur, et utrum licuerit ei locum mutare, ubi stabilitatem se promiserat seruaturum, discretioni uestre presentibus litteris innotescat, quia idem P. uotum non fregit in eo quod ad locum se alium transtulerit, id quo Domino fructificare amplius potest, et fructum reddere digniorem. Ideoque uobis mandamus ut eum uoto illo non teneri, sed esse potius exinde absolutum denuntietis, uotum enim non uiolat, qui in melius commutat. Preterea quoniam idem P. pro edificatione prelibate ecclesie plurimum laborauit, et ideo modis omnibus  desiderat, ut ibi persona idonea ordinetur, uobis presentium auctoritate iniungimus ut in prelibata ecclesia cum consilio eius aliquem de uobis, filii canonici, aut aliam personam honeste uite et conuersationis, et que sit idonea, et in ordinatione ipsius ecclesie eius consiliis acquiescere debeat, instituatis.

Credimus enim quod ex hoc eidem ecclesie commoda prouenient potiora, cui per sollicitudinem et diligentiam prefati P. incrementa constat plurima peruenisse.

Dat. Anag., sexto Kal. Decembris.



MCCCLXIu. Parthenonem S. Marie Calensis tuendum suscipit eiusque bona confirmat. 
[D. DUPLESSIS, Hist. de Meaux, II, 48.]


ALEXANDER episcopus, seruus seruorum Dei, dilectis in Christo filiabus HELEuISAE abbatisse, et monialibus monasterii S. Marie de Kala, salutem et apostolicam benedictionem.

Prudentibus uirginibus, que sub habitu religionis, accensis lampadibus, per opera sanctitatis iugiter se preparant ire obuiam sponso, sedes apostolica debet presidium impertiri, ne forte, etc. . . . . . . Preterea quascunque possessiones, quecunque bona idem monasterium impresentiarum iuste et canoncie possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante  Domino, poterit adipisci, firma uobis et his que, post uos successerint, et illibata permaneant. In quibus hec propris duximus exprimenda uocabulis

uillam in qua monasterium uestrum situm est, scilicet Kala, quidquid in Meldensi episcopatu apud Mintriacum rationabiliter possidetis cum patronatu ecclesie, totam uillam Colons. . . . . et ecclesiam S. Andree de Kala, etc. . . . .

Datum Anagnie, Iu Kal. Decembris.



MCCCLXu. Ecclesie collegiate SS. Michelis et Gudule possessiones ac priuilegia confirmat. 
[MIRAEI Opp. dipl., II, 1179.]

ALEXANDER episcopus, seruus seruorum Dei, dilectis  filiis GODESCALCO decano et canonicis Ecclesie S Michelis Sancteque Gudule Bruxellensis, tam presentibus quam futuris, canonice substituendis, in perpetuum.

Effectum iuxta postulantibus indulgere et uigor equitatis, et ordo exigit rationis, presertim quando petentium uoluntatem et pietas adiuuat et ueritas non relinquit. Eapropter, dilecti in Domino filii, uestris iustis postulationibus benignius annuentes, prelibatam ecclesiam cum omnibus pertinentiis suis, sub beati Petri et nostra protectione suscipimus, et presentis scripti priuilegio communimus. Statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione  pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo ecclesia uestra sita est, cum cemeterio et adiacentiis suis, capellaniam S. Iacobi in Caldenberga cum omnibus pertinentiis suis, capellaniam S. Nicolai in foro inferiori cum omni iure et pertinentiis, tria etiam hospitalia infra asabitum oppidi uestri cum omnibus pertinentiis, quibus ad receptionem pauperum et peregrinorum prouidere tenemini, ecclesiam S. Ioannis de Molenbeke cum decimis, terris et omnibus  que infra parochiam illam habere noscimini, ecclesiam de Melsbreck a Petro quondam ipsius persona ecclesie per manum Cameracensis episcopi perpetuo uobis concessam cum omnibus pertinentiis suis, minutam etiam decimam quam infra terminos parochie uestre habetis, cum pratis, hortis, mansis, terris cultis et incultis, et cum omnibus ecclesiis et decimis quas in Cameracensi episcopatu possidetis.

Preterea libertates et antiquas et rationabiles consuetudines ipsius ecclesie auctoritate uobis apostolica confirmamus. Statuimus etiam, ut infra terminos parochie uestre nullus sepeliatur uel baptizetur, nisi apud maiorem ecclesiam, preter leprosos quibus extra oppidum secundum tenorem  exinde factum cemeterium cum oratorio a uobis indultum est, quemadmodum ab antiquo statutum est et hactenus obseruatum.

Sancimus quoque ut populus totius parochie uestre in maioribus anni solemnitatibus ad maiorem ecclesiam ad audienda et percipienda diuina conueniant, sicut a prima fundatione ecclesie statutum est et obseruatum. Cum autem commune interdictum terre fuerit, liceat uobis clausis ianuis, non pulsatis tintinnabulis, exclusis excommunicatis et interdictis, suppresse diuina celebrare.

Decernimus ergo, etc.

Datum Anagnie.



INTRA ANNUM 1160---1179.



MCCCLXuI. Ad capitulum B. Martini Turonensis.---Ne quis in canonicum recipiatur qui sit seruilis conditionis et qui non sit de legitimo matrimonio natus. 
[Défense de l'égl. de Saint-Martin de Tours, 21.]

ALEXANDER episcopus, seruus seruorum Dei, dilectis filiis decano, thesaurario et capitulo B. Martini Turonensis, salutem et apostolicam benedictionem.

Qui tenemur omnibus ecclesiasticis uiris super his que ad ecclesiarum decorem pertinent et augmentum, fauorem apostolice sedis impendere, uobis  super his tanto libentius uolumus sicut debemus et facilius acquiescere, quanto ecclesie uestre tanquam nostre specialis et proprie debemus propensiori studio perquirere commodum et honorem. Relatum est siquidem auribus nostris, quod cum eadem ecclesia inter alias ecclesias Gallie celebris sit et admodum solemnis, precipue gaudeat priuilegio libertatis, ab antiquo huiusmodi consuetudo approbata sit ibi et laudabilis inoleuit, ut nullus in eadem ecclesia in canonicum recipi, qui sit seruilis conditionis; uel qui non sit de legitimo matrimonio natus. Nos itaque eamdem consuetudinem admodum approbantes et perpetuam uolentes firmitatem habere, eam sicut est ab eiusdem ecclesie canonicis iuramento firmata ratam habemus, et  firmam, et ipsam auctoritate apostolica confirmantes, presentis scripti patrocinio communimus. Statuentes ut nulli omnino hominum liceat hanc paginam nostre confirmationis infringere aut ei aliquatenus contraire. Si quis autem hoc attentare presumpserit, indignationem omnipotentis Dei, et beatorum Petri et Pauli se nouerit incursurum.

Datum Anagnie, uI Idus Martii.



MCCCLXuII. Ad Hugonem Genuensem episcopum.---Pro Guillelmo Montispessulani domino. uetat ne Genuenses portui Magalonensi noceant. 
[D. BOUQUET, Recueil, Xu, 947.]

ALEXANDER episcopus, seruus seruorum Dei, uenarabili  fratri Genuensi episcopo, salutem et apostolicam benedictionem.

Dilectus filius noster Guillelmus de Montepessulano sua nobis conquestione monstrauit, quod diltcei  filii consules et populus Genuensis  proprietatem in mari querentes, portum eius frequenter inuadunt, consumunt naues incendio, et peregrinos et mercatores suis rebus per uiolentiam spoliant, et Genuam declinare coarctant. Quoniam igitur, quantumcunque predictos consules et ciuitatem in Domino diligamus sustinere non possimus, nec debemus ut predicatus nobilis uir et homines sui in suo iure molestiam sustineant, uel grauamen, cui pro deuotione sua et patris sui propensius adesse tenemur, fraternitati tue per apostolica scripta precipiendo mandamus, quatenus consules et ciues tuos studiose moneas ab huiusmodi presumptione desistere. Quod si commoniti non destiterint, eos auctoritate nostra,  contradictione et appellatione cessante taliter punias ut ceteri qui audierint similiter facere non attentent.

Datum Anagnie, u Idus Octobris, pontificatus uero nostri anno decimo  .



MCCCLXuIII. Ad consules et populum Genuensem.---Eos dehortatur ab iniuriis in Guillelmum, Montispessulani dominum. 
[Ibid.]

ALEXANDER episcopus, seruus seruorum Dei, dilectis filiis consulibus et populo Genuensi, salutem et apostolicam benedictionem.

Frequens et replicata ex parte dilecti filii nobilis  uiri Guillelmi de Montepessulano ad nos querela peruenit, quod uos proprietatem in mari querentes, portum eius frequenter inuaditis, consumitis naues incendio, et peregrinos et mercatores suis rebus per uiolentiam spoliatis et Genuam cogitis declinare  . Sane quanto uos et ciuitatem uestram omnipotens Dominus amplius exaltauit, et benignius sua pietate respexit, tanto propensius ab his abstinere debetis in quibus uideamini detractionem hominum et periculum uestre salutis incurrere, et diuine ultionis iudicium merito formidare. Quoniam igitur quantumcunque uos et ciuitatem uestram in Domino diligimus, sustinere non possumus nec debemus, ut predictus nobilis uir et homines sui in suo iure molestiam sustineant, cui  pro deuotione sua et patris sui propensius adesse teneamur, uniuersitatem uestram monemus atque precipimus quatenus ab huiusmodi grauaminibus et molestiis desistatis, quia non decet uel huiusmodi  proprietates in mari requirere, quos paganos etiam non legimus requisiisse. Ceterum, si ab huiusmodi presumptione non destiteritis, uenerabili fratri nostro episcopo dedimus in mandatis ut presumptores uestros et uiolatores mandati nostri auctoritate nostra taliter puniat, ut ceteri qui uiderint, similia facere non attentent.

Datum Anagnie, u Idus Octobris, [pontificatus nostri anno decimo  ].



MCCCLXIX. Ad abbatem et fratres monasterii de Passignano.---Ius patronatus in ecclesias quasdam illis asserit. 
[LAMI, Eccles. Flor. Monum., I, 219.]

ALEXANDER episcopus, seruus seruorum Dei, dilectis  filiis abbati et fratribus monasterii de Passignano, salutem et apostolicam benedictionem.

Petitiones religiosorum uirorum que rationi concordant, et ab ecclesiastica non dissonant honestate, decet nos animo libenti admittere, et utili effectu prosequente complere. Eapropter, dilecti in Domino filii, uestris iustis postulationibus benignius annuentes, ius patronatus quod habetis in ecclesia de Luuiano et quidquid habetis in parochia prescripte ecclesie inter duo flumina, que dicuntur Cassiani et ius patronatus ecclesie de Maiano, et quidquid habetis in prescripta uilla, ius patronatus ecclesie de Fonte-Rutuli et annuum censum, et alia que exinde annuatim percipitis, et quidquid habetis in curte de Traualle, ius patronatus  ecclesie de Matraio, et ius patronatus ecclesie de Collebono, sicut ea rationabiliter possidetis, uobis et per uos monasterio uestro auctoritate apostolica confirmamus, et presentis scripti patrocinio communimus. Preterea auctoritate apostolica inhibemus, ne institutiones quas secundum Deum et B. Benedicti Regulam et antiquam et rationabilem consuetudinem monasterii uestri concorditer in capitulo uestro fecistis, aut facietis, aliquis immutare presumat, sed eas precipimus inuiolabiliter obseruari.

Decernimus ergo ut nulli omnino hominum liceat hanc paginam nostre confirmationis et constitutionis infringere, uel ei aliquatenus contraire. Si  quis autem hoc attentare presumpserit, etc.

Datum Anagnie, quarto Idus Octobris.



INTRA ANNUM 1166-1179.



MCCCLXX. Ad prepositum et capitulum uibergense.---Significat se parthenonis S. Margarete Asmialdensis protectionem suscepisse. 
[TORCKELIN, Diplomat. Arna Magn., I, 23.]

ALEXANDER episcopus, seruus seruorum Dei, dilectis filiis preposito et capitulo uibergensis Ecclesie, salutem et apostolicam benedictionem.

 Pastoralis officii debito prouocamur, ut qui Romane Ecclesie regimen, Domino disponente, tenemus, de uniuersis ecclesiis curam gerere et eis apostolicam impertiri presidium debeamus.

Eapropter, dilecti in Domino filii, uestris iustis postulationibus clementius annuentes, ecclesie S. Margarete de Asmiald, in qua sorores uestre diuinis sunt obsequiis mancipate, cum pertinentiis suis sub B. Petri et nostra protectione suscipimus, et presentis scripti patrocinio communimus; statuentes ut ordo canonicus, qui secundum Deum et B Augustini Regulam noscitur institutus, perpetuis ibidem temporibus inuiolabiliter obseruetur. Hanc autem ecclesiam sicut hactenus ipsa rationabiliter et pacifice possedistis et impresentiarum  etiam possidetis, uobis et per uos predictis Wiburgensi Ecclesie, auctoritate apostolica confirmamus. Statuentes ut nulli omnino hominum liceat hanc paginam nostre confirmationis et protectionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani. X Kalend. Martii.



MCCCLXXI. Ad clericos archidiaconatus Berkesire.---uaria illis priuilegia concedit. 
[RYMER, Federa, etc., I, 43.]

ALEXANDER episcopus, seruus seruorum Dei, dilectis  filiis per diaconatum Berkesire constitutis, salutem et apostolicam benedictionem.

Cum nobis sit, quanquam immeritis, omnium Ecclesiarum cura commissa, sicut officii nostri debito, cogimur prouidere, ne subditi superioribus debitam reuerentiam subtrahant, et honorem; ita quoque uolumus precauere, ne a maioribus subditi ualeant indebite pregrauari. Eapropter, quieti uestre paterna sollicitudine prouidentes, auctoritate uobis apostolica indulgemus ne canes uel accipitres archidiacono uestro cogamini exhibere, nec eum pluries, quam semel in anno recipere, tunc ei per diem unum et noctem necessaria ministraturi, cum septem tantum equitaturis, et  personis totidem, et tribus seruientibus peditibus.

Nulli ergo omnino hominum liceat hanc paginam nostre concessionis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum Petri et Pauli se nouerit incursurum.

Datum Laterani, uIII Kal. Martii.



MCCCLXXII. Ad Cabilonensem episcopum et abbatem de Firmitate. ---Ut cogant milites quosdam ut ablata monasterio Trenorciensi reddant. 
[IUENIN, Hist. de Tournus, 177.]

ALEXANDER episcopus, seruus seruorum Dei, uenerabili  fratri Cabilonensi episcopo, et dilecto filio abbati de Firmitate, salutem et apostolicam benedictionem.

Ad aures nostras dilecti filii nostri Trenorchiensis abbatis querela peruenit, quod milites de Chabanes portum eorum per uiolentiam detinent, et Arduinus de Sala et Guido Ruffus duobus monachis eius equitaturas suas uiolenta manu non dubitarunt auferre. Accedit ad hec, quod R. de Lent uillam prescripti monasterii de Chapiz per uiolentiam occupauit, et eam memorato abbati reddere contradicit.

Quoniam igitur nobis imminet cura ipsius monasterii bona defendere, et ab eis indebitis grauaminibus malignorum insolentiam cercere, discretioni uestre  per apostolica scripta mandamus atque precipimus, quatenus memoratos uiros monere curetis, et diligenter inducere, ut supradicto abbati ablata omnia et subtracta sine difficultate restituant, et in pace dimittant; uel sub examine uestre iustitie non differant plenitudinem exhibere. Si uero neutrum horum coacti fecerint, ipsos, occasione et contradictione cessante, uinculo anathematis astringatis, in terris eorum donec ibi fuerint omnia, preter penitentias et baptisma, prohibentes officia celebrari, et tam excommunicationis quam interdicti sententiam faciatis inuiolabiliter obseruari.

Datum Laterani, u Idus Martii



MCCCLXXIII. Ad Bituricensem et Bizuntinum archiepiscopos, etc. ---Eos ad tuenda bona monasterii Trenorciensis hortatur. 
[Ibid.]


ALEXANDER episcopus, seruus seruorum Dei, uenerabilibus fratribus Bituricensi et Bizuntino archiepiscopis, et I[OANNI] Pictauiensi episcopo, apostolice sedis legato, et aliis episcopis in quorum episcopatibus ecclesie et possessiones monasterii Trenorchiensis consistunt, salutem et apostolicam benedictionem.

Cum dilecti filii nostri abbas et fratres Trenorchienses a parochianis uestris multa se asserant  grauamina sustinere, decet nos pastoralem sollicitudinem gerere, ne pro negligentia uestra bona predictorum fratrum exponantur direptionibus malignorum. Inde est quod discretioni uestre per apostolica scripta mandamus atque precipimus, quatenus si quando aduersus parochianos uestros eorumdem fratrum querimoniam recipitis, malefactores eorum ad procurandam satisfactionem congruam de commissis, uel ad iustitiam exhibendam, sine dilatione frustratoria moneatis, et per excommunicationis sententiam compellatis. Ita mandatum nostrum efficaciter exsequamini, quod nec uos possitis de negligentia reprehendi, nec iidem fratres cogantur ad nos merito laborare.

Datum Laterani, III Idus Martii.



MCCCLXXIu Nicolao priori et fratribus S. Sepulcri Hierosolymitani concedit ecclesiam S. Aegidii, sitam Rome iuxta portam Auream. 
[Eug. de ROZIÈRE, Cartul. du Saint-Sépulcre, 272.]


ALEXANDER episcopus, seruus seruorum Dei, dilectis filiis NICOLAO priori et fratribus Sancti Sepulcri salutem et apostolicam benedictionem.

Multiplici deuotionis et sinceritatis uestre affectum, quem circa nos et Ecclesiam Dei magnifice geritis, et religionis ac honestatis uestre feruorem solertius attendentes, ad commodum et incrementum uestrum libenti animo et studio propensiori intendimus, et ad commisse uobis ecclesie  ampliationem pariter et profectum, curam et diligentiam feruentius adhibemus. Hac siquidem consideratione inducti, ecclesiam Sancti Aegidii, que Rome iuxta portam Auream et prope ecclesiam Beati Petri consistit, cum hospitali domo sibi contigua ad religionis statum in ea, cooperante Domino, informandum, ut ipsa et domus per uestrum studium releuentur, deuotioni uestre auctoritate apostolica concessimus, sicut ex rescripto confirmationis et concessionis nostre liquidius apparebit. Eapropter uniuersitatem uestram per apostolica scripta rogamus, monemus atque mandamus quatenus ut in prescripta ecclesia religionis et honestatis habitus informetur, sicut decet, uiriliter  et celeriter intendatis, et ad eius regimen de maturioribus et magis honestis personis, que inter uos fuerint, maturius destinetis, pro nobis et ecclesie pace immensam Christi clementiam iugiter exorantes.

Data Laterani, II Idus Martii.



MCCCLXXu. Ad abbatem et fratres monasterii S. Dionysii. 
[DOUBLET, Hist. de Saint-Denys, p. 508.]

ALEXANDER episcopus, seruus seruorum Dei, dilectis filiis abbati et fratribus ecclesie Sancti Dionysii, salutem et apostolicam benedictionem.

Profectibus monasterii uestri tanto feruentius nos decet intendere, quanto monasterium ipsum  ad tutelam et dispositionem apostolice sedis et nostram noscitur specialius pertinere. Quapropter indemnitati monasterii uestri paterna sollicitudine prouidere uolentes, auctoritate apostolica prohibemus ne aliquis abbas ipsius monasterii terras, et redditus ad ipsum spectantes, parentibus suis aut aliis, domos uel etiam ea que de caducis proueniunt, aut ministeria domus, nisi illa tantum que sunt seruientium clericorum, dare presumat, nec pecuniam ultra centum libras sine assensu totius capituli, uel maioris et sanioris partis mutuo suscipere audeat. Nulli quoque monachorum quidquam sine consensu abbatis, ab alio mutuo recipere liceat; is autem qui ministerium domus habuerit ultra centum solidos mutuo non accipiat  preter abbatis assensum. Statuimus etiam ut abbas sigillum proprium habeat, quia non est illi honestum uel conueniens sine sigillo manere. Decernimus ergo ut nulli omnino hominum liceat, etc.

Datum Laterani, quinto Kal. Aprilis.



MCCCLXXuI. Ad Simonem episcopum Meldensem.---Ut nulli parochialis ecclesia concedatur, qui non resideat. 
[MANSI, Concil., XXI, 1080.]

ALEXANDER episcopus, seruus seruorum Dei, uenerabili fratri Meldensi episcopo, salutem et apostolicam benedictionem.

Sicut ad officium nostrum pertinet que incongrua sunt prohibere, ita nobis potissimum conuenit  que recta sunt stabilire, et stabilita apostolice firmitatis presidio roborare. Hac itaque ratione inducti, auctoritate duximus apostolica prohibendum ne in episcopatu tuo alicui licet ecclesiam parochialem tenere, nisi ei in persona uoluerit propria deseruire, salua misericordia circa eos qui infirmitatis uel alia causa canonica impediente, suam non potuerit presentiam exhibere.

Datum Laterani, . . . Kal. Aprilis.



MCCCLXXuII. Archiepiscopis quibusdam significat se monasterii S. Nicolai Andegauensis protectionem suscepisse. 
[Abbatia S. Nicolai Andegau., p. 80, teste Brequigny, Table chron. III, 535.]





MCCCLXXuIII. Ad Bituricensem archiepiscopum, et Claramontensem et Aniciensem episcopos.---Ut sententiam pro monasterio Trenorciensi promulgatam obseruandam curent. 
[IUENIN, Hist. de Tournus, 178.]

ALEXANDER episcopus, seruus seruorum Dei, uenerabilibus fratribus Bituricensi archiepiscopo, Claramontensi et Aniciensi episcopis, salutem et apostolicam benedictionem.

Nulla uel modica ecclesiastice seueritati reuerentia prestaretur, si excommunicati ab uno, ab aliis ad ecclesiastica sacramenta sine satisfactione congrua  deberent admitti, essetque facilitas uenie incentiuum sepius delinquendi. Unde quoniam non sunt uincula ecclesiastica contemnenda, cum nonnunquam maiorem quis ex contemptu reatum incurrat, quam ex priore commisso antea meruisset, fraternitati uestre per apostolica scripta mandamus, quatenus sententiam que de auctoritate nostra pro monasterio Trenorciensi, uel pro membris ipsius, a delegatis iudicibus rationabiliter promulgatam seruetis, et usque ad dignam satisfactionem faciatis ab omnibus inuiolabiliter seruari.

Datum Laterani, IX Kal. Maii.



MCCCLXXIX. Archiepiscopo uiennensi eadem mandat.





MCCCLXXX. Ad consules et populum Senensem.---Confirmat pacem de finibus inter Senenses et Florentinos. 
[UGHELLI, Italia sacra, II, 451.]

ALEXANDER episcopus, seruus seruorum Dei, dilectis filiis canonicis Cesenatis ecclesie salutem et apostolicam benedictionem.

 Iustis petentium desideriis dignum est nos facilem prebere assensum, et uota que a rationis tramite non discordant, effectu prosequi et complere. Eapropter, dilecti in Domino filii, uestris iustis postulationibus grato concurrentes assensu, priuilegia que uobis Cesenatenses episcopi rationabiliter indulsisse noscuntur, et rata manere sancimus, statuentes, ut nulli hominum liceat hanc paginam nostre confirmationis infringere, etc.

Datum Laterani, III Kal. Iunii.



ANNO 1173-1179.



MCCCLXXXII. Ad abbatem et canonicos Lucernenses.---Terram quamdam eis asserit. 
[Neustria pia, 797.]


ALEXANDER, etc., dilectis filiis abbati et canonicis de Lucerna salutem et apostolicam benedictionem.

Officio pietatis inducimur, et suscepte administrationis debito prouocamur, libertatem religiosorum locorum, quantum cum Deo possumus, confouere, ut persone in eis diuinis obsequiis mancipate, eo liberius obseruantie sue professionis insistant, quo plenius fuerint a uexatione secularium premunite. Hac itaque ratione inducti, et uestris benigne precibus annuentes, resignationem terre, que est inter primarium uiuarium uestrum et nemus, et Thar, et Tharnet, bone memorie  Achardo, quondam Abrincensi episcopo, ab Hasculpho de Suligneyo factam, ratam habentes, auctoritate apostolica constituimus, ut nulli successorum ipsius Hasculphi, sub pretextu iuris, quod ante resignationem, in prescripta terra dicitur habuisse, in abbatia uestra, que ibidem constructa dignoscitur, patronatum uel iurisdictionem aliquam liceat uindicare. Nulli ergo omnino hominum liceat hanc paginam, etc.

Datum Anagnie, III Idus Nouemb.



ANNO 1175-1179.



MCCCLXXXIII. Ad Ricardum Cantuariensem archiepiscopum.---De coronatione regum Anglie. 
[RYMER, Federa, etc., I, 26.]


ALEXANDER episcopus, seruus seruorum Dei, uenerabili fratri RICARDO Cantuariensi archiepiscopo apostolice sedis legato, salutem et apostolicam benedictionem.

Quanto maiorem deuotionem circa nos et Romanam Ecclesiam geris et apostolice sedis gratiam meruisse dignosceris, tanto tibi libentius tuas dignitates et iura uolumus integra conseruare, ut magis ac magis in nostra et Ecclesie deuotione feruescas, cum ad tua iura tuenda sollicitos nos esse noueris et omnimodis circumspectos.

 Unde cum de coronatione et unctione regis mota sit controuersia, nos prouidere uolentes, ne tu uel successores tui, super hoc quamlibet nostri iuris seu dignitatis patiamini lesionem, de communi consilio fratrum nostrorum tibi duximus indulgendum, ut infra fines Cantuariensis prouincie in ecclesiis ad iurisdictionem Cantuariensis Ecclesie pertinentibus, aut in ecclesiis, que specialiter beati Petri et nostri iuris existunt, nemini nisi Cantuariensi archiepiscopo, uel ecclesia uacante, ei qui uices eiusdem archiepiscopi gerit, de mandato Cantuariensis Ecclesie, reges coronare liceat uel inungere.

Nulli ergo omnino homini fas sit hanc paginam nostre constitutionis infringere, aut ei aliquatenus  contraire. Si quis autem hec attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Dat. Anagnie, Iu Nou.



ANNO 1178-1179.



MCCCLXXXIu. Ad magistrum Girardum Puellam.---Reditus schismatis tempore sponte remissos restituit. 
[MANSI, Concil., XXI, 963.]

ALEXANDER episcopus, seruus seruorum Dei, magistro GIRARDO Puelle, salutem et apostolicam benedictionem.

 Litteratura tua ac probitas ac morum honestas nos monent propensius et hortantur, ut te sicut probum, honestum et litteratum uirum, sincero diligamus caritatis affectu, et speciali prerogatiua amoris et gratie foueamus. Hac igitur consideratione inducti, et personam tuam speciali uolentes dilectionis nostre priuilegio decorare, tibi reditus quos in regno Teutonico in feruore schismatis, nullo cogente, spontane remisisti, de consueta clementia et benignitate sedis apostolice, interuentu quoque uenerabilis fratris nostri Maguntini archiepiscopi, restituimus, statuentes ut non obsit tibi ad diminutionem uel maculam fame tue,  nec circa promotionem tuam tibi preiudicium ualeat in posterum generare, quod aliquandiu reditus inter schismaticos nosceris tenuisse.

Datum Laterani, Idibus Martii.



MCCCLXXXu. Willelmo abbati S. Dionysii eiusque successoribus usum mitre, annuli, sandaliorum concedit. 
[D. FÉLIBIEN, Hist. de l'Egl. de St-Denys, Pr., p. CXI.]

ALEXANDER episcopus, seruus seruorum, Dei dilecto filio WILLELMO abbati Sancti Dionysii, salutem et apostolicam benedictionem.

Quos sinceriori caritate diligimus, et circa deuotionem beati Petri et nostram cognoscimus promptiores, eis ampliorem prerogatiuam debemus  honoris et gratie indulgere. Quapropter deuotionis et fidei tue sinceritate inducti, et monasterium tuum apostolice sedis uolentes speciali priuilegio dignitatis gaudere, tibi tuisque successoribus usum mitre, annuli et sandaliorum, de consueta apostolice sedis clementia, indulgemus.

Datum Laterani III Kal. Aprilis.



MCCCLXXXuI. Simoni quondam abbati S. Marie Blesensis asserit beneficia post muneris abdicationem a Ioanne episcopo Carnotensi ei collata. 
[Gal. Christ. nou. uIII, Instrum. 425.]

ALEXANDER episcopus, seruus seruorum Dei, dilecto filio SIMONI quondam abbati Sancte Marie  Blesis, salutem et apostolicam benedictionem.

Relatum est nobis ex parte tua, quod labores et angustias prelatorum attendens, elegisti abiectus esse in domo Dei, et Domino sine sollicitudine ecclesiastici regiminis deseruire, quam prelationis uocabulo gloriari, ideoque administrationem prescripte Ecclesie resignasti; quam humilitatem uenerabilis frater noster I. Carnotensis episcopus, et dilectus filius Petrus Sancti Chrysogoni presbyter cardinalis titulo, apostolice sedis legatus, intuentes, domum de Monticellis et de Bueron cum suis pertinentiis sustentationi tue cum assensu fratrum ipsius ecclesie contulerunt, quoad uixeris, libere possidendam. Nulli ergo, etc. Si quis autem, etc.

 Datum Laterani quinto Idus Aprilis.



MCCCLXXXuII. Ad Simonem Meldensem episcopum. 
[DUPLESSIS, Hist. de l'Eglise de Meaux.]

ALEXANDER episcopus, seruus seruorum Dei, uenerabili fratri SIMONI Meldensi episcopo, salutem et apostolicam benedictionem.

Sicut ad officium nostrum pertinet, etc. . . . . Hac itaque ratione inducti, auctoritate duximus apostolica prohibendum ne in episcopatu tuo alicui liceat ecclesiam parochialem tenere, nisi ei in propria persona uoluerit deseruire, salua misericordia circa eos qui infirmitatis uel alia causa canonica impediente, suam non potuerint presentiam  exhibere.

Datum Laterani . . . . .



ANNO 1179.



MCCCLXXXuIII. Monasterii SS. Flore et Lucille Aretini protectionem suscipit, eiusque bona et priuilegia confirmat. 
[MARGARINI, Bullar. Casin., 194.]

ALEXANDER episcopus, seruus seruorum Dei, dilectis filiis HOMINIDEI abbati monasterii Sancte Flore, eiusque fratribus, tam presentibus quam futuris, regularem uitam professis, in perpetuum.

 Pie postulatio uoluntatis effectu debet prosequente compleri, et ut deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancte Flore in quo diuino mancipati estis obsequio, ad exemplar sancte recordationis predecessoris nostri Innocentii pape, sub B. Petri et nostra protectione suscipimus et presentis scripti patrocinio communimus; statuentes ut quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis,  prestante Domino, poterit adipisci, firma uobis uestrisque successoribus et illibata permaneant.




Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti Regulam prouiderint eligendum. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus corpora mortuorum  assumuntur.

Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presbyter cardinalis SS. Ioannis et Pauli tit. Pammachii.
    Ego Ioannes presbyter cardinalis tit. Sancti Marci.
    Ego Petrus presbyter cardinalis tit. S. Susanne.
    Ego uiuianus presbyter cardinalis tit. S. Stephani in Celio Monte.
    Ego Cinthius presbyter cardinalis tit. Sancte Cecilie.
    Ego Arduinus presbyter cardinalis tit. S. Crucis in Ierusalem.
     Ego Ardicio diaconus cardinalis tit. S. Theodori.
    Ego Gratianus diaconus cardinalis tit. SS. Cosme et Damiani.
    Ego Mattheus diaconus cardinalis S. Marie Noue.
    Ego Bernardus diaconus cardinalis tit. S. Nicolai in Carcere Tulliano.


Datum Tusculani per manum Alberti sancte Romane Ecclesie presbyteri cardinalis et cancellarii, quarto nonas Ianuarii, indictione undecima, Incarnationis Dominice anno 1178, pontificatus uero domni Alexandri pape III, anno XX.



MCCCLXXXIX. Ad Ioannem episcopum et capitulum Carnotense.---Ut nulli concedantur honores nisi his qui residentiam promiserint, et ne quis de aliena diecesi in canonicum ecclesie aut plebanum presbyterum admittatur, nisi a proprio fuerit episcopo absolutus. 
[PETIT, Theodori Penitent., II, 432.]


ALEXANDER episcopus, seruus seruorum Dei, uenerabili fratri I[OANNI] episcopo et dilectis filiis decano et capitulo Carnotensi, salutem et apostolicam benedictionem.

Cum ab eo cui plus committitur, amplius exigatur, dignum est et consonum rationi ut qui in ecclesia uestra pre aliis honorantur, studiosius illi  deseruiant et utilitatibus ipsius intendant. Hac itaque ratione inducti auctoritate apostolica duximus statuendum ut honores Carnotensis Ecclesie aliis de cetero minime concedantur, nisi qui secundum antiquam et rationabilem consuetudinem residentiam se promiserint habituros. Si autem post promissionem suam hoc nequaquam impleuerint ab ipsis reddantur honoribus alieni. Ad hec auctoritate apostolica inhibemus, ne quis de aliena diecesi in canonicum ecclesie uestre aut plebanum presbyterum admittatur, nisi prius a proprio fuerit episcopo absolutus.

Decernimus ergo ut nulli omnino hominum liceat hanc paginam nostre constitutionis infringere, etc.

 Datum Tusculani, X Kal. Februarii.



MCCCXC. Ad Mattheum episcopum Trecensem.---De numero canonicorum, presbyterorum et diaconorum ecclesie Trecensis, etc. 
[MARTEN., Ampl. Collect., I, 906.]

ALEXANDER episcopus, seruus seruorum Dei, uenerabili fratri nostro MATTHAEO episcopo et dilectis filiis capitulo Trecensi, tam presentibus quam futuris canonice substituendis in perpetuum.

Cum tua honestas, frater episcope, et deuotio mereantur, ut apud nos in tuis debeas petitionibus exaudiri, tanto tibi libentius in his que secundum Deum duxeris requirenda deferimus, quanto gratiam  apostolice sedis comparasse tibi nosceris pleniorem. Eapropter, uenerabilis in Christo frater episcope, tuis iustis postulationibus clementer annuimus, et Trecensem Ecclesiam, cui, auctore Deo, preesse dignosceris, sub beati Petri et nostra protectione suscipimus, et presentis scripti priuilegio communimus statuentes ut quascunque possessiones, quecunque bona eadem ecclesia in presentiarum iuste et canonice possidet, aut infuturum concessione pontificum, largitione regum  uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant.

Ad hec cum de prudentum et religiosorum uirorum consilio te asseras statuisse, ut in ecclesia tibi commissa canonicorum septem ad minus presbyteri et septem diaconi preter archidiaconos sint assidui, quibus decedentibus nulli nisi presbyteri uel diaconi, aut etiam alii in talibus ordinibus constituti, quod ordinum propinquiori termino qui occurrit ac illos ordines assumantur, debeant subrogari, prestita tamen promissione ac professione de assiduitate  in Ecclesia predicta seruanda. Nos tuis petitionibus benigne, prout decuit, annuentes, constitutionem tuam super his, sicut  diximus, factam, ratam habemus et firmam, eamque perpetuis temporibus manere decernimus illibatam, et adiicimus, quod si clerici inferiorum ordinum fuerint substituti, et commoniti primis quatuor temporibus ordines illos non receperint, eis prorsus amotis, alios subrogandi liberam de auctoritate nostra habeas potestatem. Preterea de tua conscientia et uoluntate statuimus, ut canonici in prescripta Ecclesia residentes, si qui in tuo uel successorum tuorum, aut etiam ipsius Ecclesie seruitio fuerint, uel cum licentia tua et capituli scholasticis uacauerint disciplinis, aut fuerint infirmitate detenti, suarum nichilominus integros fructus percipiant prebendarum. Alii uero canonici, qui eidem Ecclesie assidue non fuerint, de constitutione  nostra uiginti tantum solidos habeant annuatim. Ad hec de auctoritate apostolice sedis adiicimus, ut tam a te quam a successoribus tuis in in predicta Ecclesia, cum decano caruerit, in decanum presbyter canonicus statuatur, aut etiam diaconus, qui primis Quatuor Temporibus que occurrerint in presbyterum ordinetur. Et si commonitus in eisdem Quatuor Temporibus eumdem suscipere ordinem forte neglexerit, fas tibi sit et successoribus tuis ei auctoritatem et potestatem illius officii et sedem et in choro et in capitulo interdicere. Et si nec sic in subsequentibus primis Quatuor Temporibus ordinem presbyteratus susceperit, eo amoto, libere alium substituere. Nihilominus  etiam ut maius altare prescripte Ecclesie in maiori semper reuerentia habeatur, presenti scripto arctius prohibemus, ne ad missarum in eodem altari solemnia celebranda quilibet admittatur, nisi episcopus, abbas aut canonicus prescripte Ecclesie, seu etiam prior Sancti Georgii, qui specialiter ad eamdem Ecclesiam pertinet, aut eius canonicus regularis idoneus et honestus ab eodem priore transmissus  qui sicut ceteri reuerenter ibi sacerdotis officium impleat, et fructum prebende,  quam habet in ipsa Ecclesia integre consequatur.

Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presbyter cardinalis, etc.


Datum Tusculani per manum Alberti sancte Romane Ecclesie presbyteri cardinalis et cancellarii, uI Kalendas Februarii, indictione XI, Incarnationis Dominice anno 1178 pontificatus uero Alexandri pape III anno XX.



MCCCXCI. Ad Lupum ualentie regem.---Illi gratias agit quod Christianos tueatur et honoret. 
[TWISDEN, Hist. Angl. Script., I, 602.]


ALEXANDER pontifex magne et alme Rome glorioso ualentie regi LUPO, celestis Creatoris notitiam ac beneplacitum ei seruitium exhibere.

Cum superna et incomprehensibilis prouidentia maiestatis super gentes innumeras tibi commiserit dominatum, licet sacramenta fidei Christiane minime tua celsitudo susceperit, tamen sicut ad nos usque fama peruenit, cultores et fideles Christi quadam speciali prerogatiua diligis et honoras, et eis familiaritatis gratiam nosceris non modicam exhibere. Tuam igitur excellentiam rogamus et exhortamur instantius ut Christianos qui nunc apud te captiui tenentur ad nos per gratiam tuam liberos absolutosque remittas, ut omnipotens Pater  creator omnium temporale tibi regnum amplificet et conseruet in terris, et illud quod erit sine fine mansurum, per sacramenta fidei Christiane post exitum huius uite largiatur in celis Redemptor omnium cuius nomen est benedictum in secula.



MCCCXCII. Bulla pro Ecclesia Biterrensi. 
[Gall. Christ. nou. uI, Instrum. 140.]

ALEXANDER episcopus, seruus seruorum Dei, uenerabili fratri BERNARDO Biterrensi episcopo eiusque successoribus canonice instituendis in perpetuum.

In eo sumus loco et officio licet insufficientibus  meritis suprema prouidentia constituti, ut fratribus et cepiscopis nostris tam uicinis quam longe positis debeamus studio fraterne caritatis assistere, et ut commissas sibi Ecclesias ualeant gubernare apostolicum patrocinium impertiri. Eapropter, uenerabilis in Christo frater episcope, tuis iustis postulationibus clementer annuimus, et Biterrensem Ecclesiam sanctorum martyrum Nazarii et Celsi, cui auctore Deo preesse dignosceris, ad exemplar felicis memorie pape Adriani predecessoris nostri sub beati Petri et nostra protectione  suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis. Abbatiam S. Aphrodisii, abbatiam S. Iacobi, et processiones ac stationes quas clerici earumdem abbatiarum statutis diebus consueuerunt in uestra ecclesia exhibere, ecclesiam S. Saturnini, monasterium S. Petri de Iuncellis, monasterium S. Martini de uillamagna, ecclesiam S. Marie de Cassiano, et ecclesias  S. Ciriaci, Sancte Marie de Frangolano, de Faysen, de Caisano, de Rouinaco, de Auena, de Clementiano, de Diano, et S. Saluatoris de Podio, de Lodozano, Sancte Marie de Bello-loco, de Redes, de Caprimon, de Felgeriis, de Gradano, de Coiano, de Albignano, de Caprilis, de Muris, de Monte-Blanco, de Camprinnano, de ualesiis, S. Christophori de Margunc, de Magalacio, de Torues, et de Buada. Castrum Gabiani, et castrum Lignani, cum ecclesiis et omnibus earum pertinentiis, castrum de uallano, castrum de Beciano, castrum de Casulis, castrum de Ceruiano, et munitionem S. Baudilii de Silanciano, uillam de Badonas, uillam de Amiliaco, uillam Paleriis, uillam de Pinibus, et uillam de Aspirancum ecclesia S. Romani, et partem quam habetis  in uilla que uocatur Erignanus, cum decimis ipsius loci, uillam de Carnencas, et totum territorium de Podas. Preterea quidquid iuris habetis in ciuitate Biterrensi et in eius suburbiis, tertiam partem leddarum tam de terra quam de mare, consuetum et annuum Iudeorum censum. Nihilominus etiam compositiones inter ecclesiam tuam, et S. Aphrodisii, et S. Iacobi ecclesias, et monasterium S. Petri de Iuncellis super reuerentia episcopali et possessionibus de libero et spontaneo assensu partium factas atque receptas, sicut in scriptis authenticis continentur, auctoritate apostolica confirmamus. Decernimus ergo, etc

Datum Tusculani per manum Alberti sancte Romane  Ecclesie presbyteri cardinalis et cancellarii, III Nonas Februarii, indictione XII, Incarnationis Dominice anno 1178, pontificatus uero domini Alexandri pape III, anno XX.



MCCCXCIII. Ad Simonem Meldensem episcopum.---De electione abbatum in monasteriis diecesis eius. 
[DUPLESSIS, Hist. de l'Egl. de Meaux, II, 66]

ALEXANDER episcopus, seruus seruorum Dei, uenerabili fratri SIMONI Meldensium episcopo, salutem et apostolicam benedictionem.

 Pro dissensione fratrum monasteria tui episcopatus contingit sepius, ut asseris, diutius pastore carere. Contrahuntur studia ad diuersa ne in idem ualeant conuenire. Unde quod super hoc remedium adhiberi desideras, ne pro defectu pastoris religiosa loca, quod auertat Dominus, grauius collabantur, nos tuum desiderium fauore debito prosequentes, presentibus litteris tibi indulgemus, ut si quando monasterium aliquod tue iurisdictionis uacare contigerit, nec ad commonitionem tuam fratres uel sorores eiusdem loci infra congruum tempus, quod eis duxeris prefigendum, in personam idoneam potuerint concordare, fas tibi sit personam illam in abbatem uel abbatissam, dummodo sit idonea, auctoritate apostolica confirmare,  in quo maiorem et saniorem partem capituli noueris conuenire.

Datum Laterani, XII Kal. Martii.



MCCCXCIu. Ad abbatem et capitulum S. Bertini Sithiensis.---Ut duo sint presbyteri in parochiali ecclesia Broburgensi. 
[Collection des Cartulaires, III, 352.]

ALEXANDER episcopus, seruus seruorum Dei, dilectis abbati Sancti Bertini salutem et apostolicam benedictionem.

Relatum est auribus nostris, quod, cum ecclesia uestra de Broburg, de antiqua consuetudine, in obsequio suo duos habere debeat sacerdotes, nec  unus presbyter ipsius administrationi sufficiat, quidam instantius postulant ut uni eam presbytero committatis. Nolentes igitur in patientiam sustinere, ut prescripta ecclesia obsequio consueto fraudetur, auctoritate uobis apostolica prohibemus ne ipsam unius ministerio permittatis esse contentam, sed duos semper ipsius seruitio, secundum antiquam et rationabilem consuetudinem, mancipetis, ita tamen quod unus debeat alteri, iuxta sanctiones canonicas, subiacere.

Datum Laterani, undecimo Kal. Martii



MCCCXCu. Ad eosdem.---Exemplar confirmationis duarum partium decime de Lolinghem cuiusdam militis de Watinis. 
[Ibid., p. 353.]


ALEXANDER episcopus, seruus seruorum Dei, dilectis filiis abbatis et capitulo Sancti Bertini, salutem et apostolicam benedictionem.

Si quando ab apostolica sede requiritur quod iuri conueniat et consonet, honestati petentium desideriis facilem conuenit preberi consensum, eorumque uota, effectu prosequente, compleri. Hac itaque ratione inducti, et uestris iustis postulationibus inclinati, duas partes decime de Lulinghem adiudicatas monasterio uestro, et paludem a G. milite de Watenis uobis in eleemosynam datam, sicut eas rationabiliter possidetis, uobis et eidem monasterio auctoritate apostolica confirmamus, et  presentis scripti patrocinio communimus: statuentes ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, XI Kal. Martii.



MCCCXCuI. Ad eosdem.---Exemplar confirmationis super decimas de uaranciis. 
[Ibid., p. 351.]

ALEXANDER episcopus, seruus seruorum Dei, dilectis filiis abbati et fratribus Sancti Bertini salutem  et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant, effectu prosequente, complere. Eapropter, dilecti in Domino filii, uestris iustis postulationibus grato concurrentes assensu, decimas de Waranciis, sicut eas iuste et pacifice possidetis, auctoritate uobis apostolica confirmamus, et presentis scripti patrocinio communimus; statuentes ut nulli omnino liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, tertio Kalendas Martii.



MCCCXCuII. Ad eosdem.---Ut nullus archiepiscopus, episcopus aut queuis alia persona, in ecclesias ad iurisdictionem eorum spectantes, excommunicationis siue interdicti sententiam promulget. 
[Ibid., p. 352.]

ALEXANDER episcopus, seruus seruorum Dei, dilectis filiis abbati et fratribus Sancti Bertini salutem et apostolicam benedictionem.

Suscepti cura regiminis nos inducit, ut petitiones religiosorum, que rationi concordant, debeamus efficaciter exaudire, ut ea que fauore religionis facienda sunt, se a nobis impetrasse letentur.  Eapropter, dilecti in Domino filii, uestris iustis postulationibus clementius annuentes, auctoritate uobis apostolica indulgemus, ut in ecclesias, ad iurisdictionem uestram spectantes, nulli liceat, sine manifesta uel iudicio canonico, causa probata, interdicti sententiam promulgare.

Datum Laterani, uI Nonas Martii.



MCCCXCuIII. Ad eosdem.---Ne laicis teneantur prebendas conferre. 
[Ibid., p. 351.]

ALEXANDER episcopus, seruus seruorum Dei, dilectis filiis abbati et fratribus Sancti Bertini salutem et apostolicam benedictionem.

 Iustis postulationibus religiosorum uirorum assensum impertiri facilem uolumus et debemus, ut eo fortius obsequiis diuinis et obseruantie sue professionis insistant, quo se uiderint a sede apostolica celerius exaudiri. uolentes igitur que domui uestre pia sunt prouisione collata, usibus eorum seruari qui regularem uitam ibidem, inspirante Domino, profitentur, auctoritate uobis apostolica indulgemus, ut prebendam in monasterio uestro nulli laico teneamini deinceps, uel clerico seculari conferre.

Datum Laterani, quinto Nonas Martii.



MCCCXCIX. Monasterium S. Blasii de Nigra-Silua tuendum suscipit eiusque bona et priuilegia confirmat. 
[GERBERT, Hist. Nigre Silue, III, 102.]


ALEXANDER episcopus, seruus seruorum Dei, dilecto filio THEODEBERTO, abbati monasterii S. Blasii de Silua-Nigra, eiusque fratribus tam presentibus quam futuris regularem uitam professis, in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et beneplacentem Deo religionem studeamus modis omnibus propagare; nec enim Deo aliquando famulatus gratus impenditur, nisi ex caritatis radice procedens a puritate religionis fuerit conseruatus. Oportet igitur omnes Christiane fidei amatores religionem diligere,  et loca uenerabilia cum ipsis personis diuino seruitio mancipatis attentius confouere, ut nullis prauorum hominum inquietentur molestiis, uel importunis angariis fatigentur. Eapropter, dilecti in Domino filii, uestris iustis postulationibus clementer annuimus, et ad exemplar predecessorum nostrorum felicis memorie Urbani, Calixti, Honorii, Innocentii et Adriani Romanorum pontificum, prefatum monasterium S. Blasii, quod in Constantiensi episcopatu in loco qui Silua-Nigra dicitur, est constructum, sub beati Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus qui secundum Dominum et beati Benedicti  Regulam in eodem monasterio institutus esse dignoscitur, ibidem perpetuis temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, procurante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prescriptum monasterium constructum est, cum omnibus pertinentiis suis; ecclesiam Bataimaringin cum subdita sibi ecclesia, Steina, Brombach, Richoceim cum parte suarum  decimarum et censu territoriorum in cemeterio Wisentowa; Grisheim, Sneisham, Chilctorf, Sthatlinchowin, Wilare; Omingin cum dimidia parte decimarum, Imeindingin cum omnibus decimis exceptis sacre terre; ius quod habetis in ecclesia Frikingin cum tertia parte decimarum tam territoriorum quam ruris, Sconowa nouiter in nouellis uestris constructum cum omnibus decimis in eadem marca Sconowa acquisitis; Gundiswane, Blochingin, Burron, Brunnon, Nallingin cum parte decimarum, Luwingin cum partibus decimarum estiualium et territoriorum, Entilibuoch, Nuuillacho, Walmundisrieth, Loppinhausun, Nunchilcha, Ronti, Tongingin, Hogenilo, Outenwilla et alias ecclesias, quas rationabiliter possidetis cum earum pertinentiis;  Reinstetin cum decimis a fratribus de Rote Carubitis et a laicis iuste acquisitis; Mittilhuoch, Tanheim, Orsinhusin, Wolpach, Wiurimos et aliis ecclesis cum pertinentiis earum; cellam Berowa cum ecclesiis ad eam pertinentibus, id est Berowa, Swercin, Nuchilcha cum ceteris ecclesiis eiusdem celle; cellam Witinowa cum ecclesiis suis Wisilat, Etermiberch, cellam Burgulum cum suis ecclesiis Eggenheim, Sicenchilcha, Chaltinbach, cum omni iure et potestate in decimis et in aliis que bone memorie Hermannus quondam Constantiensis episcopus monachis de Burgulum rationabiliter noscitur concessisse et scripto suo confirmasse; cellam quoque Wizilinchouin cum suis pertinentiis.

 Sane laborum uestrorum, que propriis manibus aut sumptibus colitis, siue de nutrimentis uestrorum animalium nullus omnino a uobis decimas presumat exigere. Liceat quoque uobis clericos uel laicos e seculo fugientes, liberos et absolutos, ad conuersionem recipere, et in uestro monasterio absque alicuius contradictione retinere. Prohibemus insuper ut nulli fratrum uestrorum post factum in loco uestro professionem fas sit de eodem loco discedere, absque licentia abbatis sui, nisi obtentu arctioris religionis; discedentem uero sine communium litterarum uestrarum cautione nullus audeat retinere. Statuimus etiam ut in parochialibus ecclesiis quas tenetis, sacerdotes idoneos  eligatis, et episcopo presentetis, quibus, si idonei fuerint, episcopus curam animarum committat absque contradictione, ut de plebis quidem cura episcopo rationem reddant, uobis autem pro rebus temporalibus ad ipsum monasterium pertinentibus debitam subiectionem exhibeant. Chrisma uero, oleum sacrum, consecrationes altarium seu basilicarum, ordinationes monachorum qui ad sacros ordines fuerint promouendi, et cetera ad episcopale officium pertinentia a Constantiensi episcopo in cuius diecesi estis, accipietis, si tamen catholicus fuerit, et gratiam atque communionem apostolice sedis habuerit, et ea gratis ac sine prauitate aliqua uoluerit exhibere, alioquin liceat uobis catholicum quem malueritis adire antistitem, et ab eo consecrationis  sacramenta recipere, qui nimirum nostra fultus auctoritate, que postulantur, indulgeat. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri desiderauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus corpora mortuorum assumuntur. Insuper dispositionem illam quam bone memorie Henricus Iu imperator, et Lotharius rex, et Conradus rex de monasterii uestri libertate et aduocatia constituerunt, et predecessores nostri felicis recordationis Calixtus, Honorius, Innocentius et Adrianus Romanorum pontifices episcoporum et cardinalium deliberatione firmarunt, uobis nichilominus confirmamus, ut uidelicet in aduocati electione abbas liberam habeat  in aduocati electione abbas liberam habeat potestatem cum fratrum suorum consilio talem eligere quem ad defensionem libertatis monasterii bonum et utilem esse cognouerit, qui non pro terreno commodo, sed pro Dei amore et peccatorum missione, nec non et eterne beatitudinis mercede aduocatiam ipsam bene habere cupiat et tractare: Si autem calumniator potius quam aduocatus existens monasterii bona peruaserit, et non magis ea defenderit, et semel et secundo tertioue commonitus nullatenus emendauerit, abbas habeat facultatem cum fratrum consilio alium substituere aduocatum, qui utilius et fidelius debeat monasterium defensare. Preterea sicut iudicio definitum est, cenobii uestri libertas modis omnibus a iure  Basiliensis ecclesie sit aliena. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti Regulam prouiderint eligendum.

Decernimus ergo ut nulli omnino hominum, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Ioannes presb. card. SS. Ioannis et Pauli  tit. Pammachii.
    Ego Ioannes presb. card. tit. S. Anastasie.
    Ego Ioannes presb. card. tit. S. Marci.
    Ego Theodinus presb. card. S. uitalis tit. uestine.
    Ego Petrus presb. card. tit. S. Susanne.
    Ego uiuianus presb. card. S. Stephani in Celio monte.
    Ego Arduinus presb. card. tit. S. Crucis in Ierusalem.
    Ego Iacobus S. Marie in Cosmedin diaconus cardinalis.
    Ego Ardicio diac. card. S. Theodori.
    Ego Rainerius diacon. card. S. Georgii ad uelum Aureum.
     Ego Gratianus diac. card. SS. Cosme et Damiani.


Datum Laterani per manum Alberti sancte Romane Ecclesie presb. card. et cancell., II Nonas Martii, indict. XII, Incarnationis Dominice anno 1178, pontificatus uero domni Alexandri pape III anno XX.



MCD. Ecclesie S. Mauritii Agaunensis protectionem suscipit eiusque bona et priuilegia confirmat. 
[PLANCHER, Hist. de Bourgogne, I, 57.]

ALEXANDER episcopus, seruus seruorum Dei, dilectis filiis WILLELMO abbati ecclesie S. Mauritii Agaunensis, eiusque fratribus tam presentibus  quam futuris, regulariter substituendis, in perpetuum.

Cum simus ad curam et regimen uniuersalis Ecclesie, licet immeriti, prouidentia superne dispensationis assumpti, cum postulantur a nobis que ad tuitionem ecclesiarum pertineant, petentium desideriis clementer conuenit condescendere et eorum uota effectu prosequente complere. Quapropter, dilecti in Domino filii, uestris iustis postulationibus clementer annuimus et beati Mauritii ecclesiam, que iuris et proprietatis S. Petri esse dignoscitur, in qua secundum beati Augustini Regulam apostolicam uitam gerentes diuino uacatis seruitio, ad exemplar patris et predecessoris nostri sancte recordationis Innocentii pape, apostolice sedis priuilegio  communimus; statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, procurante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Locum ipsum, in quo prefata ecclesia constructa est cum omnibus pertinentiis, ecclesiam Sancti Sigismundi, et ecclesiam S. Laurentii, et Sancte Marie et hospitale Sancti Iacobi, que in uilla eiusdem ecclesie Sancti Mauritii site sunt, cum omnibus  ad easdem ecclesias et hospitale pertinentibus, ecclesiam de Sine muro cum appendiciis suis, ecclesiam de Annumglaris cum appendiciis suis, ecclesiam de Cinimiaco cum appendiciis suis, ecclesiam de Massiniaco cum appendiciis suis, ecclesiam de uiole cum appendiciis suis, ecclesiam Sancti Michelis de Tarentasia cum appendiciis suis, ecclesiam de Latuelle cum appendiciis suis, ecclesiam de Fessum cum appendiciis suis, domum de Ponte-Alben, cum appendiciis suis, ecclesiam de Allio que uocatur Sanctus Mauritius cum appendiciis suis, ecclesiam de Olous cum appendiciis suis; ecclesiam de Ortonnes cum appendiciis suis, ecclesiam de uergis cum appendiciis suis, ecclesiam de Conteis cum appendiciis suis, ecclesiam de uaignes  cum appendiciis suis, ecclesiam de uilugio cum appendiciis suis. Preterea debitam libertatem a predecessoribus nostris eidem ecclesie concessam nos Alex. auctoritate apostolica nichilominus confirmamus, ut uidelicet ecclesia ipsa cum cellis ad eam pertinentibus solummodo Romano pontifici sit subiecta, nec alicui omnino dominationem quamlibet aut exactionem in eisdem locis liceat exercere. Sancimus etiam ut nullus in eis nisi regularem uitam professis canonicus aliquando subrogetur aut qualibet astutia intendatur.

Decernimus ergo, etc.

Datum Laterani per manum Alberti sancte Romane Ecclesie presbyteri cardinalis et cancellarii, II Idus Martii, indictione uII, Incarnationis Dominice  anno 1178, pontificatus uero domni Alexandri pape III anno XX.



MCDI. Priuilegium pro ecclesia Tropeiensi. 
[UGHELLI, Italia sacra, IX, 452.]

ALEXANDER episcopus, seruus seruorum Dei, uenerabili fratri CORIDONI Tropeien. episcopo eiusque successoribus canonice substituendis in perpetuum.

Ideo sumus, licet immeriti, ad administrationem summi pontificatus assumpti, ut omnibus, et presertim fratribus et cepiscopis nostris apostolicum patrocinium debeamus impendere, et contra malignorum incursus eorum Ecclesias communire. Eapropter,  uenerabilis in Christo frater episcope, tuis postulationibus clementer annuentes, Tropeien. Ecclesiam, cui auctore Deo preesse dignosceris, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones et quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis prestante Domino poterit adipisci, firma tibi tuisque successoribus et illibata permaneant.

Decernimus ergo, etc.

Datum Laterani per manum Alberici S. R. E.  cardinalis et cancellarii, Idibus Martii, indictione XII, Incarnationis Dominice anno 1178, pontificatus uero dom. Alexandri pape III anno uicesimo.



MCDII. Monasterii Sancti Martini in Mure protectionem suscipit, uariaque eidem priuilegia elargitur, imposito monachis aurei unius censu annuo. 
[HERGOTT., Genealog. gent. Hasb. II, 192.]

ALEXANDER episcopus, seruus seruorum Dei, dilectis filiis ANSELMO abbati monasterii S. Martini Murensis, eiusque fratribus, tam presentibus quam futuris, regularem uitam professis, in perpetuum.

His qui, positis secularibus desideriis, uouerunt in religionis habitu debitam Domino seruitutem  dependere, propensius apostolicum debet adesse suffragium, ne cuiuslibet temeritatis incursus aut eos a proposito reuocet, aut robur, quod absit sacre religionis infringat. Eapropter, dilecti in Domino filii, uestris iustis postulationibus clementer annuimus et prefatum monasterium, in quo estis diuino obsequio mancipati, sub B. Petri et nostra protectione suscipimus, et presentis scripti priuilegio communimus. In primis siquidem statuentes ut ordo monasticus, qui secundum Dominum et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc.




 Insuper etiam auctoritate uobis presentium indulgemus ut, si aduocatus uester, aduocationis iura transgressus, in uos et monasterium uestrum aut in ea que ad ipsum monasterium pertinent, exactiones indebitas exercuerit, aut alias se grauem uobis exhibuerit, et inutilem, nisi commonitus resipuerit, liceat uobis alium aduocatum eligere, per quem iura ipsius monasterii conseruentur melius illibata, et a malefactorum rapinis et uiolentiis defendantur. Sepulturam quoque ipsius loci liberam esse concedimus ut eorum deuotioni et extreme uoluntati, qui se illic sepeliri deliberauerint  nullus obsistat, salua tamen iustitia illarum ecclesiarum a quibus mortuorum corpora assumuntur. Cum autem  generale interdictum terre fuerit, liceat uobis, clausis ianuis, non pulsatis campanis, exclusis interdictis et excommunicatis, suppressa uoce, diuina officia celebrare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Domini timorem et beati Benedicti Regulam, prouiderint eligendum.

Datum Laterani per manum Alberti sancte Romane Ecclesie presbyteri cardinalis et cancellarii, Xu Kal. Aprilis, indictione XII, Incarnationis Dominice anno 1178, pontificatus uero domni Alexandri  pape III anno XX.



MCDIII. »Monasterium S. primitiue Ecclesie montis Sion« Hierosolymitanum, »in honorem Dei Genitricis et sancti Spiritus edificatum ab illustris memorie Gothofredo« tuendum suscipit et eius possessiones in Sicilia sitas confirmat. Abbati mitre annulique usum concedit. 
[PIRRI, Sicilia sacra, II, 1326.]




MCDIu. Monasterii Sancti Simpliciani Mediolanensis iura et priuilegia confirmat. 
[MURATORI, Antiq. Ital., II, 219.]

ALEXANDER episcopus, seruus seruorum Dei, dilectis  filiis OPRANDO abbati monasterii Sancti Simpliciani, eiusque fratribus, tam presentibus quam futuris, regularem uitam professis in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum impertiri consensum. Eapropter, dilectissimi in Domino filii, uestris iustis postulationibus clementer annuimus, et felicis recordationis patris et predecessoris nostri pape Eugenii uestigiis inherentes, prefatum monasterium, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Dei timorem et  beati Benedicti Regulam in monasterio uestro statutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, etc.




Sane noualium uestrorum, que propriis manibus, aut sumptibus colitis, siue de nutrimentis uestrorum animalium, nullus a uobis decimas exigere uel extorquere presumat. Liceat quoque uobis, clericos uel laicos e seculo fugientes, liberos et absolutos ad conuersionem recipere, et eos sine contradictione aliqua retinere. Obeunte uero te, etc.


uIAS TUAS, DOMINE, DEMONSTRA MIHI. SANCTUS PETRUS, SANCTUS PAULUS.

     Ego Alexander catholice Ecclesie episcopus.
    Ego Hubaldus Ostiensis episcopus.
    Ego Philippus presbyter cardinalis Sanctorum Ioannis et Pauli et Pammachii.
    Ego Ioannes presbyter cardinalis Sancti uitalis tituli uestine.
    Ego Petrus presbyter cardinalis titulo sancte Suzanne.
    Ego Petrus presbyter cardinalis titulo Sancti Crysogoni.
    Ego Cinthius presbyter cardinalis titulo Sancte Cecilie.
    Ego Hugo presbyter cardinalis titulo Sancti Clementis.
    Ego Iacinthus diaconus cardinalis titulo Sancte  Marie.
    Ego Ardicio diaconus cardinalis titulo Sancti Theodori in Cosmedin.
    Ego Laborans diaconus cardinalis Sancte Marie in Porticu.
    Ego Rainerius diaconus cardinalis Sancti Georgii ad uelum Aureum.
     Ego Gratianus diaconus cardinalis Sanctorum Cosme et Damiani.
    Ego Mattheus Sancte Marie Noue diaconus cardinalis.


Datum Laterani per manum Alberti sancte Romane Ecclesie presbyteri cardinalis et cancellarii, XIII Kalendas Aprilis, indictione XI, incarnationis Dominice anno 1178, pontificatus uero domini Alexandri pape tertii anno uicesimo.



MCDu. Priuilegium pro monasterio S. Georgii in Nigra Silua. 
[NEUGART, Cod. diplom. Aleman., II, 105.]

 ALEXANDER episcopus, seruus seruorum Dei, dilectis filiis MANEGOLDO abbati monasterii S. Georgii, quod situm est in Nigra Silua iuxta flumen Briganam  , eiusque fratribus, tam presentibus quam futuris, regularem uitam professis, in perpetuum.

Ex commisso nobis officio religiosa loca tenemur diligere, et eorum quieti paterna sollicitudine prouidere, ut persone diuinis ibi mancipate obsequiis eo liberius obseruantie sue professionis insistant, quo magis ab incursibus prauorum hominum protectione apostolica fuerint premuniti. Eapropter, dilecti in Domino filii, uestris iustis postulationibus clementer annuimus, et felicis memorie Innocentii pape  uestigiis inherentes, prescriptum monasterium,  in quo diuino mancipati estis obsequio, quod utique a nobilibus uiris Hezelone et Hessone, ipsius loci fundatoribus, beato Petro apostolorum principi est oblatum, sub eiusdem beati Petri et nostra tutela et defensione suscipimus, et presentis scripti robore communimus; statuentes, ut quascunque possessiones, quecunque bona a prefatis uiris uel ab aliis fidelibus eidem cenobio fuerint collata, quecunque etiam in futurum concessione pontificum, largitione regum uel principum, oblatione fidelium seu aliis iustis modis prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis, que iure  proprietatis idem cenobium obtinet.

Cellam in Metensi episcopatu Lukesheim. Cellam Sancti Ioannis in predio Megenhelmeswilre  Cellam Sancti Nicholai in predio Ripoldesowe  . Cellam in predio Fridemuilre  , quod legitima commutatione cambitum est ab ecclesia Augiensi  . Cellam Amitenhuisen  . Cellam Urspringen   . uillam Steten  cum ecclesia. Tertiam partem uille Fuezen cum ecclesia. Predium Kembiz  cum ecclesia et Blansingen  et Nuifare  . uillam Walde  cum ecclesia Egge. Degernowe. Ingeltingen  cum ecclesia. Esteten  cum ecclesia. Predium in Oewingen  . Liderengen  cum ecclesia et medietate decimarum. Dagewingen  . Magerbein  . Baltrameshoue  . Dindinhoue  Scophelo  cum ecclesia. Husen  . Bickelspere  . Turnewane  cum ecclesia et medietate decimarum. Cugenwalt  . Betechoue  Swenningen.  cum ecclesia et medietate decimarum. Mulehusen  cum ecclesia. Sitingen  . Gonningen  . Gruningen  Aseheim  Cneigen. Uberach. Wilaresbach Tuningen   . Walewis  . Scanebrunne  . Furtwangen  cum ecclesia. Tannebrunne  cum ecclesia. Engen  . Slata  . Einbach cum ecclesia. Husen  . Achare  cum ecclesia. Mulnheim  cum ecclesia. Buhele. Trudeim  . Alteim. Scoppheim  . Scaftolsheim. Eggeboldesheim  Buotenheim  . Belhan  Edingen  . Ecclesiam Sellebach  Fokkenhusen  cum ecclesia, cuius etiam uille ecclesiam a te tuisque successoribus et fratribus iure pastorali teneri, ac sacerdotis uice subditos eiusdem ecclesie procurari concedimus. Preterea cellas alias, que non iure proprietatis sicut prenominate, sed obedentie uobis et cenobio uestro subiecte  sunt, apostolica auctoritate sub iugo obedientie, qua uobis tenentur, astringimus et confirmamus,  uobisque et successoribus uestris canonice substituendis perpetuo in timore Dei secundum Regulam S. Benedicti per uos et fratres uestros procurandas et gubernandas committimus, cellam in Wagawilla  , cellam in Crouchdal  , cellam S. Marci  .

Chrisma sane, oleum sacrum, promotiones ordinum, consecrationes altarium siue basilicarum, seu alia quelibet sacramenta a Constantiensi suscipietis episcopo, siquidem catholicus fuerit, et gratiam et communionem apostolice sedis habuerit, eaque gratis et sine prauitate uoluerit exhibere. Alioquin liceat uobis catholicum, quemcunque malueritis, adire antistitem, et ab eo consecrationis sacramenta suscipere. Sepulturas uero prefati cenobii  et cellarum suarum, in quibus ordo seruatur, liberam omnino fore sancimus, ut eorum, qui se illic sepeliri deliberauerint, deuotioni et extreme uoluntati, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Obeunte autem te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, aut fratrum pars consilii sanioris, secundum Dei timorem et beati Benedicti Regulam prouiderint eligendum. Nulli igitur ecclesiastice seculariue persone licentia pateat, in iam dicto monasterio aliquas sibi  proprietatis conditiones, non hereditarii iuris, non aduocatie, non cuiuslibet potestatis usurpationem  que libertati ipsius loci noceat, uindicare, seu etiam possessiones eius auferre, uel ablatas retinere, minuere, uel indebitis fatigationibus infestare, sed omnia integra conseruentur, eorum pro quorum gubernatione concessa sunt, usibus omnimodis profutura, salua sedis apostolice auctoritate, et in prescriptis ecclesiis diecesanorum episcoporum canonica iustitia. Porro aduocatum uobis constituendi liberam uobis concedimus facultatem, quem nimirum, si monasterio inutilis fuerit, amouere et alium idoneum uobis substituere liceat. Ad indicium autem percepte huius a sancta Romana Ecclesia libertatis, singulis annis unum bizancium nobis nostrisque successoribus persoluetis. Si qua igitur, etc.

     Ego Alexander catholice Ecclesie episcopus.
    Ego Ioannes presb. card. SS. Io. et Pa. tt. Pamachii.
    Ego Ioannes presb. card. tt. S. Marci.
    Ego Petrus presb. card. tt. S. Susanne.
    Ego Iacobus diac. card. Sancte Marie in Cosmedin.
    Ego Ardicio Sancti Theodori diac. card.
    Ego Gratianus diac. card. SS. Cosme et Damiani.
    Ego Ioannes diac. card. Sancti Angeli.


Datum Laterani per manum Alberti sancte Romane Ecclesie presbyteri card. et cancellarii, uII Kal. Aprilis, indictione XII, Incarnationis Dominice  anno 1178, pontificatus uero domini Alexandri PP. III anno XX  .



MCDuI. Priuilegium pro monasterio S. Michelis Tornodorensi. 
[Gall. Christian. nou., Instr. Iu, 189.]

ALEXANDER episcopus, seruus seruorum Dei, dilectis filiis STEPHANO abbati monasterii S. Michelis Tornodorensis ecclesie, eiusque fratribus, tam presentibus quam futuris, regularem uitam professis in perpetuum, etc.

. . . Eapropter, dilecti in Domino filii, uestris iustis postulationibus clementer annuimus, et prefatum  monasterium, in quo diuino mancipati estis obsequio, sub B. Petri et nostra protectione suscipimus, et presentis nostri scripti priuilegio communimus; imprimis siquidem statuentes ut ordo monasticus, qui secundum Deum et B. Benedicti Regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino poterit adipisci, firma uobis, uestris successoribus etiam illibata permaneant. In  quibus hec propriis duximus exprimenda uocabulis.

Ecclesiam B. Michelis et cemeterium cum terris et hominibus in eodem burgo commanentibus. Ecclesiam B. Ambrosii de Atheis cum terris et decimis et aliis pertinentiis suis; capellam et uillam de Tessiaco cum pertinentiis; ecclesiam de Ligniaco-uilla cum pertinentiis suis, et tertiam partem decime de Ligniaco castro; capellam de Mollemaco cum appenditiis suis; ecclesiam de uallepelletana cum terris et molendinis; capellam de Florigniaco cum uilla et molendino cum iustitia, terris et appenditiis suis, uillam que Carriacus dicitur cum molendinis, terris et iustitia, ecclesias et uillam de Caniaco cum iustitia et appenditiis suis; ecclesiam  de Espinolio cum duabus partibus decime, et decimam molendini Camelli; ecclesiam S. Columbe cum decimis et appenditiis suis, capellam S. uinemari cum decimis et reditibus suis; ecclesiam de Anciaco-seruili cum tertia parte decime et tertia parte molendinorum, et molendinum quod contra castrum est: ecclesiam de Pinella cum appenditiis suis, decimam fruagii de Parson, et tertiam partem eiusdem nemoris cum terris et iustitia; ecclesiam de Crusiaco cum decimis et redditibus eius, et ecclesiam de Puteis; ecclesiam et uillam de Cursegradu cum iustitia et omnibus appendiciis eius; ecclesiam de Ebroilo et medietatem decime, tertios reditus cum pertinentiis suis; ecclesiam de Turgeio cum  tertia parte decime, cum terris, pratis et siluis; ecclesiam S. Laurentii de Con. et tertiam partem decime; usuarium siluarum de uaula, et de Turgeio, et de Ebroilo ad omnes usus ecclesie, et officinarum; ecclesiam S. Michelis, et molendinorum de burgo Tornodori, et ad omnes usus domus et furni de Cursegradu, et pasturam omnium animalium eiusdem uille et pascuaticum 60 porcorum. Duas partes decime de uilla que dicitur uiros, medietatem decime et redituum eccles. de Lentagio; ecclesiam de Protonolo cum tertia parte decime, terris, et possessionibus suis; ecclesiam S. Trinitatis de Barro super Sequanam cum tertiis et molendinis ad eamdem ecclesiam pertinentibus, et nundinis festiuitatis, S. Trinitatis 1 Dominica 2 et 3 feria  et tertiam partem molendinorum de uillamorini cum terris et pratis. Terras et redditus de ualeriis, de Chaale, et de Estorniaco. Terras et reditus de sanctis uirtutibus; Capellam de Monasteriolo cum terris, pratis, siluis, et tertia parte iustitie; capellam et mediam partem uille Campaniaci cum iustitia, et terris et aquis et siluis ad eamdem uillam pertinentibus. In episcopatu Trecensi ecclesiam S. Petri in uilla, que Iassenna dicitur, cum decimis et molendinis terris et pratis, et omnibus appendiciis suis. Et in eadem parochia in uilla que Trena dicitur, capellam S. Michelis, molendina de burgo Tornodori, et de burgo Beraudi, et molendina Benerii.  Et duas partes sedis molendini quod Camelli dicitur; capellam de Cappa et totum finagium cum iustitia et uineis, et terram, que dicitur Charron, et Campum Rainfredi, et tertiam partem communium et iustitie uallis plane. Statuimus preterea ut quicunque in castro Tornodori et in parochia. S. Aniani moriuntur, non alibi quam ad uestrum monasterium deferantur et ibidem sepeliantur, nisi sui compotes alibi elegerint sepulturam. In parochialibus autem ecclesiis quas tenetis, liceat uobis sacerdotes eligere, et electos episcopo representare, quibus si idonei inuenti fuerint, episcopus ipsorum curam committat, ut de plebis quidem cura iidem sacerdotes episcopo, de temporalibus uero uobis debeant respondere. Obeunte te uero nunc eiusdem  loci abbate, uel tuorum quolibet successorum, nullus in qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Deum, et B. Benedicti Regulam prouiderint eligendum.

Decernimus ergo, etc.

Datum Laterani per manum Alberti S. Romane Ecclesie presbyteri card. et cancellarii, Iu Kalend. April., indict. XIII, Incarnat. Domini anno 1179, pontificatus dom. Alexandri pape anno XX.



MCDuII. Priuilegium pro Ecclesia Imolensi. 
[UGHELLI, Italia sacra, II, 630.]

Alexander . . . . . uenerabili fratri Henrico Imolensi,  episcopo eiusque successoribus canonice instituendis in perpetuum.

In eminenti sedis apostolice specula, etc. usque ad finem bulle ut in Eugenii III diplomate eidem Ecclesie anno 1151, Xu Kal. Iun., concesso. uide Patr. tom. CLXXX, col. 1473.



MCDuIII. Desiderio episcopo Morinorum mandat ut »decimam alletium« monasterio S. Bertini Sithiensi tribuendam curet.---Item Philippum Flandrie comitem hortatur ut eidem monasterio »decimam alletium« tribuat.
[Collection des Cartulaires, III, 349.]




MCDIX. Bulla confirmans monasterium Garstense. 
[Cod. Laureshamensis dipl., I, 276.]

ALEXANDER episcopus, seruus seruorum Dei, dilecto filio SIGEHARDO, abbati monasterii Sancti Nazarii Laureshamensis, eiusque fratribus tam presentibus quam futuris, regularem uitam professis, in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum  suffragium impertiri. Eapropter, dilecti in Domino filii, uestris postulationibus clementer annuimus et prefatum monasterium, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus. Inprimis siquidem statuentes ut ordo monasticus, qui secundum Deum et beati Benedicti Regulam in uestro monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma  uobis uestrisque successoribus et illibata permaneant, etc. In quibus hec propriis duximus exprimenda uocabulis

Locum ipsum in quo prescriptum monasterium constructum est, cum omnibus pertinentiis suis, uetus monasterium cum pertinentiis suis, Albrinesberc cum pertinentiis suis, Michelstat cum pertinentiis suis, Capellam cum pertinentiis suis, Nullenburc cum pertinentis suis. Sane noualium uestrorum que propriis manibus aut sumptibus colitis, siue de nutrimentis uestrorum animalium nullus omnino a uobis decimas uel primitias exigere presumat. Liceat quoque uobis clericos et laicos e seculo fugientes, liberos et absolutos recipere ad conuersionem et in uestro monasterio  absque contradictione qualibet retinere. Prohibemus insuper ut nulli fratrum uestrorum post factam in loco uestro professionem fas sit de eodem loco absque licentia abbatis sui, nisi obtentu arctioris religionis discedere, discedentem uero sine communium litterarum uestrarum cautione nullus audeat retinere. Cum autem generale interdictum terre fuerit, liceat uobis, clausis ianuis, non pulsatis campanis, exclusis interdictis et excommunicatis, suppressa uoce diuina officia celebrare. Sepulturam quoque ipsius loci liberam esse decernimus ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus  mortuorum corpora assumuntur. Ad hec uobis ex benignitate sedis apostolice indulgemus, ut sine damno uicinarum ecclesiarum ullas in locis uestris, uel oratoria construendi cum assensu diecesani episcopi licentiam habeatis. Prohibemus insuper ne tu, fili abbas, uel alius possessiones, decimas, oblationes seu alia bona ipsius monasterii ad mensam abbatis, siue ad uictualia fratrum, iustitias obedientiarum, aut ad preposituras pertinentia, inbeneficiare, uendere, locare, uel alio modo quolibet sine communi fratrum consensu uel maioris et sanioris partis alienare presumat, quod si factum fuerit, iuribus carere sancimus. Preposituras cellarum uestrarum et obedientias monasterii  tantum monachis capituli uestri, sapientibus uiris, saluis earum rebus, statuimus committendas. Aduocatis etiam ipsius monasterii sub interminatione anathematis prohibemus ne cuiquam liceat in possessionibus ipsius monasterii castella uel munitiones alias construere, familiam siue colonos ecclesie nouis et indebitis exactionibus fatigare, uel abbati in iustitiis ecclesie requirendis seu obtinendis ausu temerario contraire. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur nisi quem fratres communi consensu, uel fratrum pars consilii sanioris, secundum Deum et Beati Benedicti Regulam preuiderint eligendum. Decernimus ergo, etc.

     Ego Alexander catholice Ecclesie episcopus subscripsi.
    Ego Hubaldus Ostiensis episcopus subscripsi.
    Ego Cunradus Salzeburgensis Ecclesie humilis minister et Sabinensis episcopus subscripsi.
    Ego Ioannes presbyter cardinalis Sanctorum Ioannis et Pauli titulo Pamachii subscripsi.
    Ego Ioannes presb. card. tit. S. Anastasie sub.
    Ego Ioannes presb. card. tit. S. Marci.
    Ego Theodorus presb. card. tit. S. uitalis tit. uestine.
    Ego Petrus presb. card. tit. S. Susanne.
    Ego Petrus presb. card. tit. S. Chrysogoni.
    Ego uiuianus presb. card. tit. S. Stephani in Celio monte.
     Ego Cinthius presb. card. tit. S. Cecilie.
    Ego Hugo presb. card. tit. S. Clementis.
    Ego Arduinus presb. card. tit. S Crucis in Ierusalem.
    Ego Mattheus presb. card. titulo Sancti Marcelli.
    Ego Iacintus diaconus cardinalis S. Marie in Cosmedin.
    Ego Ardicio diac. card. S. Theodori.
    Ego Laborans diac. card. S. Marie in Porticu.
    Ego Rainerius diac. card. S. Georgii ad uelum Aureum.
    Ego Gratianus diac. card. SS. Cosme et Damiani.
     Ego Ioannes diac. card. S. Angeli.
    Ego Rainerius diaconus card. S. Adriani.
    Ego Bernardus diac. card. S. Nicolai in Carcere Tulliano subscripsi.


Datum Laterani per manum Alberti, presbyteri cardinalis et cancellarii, uII Idus Aprilis, indictione XII, Incarnationis Dominice anno 1178, pontificatus uero domni Alexandri pape III an. XX.



MCDXI. Monasterium Trenorchiense tuendum suscipit, eiusque possessiones ac priuilegia confirmat. 
[IUENIN, Nouu. Hist. de Tournus, 174.]

ALEXANDER episcopus, seruus seruorum Dei, dilectis filiis GIRARDO Trenorchiensis monasterii abbati,  eiusque fratribus tam presentibus quam futuris, regularem uitam professis, in perpetuum.

Commisse nobis sedis apostolice auctoritas nos hortatur, ut diuinis locis eiusque personis auxilium nostrum deuotione debita implorantibus, tuitionis presidium impendere debeamus. Quia sicut iniusta petentibus nullus est tribuendus effectus, ita legitima et iusta poscentium non est differenda petitio, presertim eorum uel qui religionem deuote uidentur amplecti, et sub ea gaudent Domino militare, uel qui cum honesta uita et laudabili morum compositione student omnipotenti Domino deseruire. Proinde, dilecti in Domino filii, uestris iustis postulationibus clementer annuimus, et predecessorum nostrorum felicis recordationis Urbani, Calixti,  Innocentii, Lucii et Eugenii Romanorum pontificum uestigiis inherentes, Trenorchiense monasterium, in quo diuino mancipati estis obsequio, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, etc. In quibus hec propriis duximus exprimenda uocabulis:

In episcopatu uidelicet Claromontensi monasterium S. Portiani cum ecclesiis de Besson, de Quintiniaco, de Salines, de Celsiaco, de Tauallio, de Fellinia, de Monteaureo, de Sustris, de Charel, de Liniaco, de Martiliaco, de Montfanc, de Boiaco, de Barbariaco, de uernei, de uillena, de Lupiaco, de Paredo, de Briallis, de uarinnis, de uorot, de Lupo; ecclesias de Begiaco, de Nuilliaco, de Copelz,  de Branciaco, de Tresalliaco, de Floriaco cum capella de Cauarocha; ecclesiam de Saluiliis, de Lebiaco, ecclesiam S. Nicolai, ecclesiam de uernolio In Cabilonensi, Pristiacum, Aguliacum, ecclesiam de Baldreriis, ecclesiam Sancti Andree, Lambres, Manciacum, ecclesiam de Giniaco, de uer, ecclesiam de Griuiliaco, de Cuyseriaco. In Lugdunensi, ecclesiam Sancti Andree de Balgiaco, uasliacum, Briennam, Iuuenciacum, ecclesiam Sancti Iacobi de Gressiaco, S. Benigni, ecclesiam de Cabrosio, de Chanuennis, Bisiacum, ecclesiam Beate Marie de Solliniaco, de Moncelz, S. Martini de Budella, ecclesiam Sancti Andree qui uulgo uocatur Pannos, ecclesiam de Monte-Raculfo, de Saisiriaco, de Paronniaco, cellam de Castro Corgeron,  ecclesiam Sancti Lydii que uulgo uocatur Oliue, Louincum, Montem aureum, Siluinicum. In Matisconensi, Hulchisiacum, uillare, Plotas, Belniacum, ecclesiam de Li, Donziacum, cellam Sancti Romani, S. Mauritii, S. Symphoriani, Sancte Marie de Capella-Riuerias, Sancti Petri Romaniscas, ecclesiam de Aziaco, de Fissiaco, S. Iuliani de Lanciaco, S. uitalis de Lenna. In Bituricensi, ecclesiam de Saciaco; in Augustodunensi, ecclesiam de Pariniaco cum capella, ecclesiam de Petraficta cum capella S. Iusti. In Nannetensi, monasterium S. Philiberti, ecclesiam S. uitalis de Raas, ecclesiam de Macecol, S. Martini de Paciaco, S. Luminii, ecclesiam de Limosiuer, S. Columbani,  ecclesiam de Colcoiaco, ecclesiam de Mores, mansiones de Legiaco de Toluei, ecclesias de monasteriis. In Pictauensi, Herum insulam, ecclesiam de Bellouidere cum cemeterio, cellam S. Marie Lausduni, ecclesiam S. Nicolai, S. Petri, ecclesias de Basilicis, Sancte Crucis, ecclesias de Berniziaco, de Aziaco, Manciacum, Tatiacum, ecclesiam de Madernas, ecclesiam de Bernazii, de Monte S. Leodegarii, ecclesiam de Estiuallibus. In Turonensi, Pontiacum, uerniolum, Corcoiacum. In Andegauensi, cellam S. Marie Cunaldi cum appendiciis, ecclesias de Duadicastris, S. Dionysii, S. Petri, S. Ioannis, S. Leodegarii, ecclesiam de Logne, ecclesiam S. Laurentii, uillam Landrum. Terentiacum, ecclesias  de uarinnas, S. Marie de Thanais cum capella. In Geneuensi, ecclesiam de Perrois, ecclesiam de Monte-castro. In Lausanensi, ecclesiam de Birola; in Aniciensi, monasterium S. Philiberti, ecclesiam S. Petri de Saletas, S. Felicis de Landos, S. Marie de Prastasias, S. Martini Corconensis, capellam S. Philiberti, S. Cyrici, S. Mauritii uallamblanensis, S. uincentii, capellam in castro Senoil, S. Marie de Baisam, capellam in castro Rocol, S. Iuliani Chaspiniaci, de castro Mercolio, ecclesiam S. Quintini. In Diensi ecclesiam de castro Gramnat, S. uincentii, S. Romani, ecclesiam de Torretes. In Tricastrinensi, ecclesiam de ualle-Nymphis, S. Martini, S. Marie, S. Petri, S. Romani, capellam S. Michelis de  Garda, ecclesiam de eleemosyna, S. Marie de Graina. In Aurasicensi, ecclesias de Dorsera, S. Marie, S. Benedicti, S. Christophori, S. Saturnini. In uasionensi, ecclesiam S. Germani, S. Petri de Falcon, S. Marie de Purpureres. In uiennensi, cellam S. Agnetis de Mota, S. Martini de Aziaco cum cemeterio, S. uerani de Riuas, ecclesiam de Fay, S. Ioannis de castro Mirol, ecclesiam de uillanoua, capellam S. Michelis de Albon, ecclesiam S. Saturnini cum parochia, ecclesiam S. Philiberti de Miniaco, ecclesiam S. Romani, ecclesiam S. Andree, S. Ferreoli. In episcopatu Bizuntinensi, ecclesiam S. Cornelii, S. Desiderii, ecclesiam de Planesel, ecclesiam Dazzon.

In parochialibus uero ecclesiis quas tenetis, liceat  uobis sacerdotes eligere et electos episcopo representare, quibus, si idonei inuenti fuerint, episcopus animarum curam committat, et de plebis quidem cura iidem sacerdotes episcopo, de temporalibus autem uobis debeant respondere. Liceat quoque uobis clericos et laicos e seculo fugientes, liberos et absolutos ad conuersionem recipere, et eos absque ulla contradictione in uestro collegio retinere. Sane noualium uestrorum que propriis manibus aut sumptibus colitis, siue de nutrimentis uestrorum animalium, nullus omnino a uobis decimas presumat exigere. Cum autem generale interdictum terre fuerit, liceat uobis clausis ianuis, exclusis excommunicatis uel interdictis,  non pulsatis campanis, suppressa uoce diuina officia celebrare. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte interdicti uel excommunicati sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et B. Benedicti Regulam prouiderint eligendum.

Decernimus ergo, etc. In symbolo: uIAS TUAS, DOMINE, DEMONSTRA MIHI.

     Ego Alexander catholice Ecclesie episcopus.
    Ego Hubaldus Ostiensis episcopus subscripsi.
    Ego Cunradus Gallipolitane Ecclesie humilis minister, Sabinensis episcopus.
    Ego Ioannes presbyter cardinalis Sanctorum Ioannis et Pauli tit. Pamachii.
    Ego Ioannes presb. cardinalis tit. Sancte Anastasie.
    Ego Petrus presb. card. tit. S. Susanne.
    Ego Petrus presb. card. tit. S. Gorgonii.
    Ego uiuianus presb. card. tit. S. Stephani in Celio monte.
    Ego Cinthius presb. card. tit. S. Cecilie.
    Ego Arduinus presb. card. tit. S. Crucis in Ierusalem.
     Ego Willelmus Remensis archiepiscopus tit. S. Sabine card.
    Ego Iacobus diac. card. S. Marie in Cosmedin.
    Ego Ardicio diac. card. S. Theodori.
    Ego Rainerius diac. card. S. Georgii ad uelum Aureum.
    Ego Ioannes diac. card. S. Angeli.
    Ego Mattheus diac. card. S. Marie Noue.
    Ego Bernardus diac. card. S. Nicolai in Carcere Tulliano.


Datum Laterani per manum Alberti, S. Romane Ecclesie presbyteri cardinalis et cancellarii, uI Idus Aprilis, indictione XII, Incarnationis Dominice anno 1179, pontificatus uero domni Alexandri  pape III anno XX.



MCDXII. Ad Richardum Cantuariensem archiepiscopum.---Rogerum abbatem S. Augustini a sese dedicatum nuntiat. 
[TWYSDEN, Rer. Ang. Script., II, 1446.]

ALEXANDER episcopus, seruus seruorum Dei, uenerabili fratri RICHARDO Cantuariensi archiepiscopo apostolice sedis legato, salutem et apostolicam benedictionem.

Cum dilectus filius noster R. nunc abbas, tunc uero electus Sancti Augustini Cantuarie non sine  grauibus laboribus et expensis secundo ad nostram presentiam accessisset, pro eo, sicut dicebat, quod ei iuxta mandatum nostrum et institutionem sancte recordationis Patris et predecessoris nostri Eugenii pape et iuxta tenorem scripti nostri in monasterio suo manum nolebas benedictionis imponere, nos eum, saluo iure et dignitate tua et successorum tuorum, benediximus in abbatem. Inde est quod nos tibi et Ecclesie tue uolentes in posterum prouidere apostolica auctoritate statuimus, ut quod de predicto electo benedicendo fecimus iuri tuo uel ecclesie tue nullum possit preiudicium generare.

Data Laterani, u Idus Aprilis.



MCDXIII. Ad Rogerum abbatem Sancti Augustini Cantuariensis.---De benedictione successorum eius.
[Ibid., p. 1825.]


ALEXANDER episcopus, seruus seruorum Dei, dilecto filio ROGERO abbati Sancti Augustini, salutem et apostolicam benedictionem.

Cum uenerabili fratre nostro Ricardo, Cantuariensi archiepiscopo, apostolice sedis legato, tibi recusante in monasterio tuo benedictionis munus impendere, ad nostram iam pridem presentiam accessisses, et postulasses ab apostolice sedis clementia quod tibi faceremus in monasterio tuo benedictionis munus impendi, nos sancte recordationis Patris et predecessoris nostri pape Eugenii uestigiis  inherentes, predicto archiepiscopo de communi fratrum nostrorum consilio mandauimus et per scripta nostra districte precepimus, ut infra XXX dies post receptionem litterarum nostrarum tibi absque ulla exactione professionis in monasterio tuo munus benedictionis impertiretur; quod si infra tempus prescriptum facere nollet, uenerabili fratri nostro uigorniensi episcopo in obedientie uirtute precepimus id ipsum maturius adimplendum. Illis autem minime nostrum preceptum adimplentibus, ad nostram presentiam rediisti, cauere desiderans ne monasterium tibi commissum pastorali diutius prouisione careret, unde tam in archiepiscopum quam in episcopum pro contemptu precepti nostri merito potuissemus durius uindicare,  et eidem archiepiscopo et successoribus suis successores tuos benedicendi deinceps adimere facultatem; mitigantes tamen motum animi, et rigorem iustitie de solita benignitate sedis apostolice temperantes, tibi, licet immeriti, saluo iure ipsius archiepiscopi et successorum suorum in benedictione abbatis, benedictionis munus, Domino auxiliante, impendimus. Statuentes ut de cetero Cantuariensis archiepiscopus, qui pro tempore fuerit, successores tuos sine exactione professionis in commisso tibi monasterio benedicat. Quod si infra XL dies postquam fuerit requisitus, eos benedicere forte omiserit, nisi manifestam et canonicam excusationem pretendere potuerit, ad Romanam Ecclesiam  benedicendi accedant, uel per episcopum quem Romanus pontifex decreuerit, benedictionem consequantur. Ut autem hec nostra constitutio perpetuis temporibus inuiolabiliter obseruetur, eam auctoritate apostolica roboramus et presentis scripti pagina communimus, etc.



MCDXIu. Ad Henricum Anglorum regem.---Affirmat Rogerum abbatem temere accusari.


ALEXANDER episcopus, seruus seruorum Dei, HENRICO illustri regi Anglorum, salutem et apostolicam benedictionem.

Audiuimus regie magnitudini falso fuisse suggestum dilectum filium nostrum R[ogerum] abbatem  nunc Sancti Augustini Cantuariensis, nullam apud uos gratiam inuenisse, quia monasterium suum Ecclesie Romane in X marcis auri annuatim soluendis fecerat censualem. Quod utique omnino est alienum a uero, et miramur si prudentia tue serenitatis huiusmodi suggestioni fidem potuit quomodolibet adhibere, cum hoc nec in mentem descenderit, nec etiam ab ore uel ex parte ipsius abbatis uerbum de aliquo censu a prelibato monasterio constituendo. Nolumus autem tuam sublimitatem latere quia non est consuetudo Romane Ecclesie huiusmodi census statuere, aut quamlibet ecclesiam tali modo grauare. Sane quod ita pro benedicendo iam dicto abbate uenerabili fratri nostro R[icardo] Cantuariensi archiepiscopo, legato  sedis apostolice superscripsimus, hec fuit causa quod a longis retro temporibus abbates Sancti Augustini pro benedictione habenda multas difficultates, plurimos labores, atque dispendia consueti fuerant sustinere, ueniendo Romam, remeando in Angliam, et Romam iterum redeundo. Nam tempore beate memorie Patris et predecessoris nostri Eugenii pape, electus qui tunc erat a Cantuariensi archiepiscopo benedictionem obtinere minime potuit, donec ibi Romam in magnis sumptibus uenit, et in Angliam remeauit. Is autem qui nunc est non ualens gratiam benedictionis ab archiepiscopo percipere, compulsus est sicut antecessores eius fecerant, Romam uenire et in Angliam non absque difficultate reuerti, ad eumdem archiepiscopum litteras  districtionis reportans, ut infra XXX dies in monasterio suo sine exactione professionis illi benedictionis munus impertiri curaret. Quod si forte facere nollet, sub eadem districtione uenerabili fratri nostro Wigorniensi episcopo id ipsum infra alios XXX dies precepimus adimplendum. Neutro autem mandatum implente, idem abbas ad nos coactus est non sine multo discrimine rerumque dispendio laborare. Licet autem moti fuerimus et turbati, et iniuriosum reputauerimus nimium, quod archiepiscopus et episcopus preceptum nostrum non exsecuti, et de iure potuissemus archiepiscopo et successoribus eius abbatem Sancti Augustini de cetero facultatem benedicendi auferre, mitigantes  tamen motum animi, et de consueta sedis apostolice clementia rigorem iustitie temperantes, predicto abbati benedictionis munus impendimus, saluo iure archiepiscopi et successorum suorum in benedictione abbatis, uidelicet quod abbates Sancti Augustini in eodem monasterio sine exactione professionis benedicere debeant. Ipsum itaque regie celsitudini commendantes, rogamus attentius et monemus quatenus predictum abbatem diuini amoris intuitu et pro reuerentia beati Petri et nostra diligas, manuteneas et defendas, nec sinas eum pro debitis Iudeorum ulterius molestari, nec aduersus eum uel monasterium mouearis, quod litteris nostris exprimimus ipsum monasterium, nullo mediante, ad nos pertinere, quia nos de persona  ecclesiastica non seculari super hoc intellectum habemus, et in hoc minime honori tuo derogatur.



MCDXu. Ad Rogerum abbatem et fratres S. Augustini Cantuariensis.---Ne in ecclesiis ad presentationem eorum spectantibus ulli, nisi ab iis presentati fuerint, ordinentur.
[Ibid., p. 1830.]

ALEXANDER episcopus, seruus seruorum Dei, ROGERO abbati Sancti Augustini, etc.

Cum in nostra esset . . . . . Et infra: Nos itaque attendentes monasterium ipsum ad dispositionem beati Petri et nostram specialiter pertinere, et ob hoc ei amplius debitores existere, tibi et successoribus  tuis de consueta clementia sedis apostolice indulgemus, ut si archiepiscopi uel episcopi, et alii Ecclesiarum prelati uobis de malefactoribus uestris parochianis suis, tertio per uos requisitis humiliter et deuote plenam non fecerint rationem, eos excommunicandi auctoritate nostra contradictione et appellatione cessante liberam habeatis de cetero facultatem, et sententiam ipsam rationabiliter latam nullus audeat, nisi satisfactione congrua prestita, immutare.



MCDXuI. Ad eumdem.---De excommunicandis malefactoribus.
[Ibid.]

ALEXANDER episcopus, seruus seruorum Dei, dilectis filiis ROGERO abbati et monachis Sancti Augustini,  salutem et apostolicam benedictionem.

De minori possemus . . . . . Et infra: Auctoritate apostolica prohibemus ne in ecclesiis ad presentationem uestram spectantibus, ulli nisi a uobis presentati fuerint ordinentur, sed si quos, uobis non presentantibus, ordinari contigerit, ab eisdem ecclesiis amoueantur, et eorum ordinatio penitus irrita habeatur, nisi forte, quod absit, presentationem clericorum uos constiterit malitiose deferre.



MCDXuII. Rogero abbati et fratribus S. Augustini Cantuariensis concedit »ut cum generale interdictum terre fuerit, liceat iis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.«
[Ibid.]





MCDXuIII. Ecclesiam Remensem tuendam suscipit, eiusque possessiones ac priuilegia confirmat. 
[uARIN, Archiu. adm. de Reims, I, I, 381.]

ALEXANDER episcopus, seruus seruorum Dei, uenerabili fratri WILLELMO Remensi archiepiscopo, tituli S. Sabine cardinali, apostolice sedis legato, eiusque successoribus canonice substituendis in perpetuum.

Cum sis per Dei gratiam, nobilitate generis, honestate morum et scientia preditus litterarum, libenter debes in omnibus et efficaciter exaudiri que a nobis, preuia ratione, requiris, ut sicut  uberiorem apostolice sedis nosceris gratiam meruisse, ita eam tibi gaudeas in his que iuste petieris, acquisitam. Eapropter, uenerabilis in Christo frater archiepiscope, tuis iustis postulationibus clementer annuimus, et Remensem Ecclesiam, cui Deo auctore preesse dignosceris, sub B. Petri et nostra protectione suscipimus et presentis scripti priuilegio communimus. Statuentes ut quascunque possessiones, quecunque bona, eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino poterit adipisci, firma tibi tuisque successoribus, et illibata permaneant. In quibus hec propriis duximus exprimenda uocabulis:

 Suessionensem, Laudunensem, Cameracensem, Beluacensem, Catalaunensem, Siluanectensem, Nouiomensem, Atrebatensem, Tornacensem et Morinensem episcopatus; in propria diecesi tua, S. Remigii, S. Nichasii, S. Dionysii et S. Petri monasteria infra ciuitatem Remensem; extra ciuitatem uero, de Mosomio, S. Theoderici, S. Petri de Altouillari, S. Basoli, et S. Marie Igniacensis monasteria, et in his omnibus monasteriis iura spiritualia, et patronatus cum omni institutione, cum ordinatione sua; insuper autem de Sparnaco et de Auenaio monasteria; nichilominus etiam infra episcopatum Suessionensem, ius patronatus in monasterio Orbacensi; infra episcopatum Tornacensem, ius patronatus  in monasterio de Cisum; in Nouiomensi et Ambianensi episcopatibus iurisdictionem in burgensibus S. Quintini, de S. Walerio hactenus habitam, uidelicet ut appellati ad Remensem curiam ueniant; dominium Remensis ciuitatis cum omnibus pertinentiis suis; feudum quod ab ecclesia tua nobilis uir comes Campanie habere dignoscitur, pro quo, salua fidelitate regis, tibi tenetur ligium hominum facere, uidelicet uitriacum, uirtutum, Regitestum, Castellionem, Sparnacum, Rociacum, Fimas, Branam, et comitatum castelli in Porcianis, cum castellaniis eorum et alias possessiones, et castra que idem comes in propria persona tenet, uel alii tenent ab ipso; feudum quoque de Boillum,  quod Leodiensis episcopus ab archiepiscopis Remensibus habere dignoscitur, pro quo etiam propria manu tenetur in manu archiepiscopi Remensis promittere seruitium et iustitiam ei se exhibiturum fideliter et seruaturum, et pro quo etiam idem episcopus tenetur efficere quod octo barones illius fundi, hominium eidem archiepiscopo faciant, et ab archiepiscopo uocatus ad expugnandos malefactores eius, auxilium et seruitium per milites et homines armatos facere debet, sicut in scriptis authenticis noscitur contineri; feudum etiam quod Regitestensis comes, uidelicet comitatum de Osmonte, et feudum quod comes Grandis prati et feudum quod Suessionensis comes a te habere noscuntur; castrum quoque Mostomii, Attiniacum, Bitiniuillam,  Septemsalices, Curmessiacum, Curuillam, Chaumesiacum et Stanam cum pertinentiis eorum. Insuper etiam auctoritate apostolica statuimus, ut nemini, nisi Remensi archiepiscopo, liceat regem Francorum inungere, uel ei primam coronam imponere, sicut antiqua consuetudine fuerat obtentum. Appellationibus autem que a quibuscunque iurisdictionis tue ad te uel ad curiam tuam fuerint interposite, debita precipimus deuotione deferri, et quod in eisdem appellationibus hactenus ecclesia tua specialius, etiam uacante sede, obtinuit, tibi et successoribus tuis apostolica auctoritate confirmamus. Hec siquidem omnia, sicut predecessores tui ab antiquo, et tu ipse hactenus habuisse noscimini, tibi tuisque successoribus  apostolica auctoritate duximus confirmanda.

Decernimus ergo, etc.

Datum Laterani, per manum Alberti sancte Romane Ecclesie presbyteri cardinalis et cancellarii, Idus Aprilis, indictione XI, et Incarnationis Dominice anno 1179, pontificatus uero domni Alexandri pape III anno XX.



MCDXIX. Ad Sigehardum Laureshamensis cenobii abbatem.---Ei eiusque successoribus mitre usum concedit.


ALEXANDER episcopus, seruus seruorum Dei, dilecto filio SIGEHARDO Laurisamensi abbati, salutem et apostolicam benedictionem.

 Speciali gratia et largitione muneris decorari meretur, qui erga beatum Petrum et sacrosanctam Romanam Ecclesiam deuotior inuenitur. Quocirca et testimonio quod de te accepimus, et dilectorum filiorum nostrorum, Petri titulo Sancte Susanne presbyteri cardinalis, et Ottonis Palatini comitis precibus inclinati, tibi et successoribus tuis usum mitre de consueta clementia sedis apostolice indulgemus in perpetuum.

Data Laterani, XuII Kalend. Maii.



MCDXX. Wilhelmo archiepiscopo Remensi et eius suffraganeis declarat religiosos Dunenses ordinis Cisterciensis immunes esse a soluendis decimis terrarum quas ipsimet excolunt. 
[MIRAEI Opp. dipl., III, 58.]


ALEXANDER episcopus, seruus seruorum Dei, uenerabilibus fratribus W[ILHELMO] Remensium archiepiscopo tit. S. Sabine cardinali, apostolice sedis legato, et eius suffraganeis, et dilectis filiis abbatibus, archidiaconis, prepositis, presbyteris in eorum episcopatibus constitutis, salutem et apostolicam benedictionem.

Audiuimus et audientes admirati sumus, quod cum fratribus monasterii de Dunis, sicut aliis omnibus Cisterciensis ordinis, a patribus et predecessoribus nostris concessum sit, et a nobis postmodum confirmatum, ut de laboribus quos propriis manibus aut sumptibus excolunt, nemini  decimas soluere teneantur, quidam ab eis nichilominus contra indulgentiam sedis apostolice decimas exigere et extorquere presumunt, et sinistra interpretatione apostolicorum priuilegiorum capitulum peruertentes, asserunt de noualibus debere intelligi, ubi de laboribus est insertum.

Cum ergo manifestum est omnibus qui recte sapiunt, interpretationem huiusmodi peruersam esse et intellectui sane contrariam, cum secundum capitulum illud a solutione decimarum tam de terris illis quam etiam de terris cultis quas propriis manibus aut sumptibus excolunt, sint penitus absoluti, ne ullus contra eos materiam habeat malignandi, uel quomodolibet ipsos contra iustitiam molestandi, per apostolica scripta uobis precipiendo  mandamus, quatenus omnibus qui uestre sunt potestatis, auctoritate nostra prohibere curetis, ne a memoratis fratribus de Dunis, uel a fratribus aliorum monasteriorum Cisterciensis ordinis, qui in episcopatibus uestris consistunt, ac noualibus, uel de aliis terris quas propriis manibus uel sumptibus excolunt, uel de nutrimentis animalium decimas presumat quomodolibet extorquere. Nam si de noualibus uoluissemus tantum intelligi, ubi ponimus de laboribus, de noualibus poneremus, sicut in priuilegiis quorumdam apponimus aliorum.

Quia uero non est conueniens, ut contra instituta sedis apostolice temere ueniatur, que obtinere debent  inuiolabilem firmitatem per apostolica scripta uobis precipiendo mandamus, ut si qui canonici, clerici, monachi uel laici contra priuilegia sedis apostolice predictos fratres decimarum exactionibus grauauerint, appellatione remota laicos excommunicationis sententia percellatis, reliquos ab officio suo suspendatis, et tam excommunicationis quam suspensionis sententiam faciatis usque ad dignam satisfactionem inuiolabiliter obseruari.

Ad hec presentium uobis auctoritate precipiendo mandamus, quatenus si qui in fratres predictorum monasteriorum uiolentas iniecerint manus, eos, accensis candelis, excommunicatos publice denuntietis, et faciatis ab omnibus sicut excommunicatos districtius euitari, donec congrue satisfaciant predictis  fratribus, et cum litteris diecesani episcopi rei ueritatem continentibus apostolico se conspectui representent.

Datum Laterani, Xu Kalend. Maii.



MCDXXI. Ad Henricum patriarcham Gradensem et Dominicum episc. Caprulensem.---Ut sententiam pro monasterio S. Saluatoris latam obseruari faciant ab omnibus. 
[CORNEL., Eccl. uenet., XIu, 103.]

ALEXANDER episcopus, seruus seruorum Dei, uenerabilibus fratribus HENRICO patriarche Gradensi et D. Caprulano episcopo, salutem et apostolicam benedictionem.

 Cum olim tibi, frater patriarcha, si bene meminimus, et bone memorie Ildebrando, quondam basilice XII Apostolorum presbytero cardinali, causa que super quibusdam parochialibus domibus uertebatur inter dilectum filium nostrum priorem S. Saluatoris et plebanum S. Bartholomei commiserimus audiendam, super ea, sicut accepimus, cognita ueritate, definitiuam sententiam protulistis, que tamen, sicut debuit, nondum dicitur exsecutioni demandata. Unde quoniam rem iudicatam diuine legislationis auctoritas et humane firmiter statuit obseruari, fraternitati uestre per apostolica scripta precipiendo mandamus, quatenus eamdem sententiam sicut rationabiliter lata est ratam et firmam facientes haberi, clericos predicte ecclesie S. Bartholomei  moneatis et districtius compellatis ut nullos de domibus illis de quibus inter ipsos et prefatum priorem iudicatum est ad diuina officia recipiant, nec in cemeterio suo, salua iustitia ecclesie S. Saluatoris in parte testamenti audeant sepelire. Illos autem ut ecclesiam S. Saluatoris secundum quod decretum est et statutum pro diuinorum officiorum perceptione requirant, firmiter iniungatis sub interminatione anathematis generaliter prohibentes ne in aliis ecclesiis ad diuina officia contra iustitiam ecclesie cui ad iudicati sunt, recipiantur. Si uero ipsi in contemptum Ecclesie frequentare presumpserint ipsos excommunicatos publice denuntietis, et in ecclesia que contra  prohibitionem uestram illos receperit, usque ad dignam satisfactionem diuina prohibeatis officia celebrari. Clericos autem ecclesie S. Bartholomei, si in obseruatione huius sententie contumaces exstiterint, ab officio suspendatis, ut cum litteris uestris ad nos uenientes ex ipsa pena discant parendum esse definitiue sententie, et a religiosorum uirorum infestatione penitus abstinendum. Hec autem precepimus, ut supradicta sunt, irrefragabiliter obseruari.

Datum Laterani, X Kal. Maii  .



MCDXXII. Christianum archiepiscopum Moguntinum rogat ut Leonati abbati Piscariensi in recuperandis monasterii possessionibus opituletur. 
[MURATORI, Rer. Ital. Script., II, II, 910.]


ALEXANDER episcopus, seruus seruorum Dei, uenerabili fratri Maguntin. archiepiscopo, salutem et apostolicam benedictionem.

Quanto dilectum filium nostrum abbatem S. Clementis de Piscaria, consideratione deuotionis quam circa nos et Ecclesiam gerit, et monasterii cui preeminet, quod specialiter B. Petri iuris existit, sinceriori caritate diligimus, tanto attentius eumdem dilectioni tue duximus commendandum, sperantes  ad interuentum nostrum celeriter peragendum, quod amore iustitie, nemine commonente, effectui mancipari deberet. Cum igitur, occasione discordie que diu inter Ecclesiam et imperium fuit, prescriptum monasterium graue sustinuerit in Marchia detrimentum, ad recuperandas iustitias suas prefatus abbas tuo potissimum indiget auxilio, quod tanto uolumus efficacius ministrari, quanto propensius prescripto monasterio in suis tenemur necessitatibus prouidere. Quocirca fraternitati tue per apostolica scripta rogamus, monemus attentius et mandamus, quatenus prefatum abbatem, uel nuntios eius pro reuerentia B. Petri et nostra, sicut de te bene confidimus, benigne respicias, et eos qui in Marchia Anchonitana possessiones  detinent, ad iam dictum monasterium pertinentes, ad eas restituendas districte compellas, ita quod littere nostre optatum sortiantur effectum, et nos sollicitudinem tuam debeamus multipliciter commendare. Nolumus autem ad restitutionem opponi, quod tempore schismatis possederunt, cum hostilitas prescriptionem prebetur merito impedire.

Datum Laterani, quinto Nonas Maii.



MCDXXIII. [Gentili] episcopo Auximano et [Petro] Firmano, [Acceptabili] Camerinensi, [Iacobo] Senogalliensi episcopis mandat ut monasterio Piscariensi possessiones tempore schismatis inuasas restitui iubeant. 
[Ibid.]


ALEXANDER episcopus, seruus seruorum Dei, uenerabilibus fratribus Auximan., apostolice sedis legato, Firman., Camerinen. et Senogalien. episcopis, salutem et apostolicam benedictionem.

Quanto maiorem B. Petro et sacrosancte Romane Ecclesie reuerentiam exhibere debetis, tanto monasteria et Ecclesias que ad nos, nullo mediante, respiciunt, habere tenemini propensius commendatas, et ab earum molestiis parochianos uestros districtius cohibere. Accepimus autem quod quidam parochianorum uestrorum possessiones multas S. Clementis de Piscaria detinent, quas instante schismate temeritate propria inuaserunt. Quoniam igitur quanto idem monasterium specialius B. Petri  iuris existit, tanto fortius eius uolumus indemnitatibus prouideri, fraternitati uestre per apostolica scripta mandamus atque precipimus, quatenus parochianos uestros, qui uobis nominati fuerint, ad ea restituenda que de iure iniuste detinent non differatis districtius commonere. Ceterum si inuasa restituere, uel post restitutionem monasterium quisquam uexare presumpserint, eum, dilatione et appellatione remota, et excommunicationis uinculo innodetis, et usque ad dignam satisfactionem, sicut excommunicatum, faciatis ab omnibus euitari:  sollicite prouisuri, ut ita mandatum apostolicum exsequamini, quod abbas pro defectu iustitie laborare ad sedem apostolicam non cogatur, nec uos repulsam debeatis a nobis in uestris postulationibus sustinere.

Datum Laterani, Idus Maii.



MCDXXIu. Ad Alphonsum Portugalensium regem.---Regni Portugalensis protectionem suscipit. 
[Brandào, Monarchia Lusitana, Lisboa 1690, fol., t. III, 295.]

ALEXANDER episcopus, seruus seruorum Dei, carissimo in Christo filio ALFONSO illustri Portugalensium regi, eiusque heredibus, in perpetuum.

 Manifestis comprobatum est argumentis, quod per sudores bellicos et certamina militaria inimicorum Christiani nominis intrepidus exstirpator et propugnator diligens fidei Christiane, sicut bonus filius et princeps catholicus multimoda obsequia matri tue sacrosancte Ecclesie impendisti, dignum memoria nomen et exemplum inimitabile posteris derelinquens. Aequum est autem ut quod ad regnum et salutem populi ab alto dispensatio celestis elegit, apostolica sedes affectione sincera diligat, et iustis postulationibus studeat efficaciter exaudire. Proinde nos attendentes personam tuam prudentia ornatam, iustitia preditam atque ad populi regimen idoneam, eam sub beati Petri et nostra protectione suscipimus et regnum Portugalense cum  integritate honoris et dignitate que ad reges pertinet, nec non et omnia loca que cum auxilio celestis gratie de Saracenorum manibus eripueris, in quibus ius sibi non possunt Christiani principes circumpositi uindicare, excellentie tue concedimus et auctoritate apostolica confirmamus. Ut autem ad obsequium beati Petri apostolorum principis et sacrosancte Romane Ecclesie uehementius accendaris, hec ipse prefatis heredibus tuis duximus concedenda, eosque super his que concessa sunt, Deo propitio, pro iniuncti nobis apostolatus officio defendemus. Tua itaque intererit, fili carissime, ita circa honorem et obsequium matris tue sacrosancte Romane Ecclesie humilem et deuotum existere,  et sic te ipsum eius opportunitatibus et dilatandis Christiane fidei finibus exercere, ut de tam deuoto et glorioso filio sedes apostolica gratuletur, et in eius amore quiescat. Ad indicium autem quod prescriptum regnum beati Petri iuris existat, pro amplioris reuerentie argumento statuisti duas marchas auri annis singulis nobis nostrisque successoribus persoluendas. Quem utique censum ad utilitatem nostram et successorum nostrorum Bracharensi archiepiscopo, qui pro tempore fuerit, tu et successores tui curabitis assignare.

Decernimus ergo ut nulli omnino hominum liceat personam tuam aut heredum tuorum, uel etiam prefatum regnum temere perturbare, aut eius possessiones auferre, uel ablatas retinere, minuere,  aut aliquibus uexationibus fatigare. Si que igitur in futurum, etc.

    Ego Alexander catholice Ecclesie episcopus.
    Ego Ioannes presbyt. cardinalis Sanctorum Ioannis et Pauli tit. Pamachii.
    Ego Ioannes presb. card. tit. S. Anastasie
    Ego Ioannes presb. card. tit. Sancti Marci.
    Ego Petrus presb. card. tit. S. Susanne.
    Ego uiceranus presb. card. S. Stephani in Celio monte.
    Ego Cinthius presb. card. tit. Sancte Cecilie.
    Ego Luigo presb. card. tit. Sancti Clementis.
    Ego Arduinus presb. card. tit. S. Crucis in Ierusalem.
    Ego Mattheus presb. card. tit. S. Marcelli.
     Ego Hubaldus Ostiensis episcopus.
    Ego Theodinus Portuensis et S. Rufine episcopus.
    Ego Petrus Tusculanus episcopus.
    Ego Iacinthus diac. card. S. Marie in Cosmedin.
    Ego Ardicio dictus card. S. Theodori.
    Ego Laborans dictus card. S. Marie in Porticu.
    Ego Rainerius dictus card. S. Georgii ad uelum Aureum.
    Ego Gratianus dictus card. SS. Cosme et Damiani.
    Ego Ioannes dictus card. S. Angeli.
    Ego Raineris dictus card. Sancti Adriani.
    Ego Mattheus dictus card. Sancte Marie Noue.
    Ego Bernardus dictus card. S. Nicolai in Carcere Tulliano:


 Datum Laterani, X Kal. Maii.



MCDXXu. Priuilegium pro ecclesia SS. Stephani et Willehadi Bremensi. 
[LAPPENBERG, Hamburg. Urkund., I, 222.]

ALEXANDER episcopus, seruus seruorum Dei, dilectis filiis HENRICO, preposito ecclesie Sancti Stephani et S. Willehadi Bremensis, eiusque fratribus tam presentibus, quam futuris canonice substituendis in perpetuum.

Cum in sacris Dei Ecclesiis ad robur et augmentum religionis et ad iugem diuine maiestatis laudem ab earum prelatis aliqua ordinantur, ea debemus  apostolici culminis auctoritate munire, ne forte quorumlibet temerario uiolentur incursu, aut suadente humani generis inimico, persequentium prauitate tollantur. Eapropter, dilecti in Domino filii, uestris iustis postulationibus clementer annuimus, et translationem congregationis uestre a bone memorie Alberone, quondam Bremensi archiepiscopo, ad honorem Dei factam, cum libertatibus et immunitatibus Ecclesie uestre ab eo collatis, sicut in eius scripto authentico continetur, ratam habentes, ecclesiam ipsam, in qua diuino estis obsequio mancipati, sub beati Petri et Pauli protectione suscipimus, et presentis scripti priuilegio communimus, in primis siquidem statuentes, ut ordo canonicus, qui in eadem Ecclesia secundum Dei timorem et  canonicas sanctiones institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona, prefata Ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda nominibus:

Locum ipsum, in quo ecclesia uestra sita est, cum areis claustralibus et aliis pertinentiis suis, parochiam in Bremensi ciuitate a domo Alberici et Deden uxoris eius uersus ecclesiam uestram usque ad finem ciuitatis, et in Uthbremen, et in Walle, quam  prefatus archiepiscopus communi assensu capituli sui, Ecclesie uestre contulit, auctoritate prepositi uestri modis omnibus ordinandam, excepto eo, quod in synodalibus archidiacono suo parochiani tantum obedire tenentur. Curtem Hamedesen cum decimis et aliis pertinentiis suis, curtem Baldinge cum pertinentiis suis, curtem Boken cum pertinentiis suis, curtem Rammingestorp cum pertinentiis suis, curtem Dendorp cum decimis et aliis pertinentiis suis, curtem Wechlede cum ecclesia parochiali et decimis et aliis pertinentiis suis. Ecclesiam parochialem Estorp, cum decimis et aliis pertinentiis. Curtem in Winberge cum pertinentiis suis. Capellam in Hamedese cum pertinentiis suis, curtem  in Merduelde cum capella et pertinentiis suis, curtem in Hiddenstorp cum pertinentiis suis. In loco qui dicitur Silua distinctos mansos cum decima. Curtem in Sete cum pertinentiis suis. Duas curtes in Habehusen cum decimis et aliis pertinentiis suis. Curtem in Walle cum decimis et aliis pertinentiis suis. Ex dono predicti Alberonis, Bremensis archiepiscopi, duos mansos Hollandienses et dimidium cum tota decima de Hemme. Curtem in Wittenstide cum decimis et aliis pertinentiis suis, curtem in Wedene, cum aduocatia et decimis et omnibus pertinentiis suis. Et ex dono comitis Hermanni quadraginta mansos in Mirica cum omni districto seculari. Prohibemus ad hec, ne prepositus ecclesie uestre possessiones quaslibet uel  redditus ad capitulum pertinentes, sine communi fratrum uel maioris et sanioris partis assensu infeodare uel aliquo  titulo alienare presumat. Statuimus etiam, ut secundum antiquam institutionem et utriusque Ecclesie consuetudinem uobis loca uestra in maioris capituli consessu et in choro maioris ecclesie seruentur, et fidelium oblationes iuxta pristine consuetudinis obseruantiam canonicam tribuantur, dummodo debita eidem ecclesie obsequia loco et congruo tempore impendatis. Libertates quoque et immunitates uobis et Ecclesie uestre rationabiliter indultas et hactenus obseruatas, ratas perpetuis temporibus et illibatas manere censemus. Sepulturam preterea ipsius loci liberam esse decernimus, ut eorum deuotioni et extreme  uoluntati, qui se huc sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci preposito, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Deum prouiderint eligendum.

Decernimus ergo ut nulli omnino hominum fas sit, prefatam ecclesiam temere perturbare aut eius possessiones auferre, uel ablatas retinere, minuere seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis  profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat et a sacratissimo corpore et sanguine Dei et Domini redemptoris Iesu Christi aliena fiat, atque in extremo examine diuine ultioni subiaceat. Cunctis autem eidem loco iura seruantibus sit pax Domini nostri Iesu Christi, quatenus et hic fructum bone actionis percipiant et apud  districtum iudicem premia eterne pacis inueniant. Amen.


 

    Ego Alexander.
    Ego Ioannes, pbr. card. Sanctorum Ioannis et Pauli tt. Pamachi.
    Ego Ioannes pbr. card. tit. S. Anastasie.
    Ego Ioannes pbr. card. tt. S. Marci.
    Ego Petrus pbr. card. tt. S. Susane.
    Ego Liuianus pbr. card. tt. S. Stephani in Celio monte.
    Ego Cynthyus pbr. card. tt. S. Cecilie.
    Ego Hugo pbr. card. tt. S. Clementis.
    Ego Ardericus pbr. card. tt. S. Crucis in Ierusalem.
     Ego Matheus pbr. card. tt. S. Marcelli.
    Ego Hubaldus . . . . eps.
    Ego Theodoricus Portuensis eps.
    Ego Petrus Tusculanus eps.
    Ego Henricus Alberensis eps.
    Ego Berneredus Prenestinus eps.
    Ego Iacobus diac. card. S. Marie in Cosmidyn.
    Ego Ardicis diac. card. S. Theodori.
    Ego Laborans diac. card. S. Marie in Porticu.
    Ego Reinerius diac. card. S. Georgii ad uelum Aureum.
    Ego Gratianus diac. card. SS. Cosme et Damiani.
    Ego Ioannes diac. card. S. Angeli.
    Ego Rainerus diac card. S. Adriani.
     Ego Mattheus S. Marie . . . diac. card.
    Ego Bernardus S. Nicolai in Carcere Tulliano diac. card.


Datum Laterani, per manum Alberti, presbyteri cardinalis, Iu Kalendas Iunii, indictione XII, Incarnationis Dominice 1178 [leg. 1179], pontificatus Alexandri pape III anno XuIII [XX].



MCDXXuI. Priuilegium pro ecclesia S. Marie ad Fine.] 
[MURATORI, Antiq. Ital., III, 1177.]

ALEXANDER episcopus, seruus seruorum Dei, dilectis filiis UGONI priori plebis  Sancte Marie uirginis ad Fine, eiusque fratribus tam presentibus  quam futuris, regularem uitam professis, in perpetuum.

Apostolici moderaminis . . . . . conuenit religiosos diligere, et eorum loca pia protectione munire. Dignum namque et honestati congruum esse cognoscimus, ut qui ad ecclesiarum regimen assumpti sumus . . . . hominum nequitia tueamur, et apostolice sedis patrocinio foueamus. Eapropter, dilecti in Domino filii, uestris iustis postulationibus clementer annuimus . . . . in qua diuino mancipati estis obsequio, ad exemplar felicis recordationis predecessoris nostri Anastasii pape, sub beati Petri, et nostra protectione, et presentis scripti priuilegio communimus. Statuentes, ut quascunque possessiones,  quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, Deo propitio poterit adipisci, firma, integra, et illibata permaneant. In quibus hec propriis duximus exprimenda uocabulis:

Ecclesiam uidelicet de Peneto, et quidquid in eadem uilla iuste tenetis; ecclesiam de Gualtiperga, et possessiones . . . . . quas in eodem loco habetis. Quidquid in curte de Colle, in curte Sancti Reguli, in castello ueteri, et in curte eiusdem castri, in castello et curte de Parrana iuste ac legitime possidetis, eidem ecclesie confirmamus. Terram uero, et decimationem mortuorum, donationem, oblationem,  et quidquid Opitho bone memorie Pisanus archiepiscopus rationabiliter uobis concessit, per presentis scripti paginam roboramus. Quod si quis de circumadiacentibus plebibus in uita, sicut in morte, de iure suo, deuotionis intuitu, uobis aliquid dederit, seu propter religionem apud eamdem ecclesiam sepeliri deliberauerit, nullus obsistat, salua iustitia ecclesiarum, a quibus mortuorum corpora assumuntur. Ad indicium autem huius a sede apostolica percepte protectionis, sex denariorum Lucensis monete nobis nostrisque successoribus, annis singulis persoluetis.

Decernimus ergo, etc.

     Ego Ioannes presbyter cardinalis Sanctorum . . . . . Pamachii.
    Ego Ioannes presbyter cardinalis . . . . .
    Ego Theodinus presbyter cardinalis . . . . .
    Ego uiuianus presbyter cardinalis titulo Sancti Stephani in Celio monte.
    Ego Ugo presbyter cardinalis titulo Sancti Clementis.
    Ego Arduinus presbyter cardinalis titulo Sancte Crucis Ierusalem.
    Ego Iacobus diaconus cardinalis Sancte Marie in Cosmidin.
    Ego L . . . . .
    Ego R . . . . . ad uelum Aureum.
    Ego Ioannes diaconus cardinalis Sancti Angeli.
     Ego Rainerius diaconus cardinalis Sancti Adriani.
    Ego Mattheus Sancte Marie Noue diaconus cardinalis.


Datum Lateranense, per manum Alberti sancte Romane Ecclesie presbyteri cardinalis et cancellarii, IX Octobris, indictione . . . . . , Incarnationis Dominice 1179, pontificatus uero domini Alexandri pape III anno XX.



MCDXXuII. Indulgentiam XX dierum concedit ecclesie S. Saluatoris in anniuersario dedicationis eiusdem. 
[CORNELIUS, Eccles. uenet., II, 279.]

 ALEXANDER episcopus, seruus seruorum Dei, dilectis filiis uIuIANO priori et fratribus S. Saluatoris de Riuoalto, salutem et apostolicam benedictionem.

Apostolice sedis auctoritate inducimur, et officii nostri debito prouocamur petitiones filiorum Ecclesie libenter admittere, et eorum iustis postulationibus assensum efficaciter indulgere. Hac itaque ratione inducti et de meritis beatorum apostolorum Petri et Pauli confisi uiginti dies de iniuncta penitentia remittimus uniuersis, qui ecclesiam uestram in anniuersario dedicationis ipsius deuotionis gratia uisitauerint, sicut in die dedicationis ipsius ecclesie noscimur concessisse.

Datum Signie, II Kal. Augusti.



MCDXXuIII. Lombardo »quondam archiepiscopo Beneuentano« canonicorum uoluntate reditus quosdam asserit. 
[UGHELLI, Italia sacra, uIII, 122.]


ALEXANDER episcopus, seruus seruorum Dei, uenerabili fratri LOMBARDO quondam archiepiscopo Beneuentano, sal. et apost. benedictionem.

uenientibus ad presentiam nostram quibusdam de maioribus Beneuentane Ecclesie canonicis, et pro parte sua, et aliorum, et nobiscum de ordinatione ipsius Ecclesie diligentem tractatum habentibus, nos uolentes necessitati tue secundum facultatem  eiusdem Ecclesie honeste prospicere, de communi fratrum nostrorum consilio tibi molendinum in pede suburbii situm, de quo sex coscinos frumenti unoquoque mense, et alia quedam proueniunt, ita quod de cellario uel aliunde si quid defuerit de sex coscinis, suppleatur, et sexaginta saumas puri uini per annum cum uegetibus in quibus possit reponi. Quadraginta et octo romanatos de paradiso, et de altari tantum quod uiginti quatuor unciarum auri compleat de consensu ipsorum canonicorum concessimus toto uite tue tempore annuatim cum integritate habenda. Addidimus postea, predictis canonicis presentibus, ut saumario quem habueris pro lignis ferendis annona de Ecclesia ministretur. Indulgemus etiam tibi, ut de  libris tuis et indumentis disponendi quidquid uolueris in uita et in morte plenam habeas potestatem. Statuimus etiam ut domus de Turricella tibi ad habitandum ibi quandiu uixeris assignetur. Ut autem hec nostra concessio, et dispositio firma et illibata permaneat, eam apostolica auctoritate confirmamus, et presentis scripti patrocinio communimus, statuentes ut nulli omnino hominum liceat hanc paginam nostre concessionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli se nouerit incursurum. Amen, amen, amen.

Datum Signie, per manum Alberici S. R. E.  presbyt. card. et cancel., uI Kal. Aug., indict. XII, Incar. Dom. an. 1179, pontificatus uero D. Alex. PP. III anno XX.



MCDXXIX. Pacem initam inter fratres militie Templi et fratres Hospitalis confirmat. 
[RYMER, Federa conu., etc., I, I, 44.]

ALEXANDER episcopus, seruus seruorum Dei, dilectis filiis magistro et fratribus militie Templi, salutem et apostolicam benedictionem.

Quanto religio uestra et fratrum Ierosolymitarum hospitalis Deo et hominibus creditur magis grata existere, et terre orientali amplius necessaria et  opportuna probatur, tanto de uestra et ipsorum unitate maius debemus gaudium letitiamque concipere; et ut semper inter uos uinculum dilectionis seruetur, toto studio laborare. Hac itaque ratione inducti pacem et concordiam quam cum dilectis filiis nostris magistro et fratribus Hospitalis de omnibus querelis que inter domum uestram et ipsorum a longo tempore fuerant agitate, tam de terris et possessionibus, quam etiam de pecuniis uel quibuslibet aliis rebus, de illorum assensu fecistis, non solum gratam, uerum etiam ratam habentes, auctoritate apostolica confirmamus, et perpetuis temporibus firmam illibatamque manere censemus, quam utique de uerbo ad uerbum his litteris duximus adnotandam:

 »In nomine Patris et Filii et Spiritus sancti. Amen.

»Notum sit omnibus tam futuris quam presentibus quod per uoluntatem omnipotentis Dei, et per domini pape Alexandri, cui soli, post Dominum obedire tenemur, preceptum et admonitionem, ego frater Odo Sancti Amantis, humilis magister militie Templi, et ego Rogerius de Mulinis minister domus Hospitalis Ierosolymitani, consilio et uoluntate capitulorum nostrorum, firmam pacem et gratam concordiam fecimus de omnibus querelis que inter domum Templi et domum Hospitalis fuerant usque ad hanc diem uentilate, tam de terris et possessionibus, quam etiam de pecuniis uel quibuslibet aliis rebus, sopitis ita cunctis querelis tam  citra quam ultra, quod nulla deinceps suscitari possit, uel repeti.

»Hanc autem pacem et concordiam et uniuersarum querelarum terminationem, nec non et ad inuicem fraternam dilectionem uniuersis fratribus Templi et Hospitalis tenere, conseruare et fouere statuimus et precipimus, saluis ab hinc in perpetuum quieteque ac pacifice remansuris utrique domui rebus et possessionibus, quas hodie domus utraque tam ultra mare quam citra noscitur tenere.

»Si qua uero querela deinceps inter nos, uel successores nostros, seu etiam inter fratres nostros citra mare, uel ultra successerit per tres utriusque  partis fratres, sicut in mandatis a domino papa percepimus, eam statuimus terminari, taliter uidelicet quod preceptores illarum domorum uel prouinciarum, inter quas orta fuerit questio, assumptis quisque discretioribus fratribus, querelam illam dissoluere et pacem inter se studeant conseruare, sine fraude et sine grauamine alterutrius partis, quantum potuerunt, cauere.

»Si uero per se nequiuerint fratres illi querele finem imponere, asciscant sibi de suis amicis communiter, quorum consilio et mediatione questio ualeat terminari, sic scilicet quod, in quo maior pars fratrum illorum conuenerit, uel amicorum, in eo finis querele imponatur, et inter fratres pax semper integra et dilectio firma consistat.

 »Si autem nec ad id pacis adhuc poterint peruenire, querelam ad nos scriptam transmittant, et nos illam, Deo uolente, terminabimus, ipsi uero fratres nichilominus pacem et beneuolentiam inter se teneant.

»Si quis uero fratrum, quod absit! ab hac pace, pacisque ac dilectionis conseruatione dissiluerit, se contra magistri sui preceptum et capituli Ierosolymitani constitutionem sciat egisse, ratumque suum huiusmodi nullatenus poterit expiare, quousque magistri sui et capituli Hierosolymitani conspectui se presentet.

»His autem duximus adnectendum, quod fratres utriusque domus se ubique diligant, et honorent, et alter commodum alterius mutua caritate, et  unanimitate fraterna perquirant et obseruent, ut duarum domorum existentes per professionem, unius esse pareant per dilectionem.«

Decernimus ergo ut nulli omnino hominum liceat hanc paginam nostre confirmationis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Signie, Iu Non. Augusti.



MCDXXX. 
[D. BOUQUET, Recueil, Xu, 967]

Decano et capitulo Laudunensi concedit »ne quis communiam Laudunensem, per Ludouicum Francorum regem dissolutam, renouare uel facere etiam  ultra presumat; neue episcopis liceat sine assensu eorum, uel maioris et sanioris partis capituli, aliquam communiam uel generalem constitutionem, que communiam palliato nomine sapiat, ordinare.«



MCDXXXI. Ad abbatem et conuentum S. uedasti.---Compositionem cum Hannonie comite ab eis factam, et eorum in uilla Hasprensi iura confirmat. 
[MARTEN., Ampl. Collect., I, 906.]

ALEXANDER episcopus, abbati et fratribus Sancti  uedasti, salutem et apostolicam benedictionem.

Relationis uestre tenore comperimus, quod cum nobilis uir comes Hainonensis homines uille Hasprensis, que uestra esse dignoscitur, indebitis consueuisset exactionibus infestare, uenerabilis frater noster Tusculanus episcopus, tunc apostolice sedis legatus, ut uestro et uestrorum hominum obuiaret periculo, terram ipsius ad conquestionem uestram supposuit interdicto, cuius sententie seueritate compulsus idem comes coram uenerabilibus fratribus nostris Atrebatensi et Cameracensi episcopis uestram uobis iustitiam recognouit, et antiquas consuetudines et iura predicte uille atque hominum se seruaturum sub solemni iurisiurandi religione firmauit; et ne deinceps ueniret in dubium, quod  per ipsius comitis confessionem ad honorem et utilitatem uestram fuerat terminatum, consuetudines et iura que in prescripta uilla habere debetis, de uoluntate comitis scripto fuerant diligenter commendata, et postmodum tam uestro quam ipsius sigillis solemniter roborata. Nos itaque, uestre et hominum uestrorum paci et quieti paterna uolentes sollicitudine prouidere, compositionem inter uos et eumdem comitem factam ratam habemus, et iura ac consuetudines quas in predicta uilla antiquitus habuistis, et adhuc ex ipsius comitis confessione habere noscimini, sicut in authenticis scriptis hinc  inde factis plenius continetur, deuotioni uestre auctoritate apostolica confirmamus, et presentis scripti patrocinio communimus, statuentes ut nulli omnino hominum liceat, etc.

Datum Signie Xu Kal. Septembris.



MCDXXXII. Priuilegium pro Ecclesia Acheruntina. 
[UGHELLI, Italia sacra, uII, 33.---Que hic breuitatis causa omittimus, supplenda sunt ex diplomate ab Eugenio III eidem Ecclesie concesso anno 1151, April. 1, quod uide Patrol t. CLXXX.]

ALEXANDER episcopus, etc., uenerabili fratri RICHARDO Acheruntino archiepiscopo, eiusque successoribus,  etc.

In eminentis sedis apostolice, etc., et predecessorum nostrorum fel. record. Paschalis et Eugenii, Romanorum pontificum uestigiis inherentes sanctam Acheruntinam Ecclesiam presentis decreti auctoritate munimus, tibi tuisque successoribus confirmamus, quecunque ad ipsam metropolitano iure preteritis temporibus pertinuisse dignoscitur, uidelicet uenusinum, Grauinam, Tricaricum, Tursum, Potentiam, ut tu tuique legitimi successores potestatem habeatis canonice ac decretaliter, in eis episcopos ordinandi, et consecrandi salua in omnibus S. R. E. auctoritate. Ad hec statuentes, etc.

    Ego Alexander catholice Ecclesie episcopus.
     Ego Ubaldus Ostiensis episcopus.
    Ego Theodinus Portuensis et S. Rufine episcopus.
    Ego Mattheus presb. card. tit. S. Marcelli.
    Ego Gratianus diac. car. SS. Cosme et Damiani.
    Ego Matheus S. Marie Noue diac. card.


Datum Signie, per manum Alberti S. R. E. presb. card. et cancellarii, uII Idus Septembris, indict. XI, Incarnationis Dominice anno 1179, pont. uero dom. Alexandri pape III anno XX.



MCDXXXIII. Ad decanum et canonicos S. Aniani Aurelianensis. Illos hortatur »ut permittant canonicis S. Euurtii, qui prebendam in ecclesia S. Aniani habeant, ibi in festis duplicibus super maiori altare diuina celebrare.« .
[Antiquités de Saint-Aignan d'Orléans, Pr., p. 53.]





MCDXXXIu. Ecclesie Cameracensis priuilegia confirmat. (Datum [Signie?] XuII Kal. Oct. , indict. XII, Incarnationis Dominice anno M. C. LXuIIII [
[Mémoire de M. de Choiseul contre le magistrat de Cambrai, pièce 14.]




MCDXXXu. Ecclesie Lausannensis protectionem suscipit ac iura confirmat. 
[Mémoires et docum. de la Suisse Romande, uII, 24.]


ALEXANDER episcopus, seruus seruorum Dei, uenerabili fratri ROGERIO Lausannensis Ecclesie episcopo et apostolice sedis legato, eiusque successoribus canonice substituendis, in perpetuum.

Cogit nos summi pontificatus auctoritas fratribus et cepiscopis nostris tam uicinis quam longe positis paterna prouisione consulere, et Ecclesias eorum gubernationi commissas in suis iuribus confouere. Sed tibi et Ecclesie tue tanto sollicitius adesse  compellimur, quanto deuotionem et probitatem tuam ex longa conuersatione et familiaritate manifestius sumus experti. Eapropter, uenerabilis in Christo frater episcope, tuis iustis postulationibus gratum impertimus assensum, et ecclesiam Lausannensem cui Deo auctore preesse dignosceris, sub B. Petri et nostra protectione suscipimus et presentis scripti patrocinio communimus. Statuentes ut quascunque possessiones, quecunque bona, etc. In quibus hec propriis duximus exprimenda uocabulis:

Ea uidelicet que tempore Burchardi quondam Lausannensis episcopi ab Henrico imperatore iam dicte ecclesie pia sunt deuotione collata, et que tempore Amedei predecessoris tui a Conrado illustri  Romanorum rege sunt tui scripti robore confirmata, scilicet Muratum et Cubizaca, potestatem de Corsiaco, de Polliaco, uallem de Lustriaco. Quidquid dux Rufoldus et sui habuerunt cum omnibus appendiciis suis in scripto prefati Henrici continetur. Et cum quique pastores positi sunt in edificationem, non in destructionem apostolica, auctoritate decernimus ut nec tibi, nec tuis successoribus liceat bona Lausannensis ecclesie distrahere uel alienare; sed potius que indebite distracta ad ius eiusdem ecclesie tuo studio reuocentur. Apostolica quoque auctoritate nichilominus interdicimus, ne tibi aut ipsis de cetero licentia pateat Lausannensem Maioriam in feudum dare. Preterea felicis  recordationis Patris et predecessoris nostri Eugenii uestigiis inherentes, omnes donationes a Lamberto qui a uiriberto heresiarcha ordinatus Lausannensi Ecclesie utcunque prefuit de rebus ipsius ecclesie factas, euacuamus et irritas esse censemus. Ad hec quia nobilis uir Berchtoldus predicto Amedeo predecessori tuo et successoribus eius huiusmodi dicitur prestitisse iuramentum, quod in Ecclesia Lausannensi liberam permitteret electionem fieri, quod nichil eorum que ab episcopo tenebantur, sibi acquireret. Quod seruitium quod pro Chebrii et Lustriaco in mutatione episcopi debebatur, ipse uel heres suus de cetero non exigeret, sed ea de manu sua episcopus sine omni datione reciperet, sicut et alia regalia, et quod ea que ecclesia ipsa perdiderat,  et que a longo tempore alienata fuerunt bona fide pro uiribus recuperare iuuaret; quod ad uillas ecclesie suos non permitteret ire pro pabulo uel aliis necessariis, nec in uillis ipsis hospitaretur, et quod in palatio episcopi, aut in domibus clericorum aut militum, eis inuitis hospitium non haberet, nec ab eodem palatio uel domibus quidquam uiolenter auferret. Iuramentum ipsum ratum habemus et firmum sub interminatione anathematis inhibentes, ne prefatus dux uel heres eius contra ea que diximus, iuramento firmata uenire presumat. Insuper tibi concedimus usum pallii ex amore ad sacra missarum solemnia celebranda, ut eo utaris festiuitatibus istis duntaxat: uidelicet in Natali Domini, in festo B. Stephani, in Epiphania, in quatuor festiuitatibus  B. Marie, in Cena Domini, in Sabbato sancto et Pascha, in Ascensione Domini, in sabbato Pentecostes et in ipso festo Pentecostes, in festo B. Ioann. Baptiste, in festo beatorum Petri et Pauli, in festo Omnium Sanctorum, in consecrationibus ecclesiarum, et ordinationibus clericorum, in precipuis festiuitatibus ecclesie tue, in anniuersario consecrationis tue. Iura quoque et rationabiles consuetudines Ecclesie et ciuitatis tue auctoritate apostolica confirmamus.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus  omnimodis profutura, salua sedis apostolice auctoritate. Si qua igitur in futurum, etc.

    Ego Alexander catholice Ecclesie episcopus.
    Ego, etc., etc.


Datum Anagnie, XuI Kalend. Nouembris, indictione XII, Incarnationis Dominice anno 1179, pontificatus uero domni Alexandri pape tertii anno XXI.



MCDXXXuI. Monasterii S. Crucis Bosonisuillensis protectionem suscipit bonaque ac priuilegia confirmat. 
[D. CALMET, Hist. de Lorraine, II, Pr., p. 386.]

ALEXANDER episcopus, seruus seruorum Dei, dilectis fratribus GUALTERIO abbati Sancte Crucis de  uilla-Bosonis, eiusque fratribus tam presentibus quam futuris regularem uitam professis in P. P. M.

Quoties illud a nobis petitur, quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis quidem statuentes, ut ordo monasticus, qui secundum Dominum et Beati Benedicti Regulam in monasterio uestro institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones,  quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Waldracha, cum banno et appendiciis suis, areis, edificiis, pratis, siluis, pascuis, aquis, aquarumque decursibus, agris, cultis et incultis, uiis, inuiis, exitibus et redditibus, molendinis, cum utriusque sexus mancipiis. Ecclesiam quoque ipsius loci, cum capellis ad eam pertinentibus, uidelicet Britenacha, et Hechelingen, et cum decima. Allodium quod Walterus abbas uiginti duabus libris comparauit, quod  dicitur Adelardi. Britecha, cum molendinis et appendiciis suis, Fildorf cum molendinis; ecclesiam etiam eiusdem uille, et omnibus appendiciis uille. Allodium in eadem uilla, quod prefatus abbas Walterus a Gerarhdo, et uxore sua Sophia, et filiis suis Gerarhdo et Alberto decem et octo libris comparauit, urorocoringa, cum ecclesia ipsius loci. Hanc autem uillam, cum molendinis, uineis, cum curia et omnibus suis, Albertus comes bone memorie primus illius loci edificator, cum uxore sua Iuditta, ecclesie Sancte Crucis cum omnibus possessionibus supradictis contulit. Quinque etiam allodia que Gerarhdus comes et marchio, filius memorati Alberti, ecclesie uestre, cum uxore sua Gissila dedit;  uidelicet Offewilre cum appendiciis suis. Cisen cum molendino, et omnibus appendiciis curie. Datram cum molendinis, et aliis appendiciis suis. Raldinghen, Hergarda, cum omnibus ad eas pertinentibus. Ecclesias quoque predictorum allodiorum uidelicet Offewilre, et Cisen, uillam Lualwire, quam Theodericus dux, comes et marchio, ecclesie uestre contulit; ecclesiam quoque ipsius uille. Patronatum quoque quem habetis in ecclesia de Huchenestorff et Altorfig dederunt nobiles uiri, uidelicet Willelmus, Godiscalus, Pirarhdus, temporibus Walteri abbatis, quod erat obligatum pro quadraginta et duabus libris, quas uos creditoribus persoluistis. Ecclesiam quoque ipsius loci, ecclesiam quoque de Bectinchen. In Marsele duas patellas, quas Girarhdus  nobilis quidam supradicte ecclesie contulit, et tres sedes quas ab heredibus sedecim libris comparastis. Capiulre allodium, quod nobilis quidam eidem ecclesie dedit. Robertus quidam de Frilzdorf, cum coniuge sua Euphemia in Betestorf dedit mansum unum, cum mancipiis. Azelinus de Hetesbach et Hiltirgardis uxor sua dederunt in eadem uilla mansum unum. In Lutura dederunt nouem iugera. Udo de uellespere in Becherdorf dedit dimidium mansum. Idem dedit in Seriechinchem dimidium mansum. Horicus de Gunsinga in Dilgendorf dedit quadrantem unum. Arnoldus de Britenacha, pro anima uxoris sue Lucardis, dedit in Ramelfinga mansum unum. Ouldericus de Inne, cum uxore sua Aidalleida in Marchena dedit mansum unum. Bertrandus  de Bettinga nobilis uir, cum Albiza uxore sua, dedit in Hesseringa mansum et dimidium. Ad Ponteshem mansum et dimidium. Idem dederunt in uilrzdorf dimidium mansum. Idem in Dala tres quadrantes dederunt. ualterus de Hirnesdorf dedit mansum unum in Nouerchinga. Nezel de Latha in Wilre dedit duos mansos, cum silica terra, et silua in pastum porcorum. Walterus de Uchinga dedit dimidium mansum in Runeringua. Giselburgius dedit quadrantem in Walderfinga. Adeleidis de Tannecha dedit dimidium mansum in Direngestorf.

Preterea libertatem a comite Gerardo ecclesie uestre et ministerialibus rationabiliter indultam, et scripto authentico roboratam, uidelicet ut nemini liceat aliquem infra atrium ecclesie, uel aliquem  fratribus seruientem sine iusta causa absque abbatis assensu impetere, nec alicui in rebus ecclesie propriis, uel in ministerialibus aliquid iuris concessit. Ius etiam bannense, quod patres eius tenuerunt in pago Niden, a loco qui dicitur Sucnefwrt, usque Sara fluuium, in pascuis, in siluis, in aquarum decursibus, uiis, inuiis, in exitibus, in redditibus, excepto banno uenario, abbati et fratribus tenore perpetuo tenenda concessit. Familie quoque eiusdem ecclesie nuper libertati dedite, quia in omnibus succurrere temporalibus occupatus non poterat, aduocatos tali conditione preposuit, ut iniurias illius tanquam proprias defendant, nec aliquid ab illa constitutione subscripta extorqueatur. Ter in anno  ascitus ab abbate ad curiam cum uno socio et famulis tribus aduocatus ueniat; quem abbas nocte prima honeste procurabit. Sequenti luce ubi ad placitandum sederint, quidquid iudicio scabionum requisitum fuerit, due partes abbatis erunt, tertia cedet aduocato. Si uero statuto termino, hoc est post Epiphaniam, post octauam Pasche, post solstitium estiuale, aduocatus ad placitandum uenire supersederit, et corrigenda non correxerit, nichil ab abbate seruitii recipiat: in supradictis namque placitis singuli rusticorum singulos obulos pro diurno seruitio dabunt. Ius etiam forense ecclesie concessit. In die Sabbati, quando ad nundinas ante portam . . . plures conueniunt, ubi quidquid iure placitaris ex quacunque impetitione uel forefacto acquisitum fuit,  due partes abbatis, tertia erit aduocati. Adiecit insuper fratribus, ad indumenta comparanda, de foro Tullensi quod iure hereditario pro singulis annis centum solidos et decem octo denarios quos lator in eundo et redeundo expendere debet. Preterea Stephanus et Hedewidis uxor sua, in Gisengen dederunt eidem ecclesie dimidium mansum, qui duobus temporibus duos solidos soluit. Sane noualium uestrorum que propriis manibus aut sumptibus colitis, siue a nutrimentis uestrorum animalium, nullus decimas a uobis presumat exigere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Liceat uobis quoque clericos uel laicos  e seculo fugientes, liberos et absolutos ad conuersionem recipere, et eos sine contradictione aliqua retinere. Prohibemus insuper, ut nulli fratrum uestrorum, post factam in eodem loco professionem, liceat de claustro discedere, nisi arctioris religionis obtentu. Discedentem autem absque communium litterarum cautione nullus audeat retinere. Sepulturam quoque ipsius loci liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati sint, uel interdicti, nullus obsistat; salua tamen iustitia parochialium ecclesiaram, a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu  uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti Regulam prouiderint eligendum.

Decernimus ergo, etc.

    Ego Alexander catholice Ecclesie episcopus.
    Ego Theodoricus Portuensis et Sancte Rufine sedis episcopus.
    Ego Berneredus Prenestinus episcopus.
    Ego Ioannes presbyter cardinalis Sanctorum Ioannis et Pauli tituli Symmachii.
    Ego Cinthyus tit. S. Cecilie presbyter card.
    Ego Hugo presbyter cardinalis tit. S. Clementis.
    Ego Mattheus presbyter cardinalis tit. S. Marcelli.
     Ego Arditio diac. card. S. Theodori.
    Ego Ioannes diac. card. Sancti Angeli.
    Ego Rainerius diac. card. S. Adriani.
    Ego Mattheus Sancte Marie Noue diac. card.
    Ego Paulus diac. Sanctorum Sergii et Bacchi.


Datum Anagnie, per manum Alberti sancte Romane Ecclesie presbyteri card. et cancellarii, Xu Kal. Nouembris, indictione uIII, Incarnationis Dominice anno 1179, pontificatus uero domini Alexandri pape III, anno XXI.



MCDXXXuII. Priuilegium pro Ecclesia Asculana. 
[UGHELLI, Italia sacra, I, 455.]

 ALEXANDER episcopus, seruus seruorum Dei, dilectis filiis RAYNALDO archidiacono, MATTHAEO archipresbytero, et canonicis Esculane Ecclesie, tam presentibus, quam futuris canonice substituendis in perpetuum.

Quoties illud a nobis petitur quod religioni, et honestati conuenire dignoscitur, etc. Eapropter, dilecti in Domino filii, uestris iustis postulationibus clementer annuimus, et canonicam uestram sub B. Petri, et nostra protectione suscepimus, et presentis scripti priuilegio communimus; statuentes, ut quascunque possessiones, etc.




Ad hec auctoritate uobis apostolica indulgemus, quod si aliquid de episcopatu uestro impositionis,  aut in alia bona canonice uestre uiolentiam exercuerint, uel rapinam, et ad secundam, uel tertiam commonitionem uestram presumptricem suam dirigere emendare contempserint, episcopo uestro ipsos ad secundam, uel tertiam requisitionem uestram deuote et humiliter per conuenientia interualla temporis facta uolente, uel non uolente corrigere pax uobis sit de auctoritate uestra in eos interdicti, et excommunicationis sententiam promulgare.

Decernimus ergo, etc.

    Ego Alexander catholice Ecclesie episcopus.
    Ego Hubaldus Ostiensis episcopus.
    Ego Theodinus et Sancte Rufine sedis episcopus
    Ego Henricus Albanensis episcopus.
    Ego Io. Neor. Io. et Pauli presb. card.
     Ego Cintius presb. card. tit. Sancte Cecilie.
    Ego Hugo presb. card. tit. Sancti Clementis.
    Ego Mattheus presb. card. tit. Sancti Marcelli.
    Ego Ardictio diac. card. S. Theodori.
    Ego Gratian. diac. card. SS. Cosm. et Dam.
    Ego Io. diac. card. Sancti Angeli.
    Ego Matth. Sancte Marie Noue diac. card.


Data Anagni per D. Dayfen. S. R. E. subdiaconum, IX Kal. Nou., indict. XIII, Incarnat. Dom. 1179, pontif. uero D. Alexandri pape II, anno XXI.



MCDXXXuIII. Priuilegium pro monasterio S. Apri Tullensi. 
[D. CALMET, Hist. de Lorraine, II, Pr., p. 383.]

 ALEXANDER episcopus, seruus seruorum Dei, dilectis filiis abbati monasterii Sancti Apri Tullensis, eiusque fratribus tam presentibus quam futuris, regularem uitam professis, in perpetuum.

Effectum iusta postulantibus indulgere, et uigor equitatis et ordo exigit rationis, presertim quando uoluntatem petentium et pietas adiuuat et ueritas non relinquit. Eapropter, dilecti in Christo filii, uestris iustis postulationibus clementer annuimus, et prefatum monasterium in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Deum et beati Benedicti Regulam in uestro monasterio statutus esse dignoscitur,  perpetuis ibidem temporibus inuiolabiliter obseruetur. Preterea quascunque possessiones, quecunque bona, idem monasterium in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus, et illibata permaneant. In quibus hec propriis duximus exprimenda uocabulis:

Cellam uidelicet Sancti Petri que est Castinio, cum omnibus possessionibus suis, quam mater ducis Theodorici, Hauidis nomine, et ipse dux Theodericus, et filius eius Simon dux, legitima donatione tradiderunt. Terram etiam bobus uestris excolendam, et pratum subtus cellam, et mancipia utriusque  sexus plurima. uidelicet Gisbertum et Gislebertum, cum omni familia sua, ea scilicet libertate, ut quisquis undecunque de familia uestra in ipsorum ibi terra habitaret, in nullis banno obnoxius esset. Si autem in terra uestra aliqui suorum hominum habitarent, diem unum ad coruadam ducis, si tamen boues haberent, facerent. De cetero ab omnibus exactionibus toto anno degerent immunes. Confirmamus etiam redecimationes ibi totius sui indominicatus, tam in uino, quam in annona; et usum pabuli, aque, silue, quem predicti donatores uobis tradiderunt, sine ulla ad bannum responsione, theloneum nundinarum ibi in festo Sancti Petri ab eisdem uobis collatum, et dimidium sextarium salis de theloneo Noui-castri , quod per annum  singulis feriis quintis ab illo qui theloneum seruat Noui-castri, uobis debet persolui, cum aliis tribus integris sextariis, unum in septimana ante festum Sancti Petri; aliud in septimana ante Natale Domini, tertium in septimana ante diem Dominice Resurrectionis; ut molendinum et allodium suum apud Lifou. Eo pacto ut intercursus fieret uirorum ac mulierum; ita ut si homines uestri mulieribus ipsius ducis in matrimonio se coniungerent, uestre ditioni subigerentur. uillam Bundingam , cum omni integritate, in seruis, ancillis, terris cultis et incultis, pratis, uineis, et molendinis; capellam de castro Castiniaci, cum omnibus pertinentiis suis, et remissionem seruitii, quod ministeriales Noui-castri in festo Sancti Petri, quasi ex debito exigebant; decem  iugera uinee, uinee uestre contigua, que Bertha ducissa, soror karissimi in Christo filii nostri F. illustris Romanorum imperatoris, et filius eius Simon Lotharingie dux et marchio, beato Petro celle Castiniensis legitima donatione tradiderunt; et quod nundine, que in festo Petri circa atrium fiunt in burgo castri, nulla ualeant presumptione transferri. Confirmamus etiam statutum iam dicte celle fundatorum, uidelicet Girardi Flandrensis, Theoderici, Simonis, Matthei, Simonis ducum. Qui pro remedio anime sue, hominibus suis, nobilibus suis, ignobilibus, diuina mediante clementia, concesserunt, ut allodium suum predicte celle Beati Petri libere conferrent, et piscationem in uera fluuio  ad usum fratrum in predicta cella Deo seruientium.  Allodium de Lifol, quod Brocardus miles nobilis, cum uxore sua Bertha, eidem celle contulit, nulla penitus aduocatura retenta. Decimas Longi-campi , pratum quod Foschalprez uulgo uocatur, cum allodio quod Olricus de Monuncourt, sicut in terris, pratis, ubicunque possidebat, cum uxore sua Acelina, predicte celle libere concessit. Allodium quod Guarsilius miles dedit uobis in uadio et sine uadio. Et aliud allodium quod contulit ecclesie uestre Maria Longi-campi, tam in uadio quam sine uadio. Quarterium unum cum manso uno quod dedit uobis Simon miles; allodium in pratis, terris,  siluis, tam in uadio quam sine uadio, quod dedit uobis Ottho de Oleinuilla . Quarterium unum quod Richardus miles dedit uobis in eadem uilla. Quarterium quod dedit uobis Girardus Flandrie apud Roure. Tertiam partem deeimarum in eadem uilla, cum tertia parte decimarum apud uiocourt, in omni usu; quidquid Bertha Barleuille, cum Elizabeth nepte sua, tenebat apud Ramme, in terris, pratis, seruis et ancillis. Quarterium unum, quod predicta Bertha dedit uobis apud S. Paulum, cum allodio quod Boso nepos eius dedit uobis, tam in uadio quam sine uadio. Apud Morel-maison, molendinum ab omni calumnia liberum, et quod possidetis apud Sanctum Paulum. Preterea allodium quod uobis Drogo de Domno-iuliano , in terris,  pratis, siluis, cum sede molendini, in eadem uilla, cum ceteris que possidebat. Sex quarteria et dimidium, que dedit uobis Elizabeth de Castinio, cum duobus quarteriis que possidetis apud Fresne, et sexta parte molendini de uan. Pratum quod dedit uobis Humbertus sacerdos apud uallencourt, cum medio campo, et duobus quarteriis que Richardus miles dedit uobis a Riainuille, et quarterio uno quod dedit uobis Roffredus miles in eadem uilla. Donum etiam possessionis quod Ioffridus de Auzainuiller, cum fratre suo Hugone, in eadem uilla possidebat. Scilicet in pratis, terris, siluis, seruis et ancillis; cum duobus quarteriis que dedit uobis Theodericus Flatarz apud Morincurt, et quarterio uno quod habetis apud Marbache, et uno quarterio quod habetis  apud Parrer; cum aliis quinque que habetis apud Ulmoy; cum alio quod habetis apud Daswel; cum tribus que habetis apud Mandre, et duobus que habetis apud Belmont, cum allodio quod habetis apud Mont, et sedem molendini. Confirmamus insuper pacem et concordiam que facta est in hunc modum inter monachos Sancti Petri de Castinio, et eorum uicarium, ut in decimis et eleemosynis tertiam partem uicarius accipiat, et in oblationibus que ad manum suam uenerint, dum missas celebrauerit; et quidquid de albatis et peris  , et confessionibus ei prouenerit, solus habebit. Statuimus etiam ut concordia que facta est inter monachos Sancti Petri de Castinio et uicarium ecclesie sue de Ulmis, assensu totius capituli Sancti Apri, et Henrici bone memorie  quondam Tullensis episcopi, et Haimonis eiusdem parochie archidiaconi, assensu etiam decani, firma et illibata permaneat. uidelicet ut uicarius tertiam partem omnium decimarum, et tertiam partem totius dotis Ecclesie accipiat, cum tertia parte omnium oblationum, in quatuor precipuis festiuitatibus anni, scilicet Natiuitatis Domini, Pasche, Pentecostes, et S. Remigii, cum medietate omnium eleemosyn. tam mobilium quam immobilium, et in die defunctionis alicuius si seruitium suum habuerit, eleemosyna, sicut dictum est, per medium diuidi debeat. Si autem habere non potuerit, de eadem  eleemosyna, tres ei denarii dabuntur de communi. His itaque uicarius contentus absque omni grauamine super monachos, de proprio iura omnia Ecclesie persoluere debebit. Sane noualium uestrorum, etc., ut in num. 1436, supra.

Datum Anagnie per manum Alberici, S. Romane Ecclesie presbyteri card. et cancell., IX Kal. Dec., ind. XIII, Incarnat. Dominic. 1179, pontific. uero D. Alexandri pape III anno XXI.



MCDXXXIX. Monachis S. Germani Parisiensis concedit »ut si Senonensis archiepiscopus numerum personarum et equitaturarum a sese prefixum in procuratione quam ab eis requirat, excedere forte uoluerit, liberum sit iis quod petatur denegare.« 
[BOUILLART, Hist. de Saint-Germain des Prés, Pr., p. 47.]





MCDXL-XLI. Ad Bartholomeum archiepiscopum Turonensem.---Arguit eum quod ad constitutum terminum non comparuerit, nouasque ei indulget inducias.
[MARTEN., Thes., III, 904.]

ALEXANDER episcopus, seruus seruorum Dei, uenerabili fratri B. [BARTOLOMAEO] Turonensi archiepiscopo apostolice sedis legato, salutem et apostolicam benedictionem.

Sicut felicis memorie predecessor noster Adrianus papa E. [Engebaldo] predecessori tuo mandauit, ut Hugoni quondam Dolensi archiepiscopo de  suffraganeis responsurus, ad sedem apostolicam accederet; ita nos quoque tue fraternitati mandauimus, ut cum dilecto filio nostro Dolensi electo amice componeres, uel in termino quem tibi prefiximus apostolico te conspectui presentares. Tu uero nec ad diem statutum uenisti, nec responsalem mittere studuisti. Et cum tu misisses quemdam nuntium causam tue infirmitatis per eum pretendens, et a nobis inducias usque ad concilium postulans, nec in concilio te presentem exhibere, nec responsales ad agendum instructos destinare curasti. Quia uero predicto electo, qui longam apud nos moram habuit, et plurimas fecit expensas, in sua iustitia deesse non possumus, nec debemus; fraternitati tue  per apostolica scripta mandamus atque precipimus, quatenus cum predicta ecclesia pacifice amicabiliterque componas, aut usque ad proximam Dominicam, qua cantatur Letare Ierusalem  , uel ad plus quando cantatur Ego sum pastor bonus  , plene instructus, per te uel per sufficientes responsales, occasione et excusatione postposita, apostolico te conspectui representes. Quod si tunc non ueneris, nec sufficientes responsales transmiseris; non minus in causa ipsa, quantum ratio patitur, auctore Domino, procedemus. Quia cum tertio inducias tibi dederimus, ampliores non duximus indulgendas,  cum ex hoc altera pars uideatur nimium aggrauata.



MCDXLII. Ad regem Francorum.---Ut controuersiam Dolensem inter et Turonensem ecclesiam componere studeat.
[Ibid. 1, 906.]

Regie magnitudini non credimus esse incognitum qualiter Dolensis Ecclesia, quam recolende memorie Childebertus quondam illustris rex Francorum fundasse dicitur, et magnis possessionibus priuilegiisque dotasse, occasione controuersie quam habet cum Turonensi Ecclesia, grauata sit et attrita, et in spiritualibus et temporalibus plurimum diminuta. Unde quoniam, sicut communis pater dicimur,  communiter sine personarum delectu omnium ecclesiarum iura tenemur illibata seruare; celsitudinem tuam rogamus attentius et monemus, necnon et in remissionem peccatorum iniungimus, quatenus ad desolationem ipsius ecclesie oculo clementiori respiciens, diuini amoris intuitu et consideratione sanctorum, qui eiusdem ecclesie pastores esse dicuntur, uidelicet S. Samsonis, qui Aurelianis; S. Maglorii, qui Parisius; B. Turiaui, qui apud  S. Germanum quiescunt, ut dicitur; inter utramque Ecclesiam per te et per alios pacifice amicabiliterque componere modis omnibus elabores. Occasione namque ipsius discordie possessiones iam dicte ecclesie a baronibus et aliis militibus sunt pro parte inuase maxima; coniugia et alia sacramenta  ecclesiastica nequaquam ibi secundum Deum et statuta canonum disponuntur, et nonnulli frequenter in tertio gradu iunguntur, et uir unus tres habet uxores, et quando alicuius uxor leprosa efficitur, eam dimittit, et aliam contra rationem ecclesiasticam ducit. Si autem compositio fieri nequiuerit, patienter et benigne sustineas, ut Dolensis ecclesia contra Turonensem ordine iudiciario ualeat experiri, ne tantorum malorum causa, quod absit! perhibearis existere, uel nominis tui detractionem possis ob hoc merito sustinere. Sane cum felicis memorie predecessor noster Adrianus papa super hoc scripserit, omittere nec possumus nec debemus, quin eidem Dolensi Ecclesie in suo curemus iure adesse.



MCDXLIII. , archiepiscopo Remensi, mandat, ut »ad Lamen. [al. Laudunensem] et Tornacensem ecclesias accedens, ad opus magistri, qui scholas regat, aliquod restituat beneficium, quod ad illud opus deputatum fuerit antiquitus, aut aliud faciat deputari, ut competentibus stipendiis doctori prouisis, pauperes, qui parentum opibus non iuuentur, per misericordiam Ecclesie doctrinam sibi letentur adesse, ut diuites, qui ecclesiasticis possint utilitatibus deseruire, ab Ecclesia pro studio litterarum longe fieri non cogantur.«






ANNO 1170-1180.



MCDXLIu. Priori Dominici Sepulcri Hierosolymitani et eius successoribus concedit, ut »post archiepiscopos et episcopos inter abbates et priores Hierosolymitani patriarchatus primum locum in conuentibus et officiis ecclesie teneant.« 
[Eug. de ROZIERE, Cartul. du Saint-Sépulcre, 270.]

ALEXANDER, episcopus, seruus seruorum Dei, dilectis filiis priori et fratribus Dominici Sepulcri, salutem et apostolicam benedictionem.

Singulorum dignitates et iura ex iniuncti nobis  officii debito integra tenemur et illesa seruare, et eos maxime, quos obtentu religionis et deuotionis sue speciali caritate diligimus et consideratione ecclesie, cui deseruiunt, exactiori diligentia in iure suo confouere debemus. Quocirca, dilecti in Domino filii, uestris iustis postulationibus benignum indulgentes effectum, apostolica auctoritate statuimus ut tu, fili prior, et successores tui post archiepiscopos et episcopos inter abbates et priores Ierosolymitani patriarchatus primum locum in conuentibus et officiis ecclesie in perpetuum teneatis, quemadmodum priores alii, qui te precesserunt, ipsum tenuisse noscuntur, non obstante eo quod quidam, qui priores dici solebant, nunc, mutato nomine, abbates uocantur; quominus in hac parte consuetus honor tibi  et tuis successoribus conseruetur.

Data Tusculani, II Idus Nouembris.



MCDXLu. Abbatibus Templi Domini, de Monte Sion, de ualle Iosaphat, et priori Montis Oliueti precipit, ut »in precipuis solemnitatibus ecclesiarum, si forte Hierosolymitanus patriarcha absens sit uel infirmus, aut si ecclesia Hierosolymitana uacauerit, priorem eiusdem ecclesie cum fratribus ad sollemnem processionem recipiant, et in ecclesiis sollemnem missam uice patriarche eos [cantare] permittant. 
[Ibid., 269.]

ALEXANDER, episcopus, seruus seruorum Dei, dilectis filiis Templi Domini, de Monte Sion, de ualle Iosaphat abbatibus et priori Montis Oliueti eorumque  fratribus, salutem et apostolicam benedictionem.

Quantum uniuersis ecclesiasticis uiris, et his maxime, qui sub religionis habitu Domino famulantur, expediat statutis apostolice sedis deferre, prudentiam uestram decet diligenter attendere, et statuta eadem sine contradictione qualibet obseruare, ut sic ueri possitis filii comprobari, cum matris uestre constitutionibus filiali curaueritis subiectione deferre. Inde est quod uniuersitatem uestram per apostolica scripta monemus, mandamus atque precipimus quatenus in precipuis solemnitatibus ecclesiarum uestrarum, si forte Ierosolymitanus patriarcha absens sit uel infirmus, aut si ecclesia Ierosolymitana uacauerit, priorem eiusdem ecclesie,  qui pro tempore fuerit, cum fratribus suis ad solemnem processionem, sicut in nostro priuilegio continetur, sine contradictione recipiatis, et in eisdem ecclesiis solemnem missam uice patriarche eumdem priorem et fratres suos, omni occasione et excusatione postposita, [cantare] permittatis. Si uero, quod non credimus, in hac parte statuta nostra contempseritis adimplere, noueritis uos indignationem beati Petri et nostram grauiter incursuros, et de presumptione uestra digne ultioni subiiciendos.

Data Tusculani, Idibus nouembris.



MCDXLuI. Abbati S. Dionysii eiusque successoribus asserit ius distribuendarum ecclesie S. Pauli prebendarum. 
[DOUBLET, Hist. de Saint-Denis, 506.]


ALEXANDER episcopus, seruus seruorum Dei, dilecto filio abbati Sancti Dionysii, salutem et apostolicam benedictionem.

Ea que iudicio uel compositione amicabili terminantur in suo debent robore et stabilitate manere, et ne alicuius presumptione temeraria in posterum in scrupulum recidiue contentionis deueniant, apostolice firmitatis est patrocinium adhibendum. Cum autem inter predecessores tuos et canonicos ecclesie S. Pauli, qui iurisdictioni Ecclesie uestre subesse noscuntur, super donatione et inuestitura prebendarum ipsius ecclesie Sancti Pauli contentio  mota fuerit, et usque ad hec tempora remanserit indecisa, tandem iidem canonici iuri suo, si quod tam in donationibus quam inuestituris prebendarum ipsarum habebant, sicut ex scripto magnarum et religiosarum personarum sigillis munito nobis innotuit, omnino renuntiantes liberam potestatem prebendas eiusdem ecclesie dandi et inuestituras exinde faciendi, pari uoto et unanimi uoluntate, tibi et successoribus tuis perpetuis temporibus concesserunt. Quod utique ratum et firmum habentes auctoritate apostolica confirmamus, et presentis scripti patrocinio communimus. Statuentes, ut nulli omnino hominum liceat hanc paginam nostre confirmationis infringere, uel ei aliquatenus contraire. Si quis autem hoc attentare presumpserit, indignationem  omnipotentis Dei, et beatorum Petri et Pauli apostolorum eius, se nouerit incursurum

Datum Tusculani, decimo tertio Kal. Ianuar.



MCDXLuII. 
[Ibid., p. 507.]

Abbati monachisque S. Dionysii concedit ut nulli archiepiscopo uel episcopo aut aliis personis ecclesiasticis sit licitum fratres eorum, siue priores cellarum sint, aut in cellis siue uillarum custodiis, uel alibi ubicunque morentur, preter Romanum pontificem uel eius legatum, ab officiis diuinis suspendere, aut interdicti uel excommunicationis sententia condemnare.



ANNO 1171-1180.



MCDXLuII bis. K, illustrem Sweorum et Gothorum regem, episcopos et nobilem uirum ducem, uniuersumque clerum et populum per Gothiam constitutos ad seruandas leges maritales, colendos sacerdotes dandasque decimas hortatur. Monet, ne »exheredatis legitimis filiis bona omnia ecclesiis derelinquant,« neue »homines, in potatione et ebrietate occisos, quasi sanctos more infidelium uenerentur.« Remittit iis »quadragesimam, que est ante festum S. Michelis, excepta sexta feria.« Gratias agit, quod se »in multis necessitatibus suis per Richardum presbyterum uisitauerint.« 
[LILIEGREN, Dipl. Suecan., I, 61].


ALEXANDER episcopus, seruus seruorum Dei, carissimo in Christo filio K[ANUTO] illustri Sueuorum et Gothorum regi, et uenerabilibus fratribus episcopis et dilectis filiis, nobili uiro duci et uniuerso clero et populo per Gothiam constitutis, salutem et apostolicam benedictionem.

Aeterna et incommutabilis diuini consilii prouidentia sacrosanctam Romanam Ecclesiam omnium ecclesiarum omniumque fidelium caput, matrem et magistram esse constituit et super catholice et Christiane fidei petram protinus nascentis erexit, dicente Domino ad Petrum: Tu es Petrus et super hanc petram edificabo Ecclesiam meam, et porte inferi non preualebunt aduersus eam, et tibi dabo claues  regni celorum . Huic enim apostolorum principi in cuius cathedra, licet immeriti, presidemus, omnes oues suas indistincte et principaliter Dei Filius pascendas commisit. Ut quicunque de ouili Christi sunt Petri magisterio et doctrine subiaceant, pro cuius fide specialiter rogasse se perhibet, dicens: Ego pro te rogaui, Petre, ut non deficiat fides tua; et tu aliquando conuersus confirma fratres tuos . Unde quoties de articulis fidei uel institutionibus ecclesiasticis dubitatur, ad predictam Romanam Ecclesiam tanquam ad matrem et magistram fidei Christiane confidenter recurritur, cuius est teneros in fide populos uerbo Dei pascere, instruere et confirmare, sine qua fide  uidelicet, testante Apostolo, impossibile est placere Deo . Inter cetera uero ipsius Redemptoris omnium instituta, legem matrimonii in ipsis humane creationis exordiis per seipsum instituere uoluit, et uxorem non de alia materia, sed de ipsa primi hominis sui costa formauit, ostendens unum utriusque corpus carnemque futuram. Quod postmodum in spiritu Adam ipse cognoscens pronuntiauit, dicens: Hoc nunc os de ossibus meis et caro de carne mea .---Propter hanc relinquet homo patrem et matrem, et adherebit uxori sue; et erunt duo in carne una . Quod postea Dei Filius in substantia nostre mortalitatis apparens apertius demonstrauit, et uerbis suis que, celo et terra transeunte non transient, docuit dicens: Non licet  uiro dimittere uxorem suam excepta causa fornicationis; quod si, illa dimissa, aliam, illa superstite, duxerit, uocabitur adulter, et de uxore similiter . Quod latius doctrina apostolica docet, et manifestius representat, que uirum plures uxores simul aut mulierem plures uiros habere nulla ratione permittit. Ideoque non licet uiuente uxore etiam propter fornicationem dimissa, aut uiuente uiro, alium uel alium ducere, quia qui hoc fecerit manifeste adulterari conuincitur. Propterea, karissimi filii, fugite fornicationem, quia fornicatores et adulteri, testante Apostolo, regnum Dei non possidebunt. Habet quoque ecclesiastica institutio ut, mortua uxore, ullam de consanguinitate defuncte uxoris uir ducat uxorem; et defuncto  uiro nullum de consanguinitate defuncti superstes mulier in uirum suscipiat, quia ex hoc sine dubio crimen incestus committitur, ubi nulla dispensatio adhiberi. Quod et de sponsa et nondum a uiro, morte aut aliis causis prepedientibus, cognita, ratione honestatis similiter custoditur.

Preterea episcopos, sacerdotes, monachos, aliosque uiros religiosos attentius honorari oportet, quos Dominus uerbo suo docuit honorandos, dicens: Qui uos audit, me audit; qui uos spernit me spernit , et qui uos tangit, tangit pupillam oculi mei. Unde qui eos persequuntur et eorum bona diripiunt uel inuadunt, Christum procul dubio persequuntur, et sacrilegii crimen eorum bona inuadendo uel diripiendo committunt; ualde enim  iniquum est, et ingens sacrilegium est quecunque pro remedio peccatorum uel pro salute aut requie animarum unusquisque ecclesie aut religioso loco contulerit uel certe reliquit, ab iis maxime quibus seruare conuenit, id est Christianis et Dominum timentibus hominibus, et presertim a principibus et magnatibus regionum, preripi, uel auferri, aut in domesticos et proprios usus transferre, cum laicis quantumlibet religiosis de ecclesiasticis facultatibus aliquid disponendi nulla prorsus sit attributa facultas. Decimas autem lex tam Noui quam ueteris Testamenti sacerdotibus aliisque ecclesiarum ministris docet esse reddendas, dicente Domino: Afferte omnem decimationem in horreum  meum, ut sit cibus in domo mea . Deus enim qui dignatus est totam dare decimam, dignatus est a nobis accipere non sibi, sed nobis sine dubio profuturam. Quoniam qui de bonis suis decimas fideliter dederint, et terrena poterunt et celestia promereri et bonis omnibus abundabunt Si quando enim fames uel penuria, uel rerum egestas opprimit mundum, sciatis ex ira Dei mei sine dubio prouenire, qui se in ministris suis, si decimas non accipiat, conqueritur defraudari. Et hec est, testante doctore egregio Augustino: »Iustissima Domini consuetudo ut qui illi decimam non dederint, ad decimam postea reuertantur« Unde si uultis a Deo uobis premium comparare, aut peccatorum indulgentiam promereri, reddite  decimas et de nouem partibus eleemosynam Domino persoluatis. Ad hec nuntiatum nobis est quod sunt aliqui inter uos qui, exheredatis legitimis filiis, bona sua omnia ecclesiis derelinquunt, quod quidem nullo iure permittitur; sed qui habet filios duos, si uult, alterum faciat Christum, dimidiam Ecclesie relinquendo. Qui habet tres, faciat tertium Christum, et sic in ceteris, quoniam Ecclesia, exheredatis filiis, recipere totum non debet, quod nimirum fratres, uel sorores, fratribus uel sororibus pretermissis, facere possunt, ut sine filiis decedentes, totum ecclesiis derelinquant.

uiris autem in captiuitate a paganis uel Christianis deductis, non licet eorum uxoribus, aliis,  illis uiuentibus, copulari. Quod si copulate fuerint, uiris prioribus quandocunque de captiuitate redeuntibus sine ulla questione reddantur, alioquin adulterii crimine quandiu cum secundis fuerint, postquam priores uiros uiuere nouerint, maculantur. Denique quiddam audiuimus, quod magno nobis fuit horrori, quod quidam inter uos sunt qui diabolica fraude decepti, hominem quemdam in potatione et ebrietate occisum quasi sanctum, more infidelium, uenerantur, cum uix etiam pro talibus in suis ebrietatibus interemptis orare permittat Ecclesia. Dicit enim Apostolus quoniam ebriosi regnum Dei non possidebunt . Unde a potationibus et ebrietatibus, si regnum Dei habere desideratis, uos continere oportet, et hominem  illum de cetero colere in periculum animarum uestrarum nullatenus presumatis. Cum etiamsi signa et miracula per eum plurima fierent, non liceret uobis pro sancto absque auctoritate Romane Ecclesie eum publice uenerari. Sed in his omnibus que prediximus et aliis que ad salutem uestram pertinere noscuntur, tales uos exhibere, curetis ut bona temporalia et eterna a Deo bonorum omnium retributore consequi mereamini. Si autem ea que dicta sunt, custodire, auctore Domino, uolueritis, et in aliis uirtutum operibus ambulare, nos de Christi misericordia et auctoritate, et potestate beatorum Petri et Pauli apostolorum eius confidentes, quadragesimam que est ante  festum sancti Michelis uobis remittimus, excepta sexta feria, quam pro reuerentia crucis Christi in ieiuniis et aliis bonis operibus debetis attentius uenerari. Super uisitatione uestra qua nos in multis necessitatibus uestris et Ecclesie per Richardum presbyterum et alium socium suum latores presentium uisitastis, gratiarum uobis reddimus actiones, et presbyterum qui pro uobis ad sedem apostolicam ueniendo plurimum laborauit, uobis attentius in Domino commendamus.

Datum Tusculani II Non. Iulii.



MCDXLuIII. Ad monachos S. Sauini.---Ut obedientes sint abbati. 
[MARTEN., Thesaur., I, 457.]


ALEXANDER episcopus, seruus seruorum Dei, dilectis filiis uniuerso capitulo Sancti Sauini, salutem et apostolicam benedictionem.

Quanta sit obedientie uirtus, primi hominis lapsus declarat, qui cum esset in suprema beatitudine positus, per inobedientie uitium de gloria cecidit in miseriam, et de incomparabili bono in uallem deiectus est lacrymarum. Ne autem de inobedientie possitis uitio argui, aut merito reprehendi, qui obedientie debetis uirtute esse ornati, uniuersitati uestre  per apostolica scripta precipiendo mandamus, quatenus dilecto filio nostro abbati uestro, tanquam spirituali patri, et animarum uestrarum rectori, debitam in omnibus obedientiam et reuerentiam impendatis, et in his que de su . . . monitis et mandatis eius humiliter et deuote parentes, ad cultum religionis, custodiam claustri, et obseruantiam ordinis, feruenter et unanimiter intendatis; ita quod de obedientie uirtute, apud Deum et homines possitis commendabiles apparere, et Conditori uestro dignum et acceptum sacrificium laudis et orationis offerre. Si qui autem uestrum eidem abbati rebelles et inobedientes exstiterint, sententiam quam ipse in eos propter hoc canonice tulerit, auctore Domino, ratam et firmam habebimus.

 Datum Tuscul., u Kal. Aug.



MCDXLIX. Canonicorum S. Reguli legem confirmat, ut Canonici qui per sex menses in anno ecclesie non seruierint, non obtenta licentia, uiginti tantum solidos de prebendis suis recipiant. 
[uie de sainte Rieule, 398, teste Brequigny, Table chronol., III, 537.]




MCDL. Ad archiepiscopum Auxitanum, et abbatem Massiliensem.---Ut monachis inobedientibus penitentiam congruam imponant. 
[MARTEN., Thesaur., I, 458.]


ALEXANDER episcopus, seruus seruorum Dei, uenerabili fratri Auxitano archiepiscopo, apostolice sedis legato, et dilecto filio abbati Massiliensi, salutem et apostolicam benedictionem.

Ad audientiam apostolatus nostri peruenit quod cum monachos Sancti Sauini excommunicationi decreuerimus subiacere, pro restitutione quartarum illarum ecclesiarum, que uenerabili fratri nostro Bigorritano episcopo, contra monasterium eorum fuerant auctoritate felicis memorie Eugenii pape adiudicate, ipsi post excommunicationem diuina celebrare officia presumpserant, et indesinenter presumunt, non attendentes quomodo instar sacrilegii est apostolicis contraire statutis; ideoque  uobis per apostolica scripta mandamus atque precipimus, quatenus si res ita se habet, qui magis culpabiles sunt, ad monasterium Massiliense, ut ibi penitentiam agant de tanto excessu, occasione et appellatione cessante, mittatis, aliis uero qui magis idonei sunt, penitentiam congruam imponentes, ipsos tandiu faciatis a celebratione missarum cessare, quandiu excommunicati cantasse noscuntur.

Datum Tuscul., X Kal. Octob.



MCDLI. Ad Rotrodum Rothomagensem archiepiscopum. 
[Gilberti Foliot epist. ed. GILES, II, 78.]

 Quia quesitum est a nobis ex parte tua, si liceat tibi eos qui excommunicationis uinculo ab episcopis, aut suffraganeis tuis fuerint innodati, et ad audientiam tuam appellant, absoluere antequam steterint tuo iudicio: inquisitioni tue presentibus litteris respondemus, quod si post appellationem inter eos sententia excommunicationis est promulgata, absolutione non indigent, cum sententia post appellationem lata neminem ligare possit. Si autem ante appellationem fuerint excommunicati, ante ingressum cause, recepto ab eis iuramento, secundum ecclesie consuetudinem debes eos absoluere, nisi episcopo a quo fuerunt excommunicati, in hac parte uolueris deferre, et eos ad ipsum absoluendos remittere. Cum autem ab episcopo uel a te fuerint  absoluti, causam audire debes et eam fine debito terminare: quia nec excommunicati ante absolutionem sunt audiendi, nec causa ad eos a quibus est appellatum, debet aliquatenus remitti.

Datum Tusculani, u Idus Octobr.



MCDLII. Priuilegium pro monachis S. Benedicti Sublacensis. 
[MARGARINI, Bull. Casin., II, 196.]

ALEXANDER episcopus, seruus seruorum Dei, dilectis filiis uniuersis fratribus S. Benedicti Sublacensis, salutem et apostolicam benedictionem.

Iustis petentium desideriis facilem nos conuenit  prebere consensum, et uota que a recto rationis tramite non discordant, effectu prosequente complere. Eapropter, dilecti in Domino filii, uestris iustis postulationibus annuentes, apostolica uobis auctoritate concedimus, ut si quando Simonem abbatem uestrum et illos qui ei successerint bona monasterii dilapidare uideritis; si commoniti desistere forte noluerint, ad sedem apostolicam reclamandi, et ea que ad incommodum monasterii pertinent, indicandi, facultatem liberam habeatis, neque abbati uestro ullo tempore liceat aliquem uestrum, occasione ista in compedibus ponere, aut aliqua iniusta grauamina irrogare, salua tamen in omnibus beati Benedicti Regula, et monastici ordinis disciplina.

 Statuimus ergo ut nulli omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Dat. Tusculani, Idibus Octobris.



ANNO 1175-1180.



MCDLIII. Ad Raynerium Salernitanum archiepiscopum.
[MANSI, Concil., XXII, 381.]

 Ad hec licet consuetudo illa non sit rationi consona, secundum quam clericus, si a Kalendis Martii usque ad Kalendas Nouembris decesserit, totum fructum beneficii, quem deberet anno illo percipere, pro uoluntate sua largitur: quia tamen in multis ecclesiis obseruatur, satis eam in archiepiscopatu tuo poteris tolerare, presertim si clericus in decessu suo grauetur debitis. Et illud est omnino rationi contrarium, ut unus clericus in una uel in diuersis ecclesiis archidiaconatum et cantoriam uel decanatum obtineat, cum singula officia que sunt in ecclesiis. assiduitatem exigant [personarum] prestari.



MCDLIu. Locum de Misericordia Dei Fulberto eremite confirmat. 
[Gall. Christ. nou., XII, Instr., 55.]


ALEXANDER episcopus, seruus seruorum Dei, dilecto filio fratri FULBERTO, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant, effectu prosequente complere. Eapropter, dilecte in Domino fili, tuis iustis postulationibus grato concurrentes assensu, donationem loci qui Misericordia Dei uocatur, ab Hugone  de Acriuilla et Heimoris, et Reinaldo Pelotini, et Fecelino Bodini, tibi tuisque successoribus rationabiliter factam, scripto authentico uenerabilis fratris nostri Guillelmi tunc Senonensis, nunc uero Remensis archiepiscopi, apostolice sedis legati, roboratam, sicut tu eumdem locum iuste possides et quiete, tibi tuisque successoribus auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc pagiuam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, Xu Kal. Ian.



ANNO 1180.



MCDLu. Institutionem Canonicorum ordinis Sancti Augustini in abbatia Cisoniensi et omnia ipsorum bona confirmat. 
[D'ACHERY, Spicil., II, 882.]

ALEXANDER episcopus, seruus seruorum Dei, dilectis filiis ANSELMO abbati Ecclesie Sancti Callixti Cisoniensis, eiusque fratribus tam presentibus quam futuris regularem uitam professis.

Cum sitis regularem uitam, Domino inspirante, professi, paci uestre paterna consideratione prospicimus,  et ne possitis malignorum uexationibus fatigari, apostolicum uobis patrocinium exhibemus. Eapropter, dilecti in Christo filii, uestris iustis postulationibus clementer annuimus, et predictam Ecclesiam Sancti Calixti, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus. In primis siquidem statuentes, ut ordo canonicus, qui in Ecclesia uestra per bone memorie Rainaldum quondam Remensem archiepiscopum secundum Regulam beati Augustini, et institutionem fratrum Ecclesie Beati Dionysii Remensis institutus dignoscitur, perpetuis ibidem temporibus inuiolabiliter obseruetur. Preterea  quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum in quo Ecclesia uestra sita est, cum decimis et liberis hospitibus, ita quod super eos nullus aduocationem habeat. Ecclesiam grangiam et terram de Louilio cum integritate decime et hospitum totius uille, nemus prebendarum, Malum Alnetum; nemus quod dicitur Salrugretum et possessionem eiusdem uille et Cisonii in terra arabili,  pratis, siluis, maresco et aquis, sicut ab antiquo possedit; cursum quoque fontis de Burgella, quem ecclesia potest ducere per necessaria sua absque alicuius prohibitione; ecclesiam de Ask cum integritate decime, terra arabili, hospitibus et manso presbyterii; ecclesiam de Baisui cum integritate decime, grangia et hospitibus; ecclesiam de Canfen cum integritate decime et hospitibus; ecclesiam de Bouines cum integritate decime, tam in terra et curte Beati Amandi, quam in aliis terris; Ecclesiam de Gruison cum integritate decime; ecclesiam de Genes cum integritate decime et manso et grangia; ecclesiam de Corberiu; ecclesiam de Suminio cum integritate decime et terragio totius uille, hospitibus, et libero manso; capellam de  Gornen cum integritate decime et terragio; curtem de Belrepaire cum nemoribus, aquis, maresco, uiuario, terra arabili; curtem de uitri cum terragio, hospitibus, et eo iure quod habetis in redditibus et decimis eiusdem uille; ecclesiam de Cheren; ecclesiam de Lis; ecclesiam de Tofles; capellam de Hertelerga; curtem de Crespellanis cum terragio, hospitibus et tota uilla, ita quod in ipsa nullus, nisi solus abbas, iustitiam uel aduocationem exerceat; domum lapideam in monticulo Tornacensi, ut redditus ipsius usibus infirmorum ecclesie perpetuo deputentur; domos de Messines, quinque solidos quos comes Flandrensis soluit pro Arboreta.

Sane noualium uestrorum que propriis manibus  uel sumptibus colitis, siue de nutrimentis uestrorum animalium nullus a uobis decimas exigere uel extorquere presumat. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Sepulturam quoque ipsius loci liberam esse deernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Prohibemus insuper ut nulli fratrum uestrorum post factam in eodem loco professionem, nisi arctioris religionis obtentu, absque abbatis sui licentia fas sit de  claustro discedere; discedentem uero absque communium litterarum cautione nullus audeat retinere Liceat quoque uobis clericos uel laicos e seculo fugientes, liberos et absolutos ad conuersionem recipere, et eos sine contradictione aliqua retinere. Interdicimus etiam ne episcopo uel archidiacono liceat in uos uel ecclesias uestras sine manifesta et rationabili causa excommunicationis uel interdicti sententiam ferre, seu uos nouis et indebitis exactionibus fatigare. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei  timorem et beati Augustini Regulam prouiderint eligendum.

Preterea nichilominus arctius interdicimus, ne episcopo, archidiacono uel eorum ministerialibus canonicis, seu clericis aliis pro confirmatione, inthronizatione uel pro benedictione abbatis uestri palefridum, cappam sericam, aut quidquam aliud, facultas uel licentia pateat a uobis obtentu cuiuslibet consuetudinis exigendi. Si uero pro his a uobis quidquam exegerint, cum detestabile sit et obuium rationi, libere uobis liceat eis quod postulauerint, denegare. Ad hec paci et tranquillitati uestre paterna sollicitudine prouidere uolentes, auctoritate apostolica prohibemus, ut infra clausuram locorum uestrorum nullus uiolentiam, uel rapinam seu furtum  facere, uel homines capere aut interficere audeat.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostram constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat,  reamque se diuino iudicio existere de perpetrata iniquitate cognoscat, et a sacratissimo corpore ac sanguine Domini Dei ac Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Alexander catholice Ecclesie episcopus.
    Ego Hubaldus Hostiensis episcopus
    Ego Theodinus Portuens. et S. Rufine sedis episcopus.
    Ego Hugo presbyter cardinalis tituli S. Clementis.
     Ego Mattheus presbyter cardinalis tituli S. Marcelli.
    Ego Ardicio diaconus cardinalis S. Theodori.
    Ego Rainerius diac. card. S. Georgii ad uelum aureum.
    Ego Gratianus diac. card. SS. Cosme et Damiani.
    Ego Ioannes diaconus cardinalis S. Angeli.
    Ego Ramerius diaconus cardinalis S. Adrian.
    Ego Mattheus S. Marie Noue diaconus cardinalis.
    Ego Paulus SS. Sergii et Bacchi diaconus cardinalis.


Datum uelletrii, per manum ALBERTI S. Romane  Ecclesie presbyteri card. et cancellarii, Iu Id. Ianuarii, indictione XIII, Incarnationis Dominice an. 1179, pontificatus uero domini Alexandri pape III, anno XXI.



MCDLuI. Monasterii S. uictoris protectionem suscipit et eius priuilegia confirmat. 
[Saint-uictor en Caux, 38, teste Bréquigny, Table chronol., III, 552.]




MCDLuII. Ad archiep. et episc. Sardinie.---Pro monasterio Casinensi. 
[De TOSTI, Storia di Monte-Casino, II, 208.]

ALEXANDER episcopus, seruus seruorum Dei, uenerabilibus  fratribus archiepiscopis et episcopis Sardinie, in quorum episcopatibus sunt ecclesie monasterii Casinensis, salutem et apostolicam benedictionem.

Audiuimus, et audientes uenementi sumus admiratione commoti, quod quidam uestrum decretorum nostrorum contemptu, que in concilio nuper edidimus, priuilegia, que prescripto monasterio apostolica sedes indulsit, nituntur infringere, et contra libertatem illam quam in ecclesiis suis, et earumdem ecclesiarum clericis de indulgentia eiusdem sedis hactenus prescriptum monasterium habuit, uenientes, clericos ipsos cogere uolunt, ut eis obedientiam iureiurando, promittant et ad ipsorum synodum ueniant; et non solum ipsis, sed etiam prescriptis  ecclesiis diuina officia interdicunt, oleum sanctum, et chrisma eis denegant, et prohibent hominibus et seruis earumdem ecclesiarum, decimas ibi dare, cum in eis ad diuina semper officia conueniant, et in eis etiam baptizentur. Quoniam igitur decreta nostra sedis apostolice priuilegia non infringunt, nec eisdem priuilegiis in aliquo derogant, fraternitati uestre mandamus atque precipimus quatenus oleum sanctum, et chrisma ecclesiis supradicti monasterii largientes, nullus omnino uestrum contra priuilegia prescripti monasterii, aut libertatem ecclesiarum, et clericorum suorum hactenus obseruatam uenire presumat, sed potius tenorem priuilegiorum ipsorum, omni occasione et contradictione  cessante, inuiolabiliter obseruetis. Certum habentes quoniam si quis secus facere tentauerit, nostram indignationem poterit formidare. Nos enim sustinere nolumus, nec debemus, quod monasterium ipsum quomodolibet minuatur iure et libertate sua,

Datum uelletri, u Kalendas Martii.



MCDLuIII. Priuilegium pro Ecclesia Monopolitana, 
[UGHELLI, Italia sacra, I, 965.]

ALEXANDER episcopus, seruus seruorum Dei, uenerab. fratri STEPHANO Monopolitano episcopo, eiusque successoribus canonice substituendis in perpetuum.

 Ex iniuncto nobis apostolatus officio fratres et cepiscopos nostros, tam uicinos quam longe positos sincero cordis affectu diligere debemus, et Ecclesiis in quibus Domino militare noscuntur, suam dignitatem, et iustitiam conseruare. Aequum tamen et rationabile est, ut qui B. Petro, eiusque uicariis deuotiores esse noscuntur, et S. R. E. patrocinio cupiunt confoueri, eiusdem pie matris uberibus foueantur, et in suis rationabilibus petitionibus exaudiantur. Quapropter uen. in Christo frater episcopi, tuis iustis postulationibus clementer annuimus, et Monopolitanam Ecclesiam, cui auctore Deo preesse dignosceris, que iuris et proprietatis B. Petri apostoli existit, ad exemplar predecessorum nostrorum felicis memorie Urbani,  Paschalis, Calixti, Honorii et Eugenii Romanorum pontificum sub eiusdem apostoli tutela et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona, eadem Ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant; in quibus hec propriis duximus exprimenda uocabulis.


.

Nec non libertates a Romanis pontificibus, et regibus, atque principibus Monopolitane Ecclesie  indultas, sicut de antiqua consuetudine predecessores tui habuisse noscuntur, et ut canonice possides, et quiete tibi tuisque successoribus auctoritate apostolica confirmamus. Statuimus quoque ut eadem Ecclesia nulli alii preter apostolicam sedem subiectionis reuerentiam debeat. Te igitur, tuosque successores huius libertatis gratia perfruentes sub solius apostolice Sedis obedientia perpetuo manere decernimus. Obeunte uero te nunc eiusdem ciuitatis episcopo, uel tuorum quolibet successorum clero populoque Monopolitano facultas sit, remota omni prauitate, antistitem canonice eligendi. Electus autem ad Romanum pontificem consecrandus accedat. Decernimus ergo, etc. Cunctis, etc. Amen.

     Ego Alexander episcopus catholice Ecclesie.
    Ubaldus Ostiensis episc.
    Theodinus Portuensis et Sancte Rufine sedis episc.
    Berneredus Prenestinus episc.
    Ioannes presb. card. SS. Ioan. et Pauli eccli. Pammachii.
    uiuianus presb. card. S. Stephani in Celio monte.
    Cynthius presb. card. ecclesie Sancte Cecilie.
    Laborans presb. card. S. Marie Trans Tib. Callixti.
    Hugo presb. card. S. Clementis.
    Iacobus diaconus card. S. Marie in Cosmedin.
    Rainerius diac. card. S. Georgii ad uelum aureum.
     Ioannes diaconus card. Sancti Angeli.


Datum uellet. per manum Alberti S. R. E. presb. card. et cancellarii, Iu, Kal. Martii ind. XIII, Incarnat. Dominice anno 1180, pontificatus uero D. Alexandri Pape III, anno XXI.



MCDLIX. 
[PERARD, Recueil de pièces pour seruir à l'hist. de Bourgogne, p. 255.]

Petente abbate et capitulo Cisterciensi statuit ut nulli fratrum sine eorum licentia fas sit de claustro discedere, discedentem uero absque communium litterarum cautione nullus audeat recipere.



MCDLX. Ad Omnibonum ueronensem et Mantuanum episcopos.---Compellant T. ut Nogariam curtem monachis Nonantulanis, restituat. 
[TIBABOSCHI, Storia di Nonantola, II, 238.]


ALEXANDER episcopus, seruus seruorum Dei, uenerabilibus fratribus O[MNIBONO] ueronensi et Mantuano episcopis, salutem et apostolicam benedictionem.

Dilectorum filiorum nostrorum abbatis et fratrum cenobii Nonantulani transmissa nobis conquestio patefecit, quod nobilis uir T. parochianus tuus, frater ueronensis, curtem Nogarie ad monasterium suum spectantem inuadere, ac in sue salutis  periculum detinere presumit. Cum igitur iura prescripti monasterii tanto fortius defensare teneamur, quanto ipsius cura nobis specialius noscitur imminere, fraternitati uestre per apostolica scripta mandamus atque precipimus, quatenus prenominatum T. sollicite moneatis, et ecclesiastica seueritate appellatione remota cogatis, ut memoratis fratribus prescriptam curtem dimittat pacifice possidendam, uel in presentia uestra plenam iustitiam facere non moretur.

Datum uelletri, uII Idus Aprilis.



MCDLXI. B[artholomeo], archiepiscopo Turonensi, apostolice sedis legato, scribit, cum persuasum habuerit, eum »proxima Dominica, qua cantatur Letare Ierusalem , uel Ego sum pastor bonus« . Ad sese accessurum,nuntium eius uenisse. Addit se Ludouici Francorum regis et Philippi regis precibus adductum »usque ad proximum festum B. Martini  licet non sine multo et graui onere R. electi Dolensis, apud se per annum et amplius exspectantis, terminum prolongare,« quo accedere eum iubet.
[MARTEN., Thesaur. Anecdot., III.---Cf. supra epist. 1440.]





MCDLXII. Ad capitulum Ecclesie Bremensis.---Quod laici ad eligendum archiepiscopum non sint admittendi. 
[LAPPENBERG, Hamburg. Urkund., I, 215.]

ALEXANDER episcopus, seruus seruorum Dei, dilectis filiis, decano preposito et capitulo Bremensis  Ecclesie, salutem et apostolicam benedictionem.

Relatum est auribus nostris, quod cum laici quidam et clerici electionis antistitis uestri se ipsos indiscrete aliquando interponant, non potest eo modo quo debet ipsa interdum electio celebrari. Ideoque quorum sit electio, scripto nobis quesistis apostolico intimari. Presentibus ergo litteris innotescat quod licet in electionem pontificis fauor principis debeat assensusque requiri; ad electionem tamen laici admitti non debent. Sed electio est per canonicos ecclesie cathedralis et religiosos uiros, qui in ciuitate sunt et diecesi, celebranda. Nec tamen ita hoc dicimus, quod religiosorum contradictio canonicorum obuiaret. Si ergo laici se uoluerint talibus immiscere, illius canonis memores  existentes in quo dicitur: Docendus est populus, non sequendus, illis exclusis in electione concorditer et canonice procedatis.

Datum Tusculani, III Kal. Iulii.



MCDLXIII. Priuilegium pro Ecclesia Cabilonensi. 
[Gall. Chris. nou., Iu, instr., 243.]

ALEXANDER episcopus, seruus seruorum Dei, dilectis filiis GALTERO decano Cabilonensis ecclesie, eiusque fratribus, tam presentibus quam futuris canonice substituendis in perpetuum, salutem et apostolicam benedictionem.

Cum nobis sit, quanquam immeritis, omnium Ecclesiarum cura commissa, officii nostri debito  congruit pro uniuersarum Ecclesiarum statu satagere, et ut esse possint a malignantium impugnatione secure, eas patrocinio apostolico communire. Eapropter, dilecti filii in Domino, uestris iustis petitionibus clementer annuimus, et prefatam Cabilonensem Ecclesiam, in qua diuino mancipati estis obsequio, sub B. Petri et nostra protectione suscipimus, et presentis scripti priuilegio communimus, statuentes, ut quascunque possessiones, quecunque bona eadem ecclesia impresentiarum possidet iuste et canonice, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipsci, firma uobis, uestrisque successoribus, et illibata permaneant,  in quibus hec propriis duximus exprimenda uocabulis.

Ecclesiam de Fontanis cum decima terrarum quas ibi habetis, ecclesiam Sancti uincentii de Bragniaco cum decima et aliis pertinentiis suis, ecclesiam Sancti Georgii de Dalmariaco cum pertinentiis suis, ecclesiam de Bragniaco iuxta uerdunum cum decima, ecclesiam de Tureyo cum decima, ecclesiam de uiriaco [uiriciaco], ecclesiam de Cerleyo, ecclesiam de Albigneio cum pertinentiis suis, ecclesiam de Branciduno, cum capella que est inferius de pertinentiis [cum aliis pertin.] suis, ecclesiam de Bressiis [Brissiis], ecclesiam Sancti Germani in monte, et censum quinque solidorum  quem habetis in ecclesia de Ozenayo, ecclesiam de Arconceyo [Arcenceyo[, ecclesiam Sancti Priuati cum reditibus, quos habetis in ciuitate Cabilonensi et circa ciuitatem, reditum quem habetis apud Boyacum cum pertinentiis suis, Rochetam cum appendiciis suis, quidquid habetis apud uarenas, Montaniacum cum pertinentiis suis, quidquid habetis apud Sanctum Desiderium, et quidquid habetis apud Greuillam, et quidquid habetis apud Criciacum, iura quoque, libertatem, antiquas et rationabiles consuetudines, a predecessoribus uestris, et a uobis hactenus obseruatas, aliqua leuitate mutari, seu etiam possessiones abalienari, nisi cum consensu capituli, et maioris, et sanioris partis, auctoritate apostolica prohibemus, alienationes  quoque, inconsulto capitulo, factas ad ecclesiam legitime reuocandi plenam concedimus facultatem.

Decernimus ergo, ut nulli hominum fas sit prefatam ecclesiam temere perturbare, aut eius possessiones auferre, uel ablatas retinere, minuere, seu quomodolibet uexationibus fatigare, sed omnia integre conseruentur eorum, pro quorum gubernatione ac sustentatione concessa sunt usibus omnimodis profutura, salua sedis apostolice auctoritate et diecesani episcopi ordinaria iustitia. Si que igitur id futurum ecclesiastica secularisue persona hanc nostre confirmationis paginam, sciens contra eam temere uenire tentauerit, secundo, tertioue commonita, nisi reatum suum digna  satisfatione correxerit, potestatis, honorisque sui dignitate careat; reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen.

Datum Tusculi, per manum Aldradi S. R. E. presbyteri cardinalis et cancellarii, uI Nonas Iul., indict. XIII, anno Incarnationis Dominice 1180, pontificatus uero domini Alexandri pape anno XXI.



MCDLXIu. Patauino, uicentino, Taruisino episcopis scribit, post pacem cum imperatore et treuga Lombardorum tot laboribus confectam Bononienses castrum et ecclesiam Montisbellii destruxisse; ac, etsi ab imperatorie partis hominibus uiolata treuga sit, tamen legatos imperatoris, ut damnum ex treuge legibus compensaretur, iam »magnifice« expostulasse. Talia facinora ut prouideant, ac si facta sint, illata detrimenta sarciri iubeant, petit. 
[SAuIOLI, Annal. Bol., II, II, 103.]





MCDLXu. Archiepiscopo Rauennati et eius suffraganeis eadem scribit.
[LUPI, Cod. diplom. Bergom., II, 1311.]




MCDLXuI. Ad canonicos Alexandrine Ecclesie.---Eorum statum et possessiones confirmat. 
[MANSI, Concil., XXI, 912.]


ALEXANDER episcopus, seruus seruorum Dei, dilectis filiis O., electo, et canonicis Alexandrine Ecclesie, salutem et apostolicam benedictionem.

Congruam officii nostri actionem exsequimur cum ea que ad ornatum et decorem domus Domini laudabili prouidentia statuuntur, per nos incrementum accipiunt, et apostolice tuitionis presidio in sue firmitatis robore conualescunt. Eapropter, dilecti in Domino filii, uestris iustis postulationibus benignius annuentes, canonicam, quam ibi, electe, in ecclesia Sancti Petri de assensu cleri  et populi statuisti, protectionis nostre personis idoneis ad dignitates ecclesie tenendas fecistis, dilectis filiis nostris magistro Hugoni preposituram, magistro Cataldo archipresbyteratum, magistro P. cantoriam, prouida deliberatione concedentes, ratam habemus. Etiam singulis predictis dignitates auctoritate apostolica confirmamus. Preterea ecclesias usibus uestris, filii canonici, deputatas, scilicet Sancte Marie de Gamundio, Sancti Dalmatii de Maringo, Sancti Michelis de Soleriis, Sancti Stephani de Bergolio, Sancte Trinitatis de Wilia, Sancti Andree de Rouerteo, et Sancti Augustini de Foro, uobis nichilominus duximus presentibus litteris confirmandas: statuentes, ut nulli omnino homini liceat hanc paginam nostre confirmationis  infringere. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Tusculani decimo quinto Kal. Augusti.



MCDLXuII. Ad archiepiscopos et episcopos, etc., per Dalmatiam constitutos.---Theobaldum subdiaconum suum, legatum apostolicum, commendat. 
[FARLATI, Illyric. sacr. III, 211.]

ALEXANDER episcopus, seruus seruorum Dei, uenerabilibus fratribus archiepiscopis, episcopis, et dilectis filiis nobilibus uiris comitibus, baronibus,  uniuerso clero et populo per Dalmatiam et totam Sclauoniam constitutis, salutem et apostolicam benedictionem.

Ordo postulat rationis et cura iniuncte nobis administrationis exposcit, ut qui sumus in supremo examine rationem de omnibus reddituri, de salute omnium cogitemus et studeamus per nos et alios, que pertinent ad profectum fidelium procurare. Cum autem longe positis per nos ipsos paternam impendere diligentiam non possumus, dignum est ut uires apostolicas illis committamus qui specialius nobis coniuncti sunt, et quorum prudentiam sumus et fidem experti.

Inde utique fit, quod dilecto filio T. subdiacono nostro, uiro litterato, honesto, nobisque charo plurimum  et accepto in prouinciis uestris officium legationis commisimus, ut uice nostra euellat et destruat que fuerint destruenda, edificet ac plantet que Domino uiderit instruente plantanda. Ideoque uniuersitati uestre per apostolica scripta mandamus atque precipimus, quatenus eum sicut legatum sedis apostolice curetis honeste recipere, et ad uocationem ipsius humiliter accedentes, que pro statu Ecclesie, uel salute fidelium auctoritate nostra decreuerit, suscipiatis firmiterque seruetis. Alioquin si quis inobediens illi exstiterit, sententiam quam canonice idem legatus dictauerit, nos auctore Domino ratam habebimus, nec patiemur leuitate qualibet immutari.

Datum Tusculani, Iu Nonas Octobris.



MCDLXuIII. Priuilegium pro monasterio Letiensi. 
[REIFFENBERG. Chroniques belges, uII, 642.]


ALEXANDER episcopus, seruus seruorum Dei, dilectis filiis ELGOTHO abbati Letiensis ecclesie eiusque fratribus tam presentibus quam futuris, monasticam uitam professis, in perpetuum.

Religiosam uitam eligentibus, etc.

Datum Tusculani, per manum Alberti sancte Romane Ecclesie presbyteri cardinalis et cancellarii, IX Kalend. Nouembris, indictione XIu, Incarnationis Dominice anno 1180, pontificatus Alexandri pape III, anno XXII.



MCDLXIX. Ad episcopos Scotie.---Confirmat sententiam legati apostolici, qua ille Ioannem legitime electum confirmauit, et Hugonem a rege in episcopatum sancti Andree intrusum deposuit.
[MANSI, Concil., XXI, 912.]


ALEXANDER episcopus, seruus seruorum Dei, uenerabilibus fratribus, uniuersis episcopis, et dilectis filiis, abbatibus, et aliis ecclesiarum prelatis, per Scotiam constitutis, priori, canonicis, clero et populo Sancti Andree, salutem et apostolicam benedictionem.

Comperto nobis quod iampridem uenerabilis frater noster Ioannes, nunc episcopus Sancti Andree, canonice fuisset electus, et post electionem suam  Hugo, appellatione interposita, in ecclesia illa per potentiam laicalem intrusus, consecrari ausu temerario presumpsisset: electionem ipsius apostolica auctoritate cassantes, dilectum filium nostrum Alexium subdiaconum nostrum, sedis apostolice legatum, de electione prefati Ioannis cogniturum, ad partes uestras direximus. Qui cum mature satis, sicut per multorum testimonia nobis innotuit, et canonice processisset, electionem ipsius canonicam comperiens, post multiplices inducias, in quibus regie magnitudini detulit, auctoritate apostolica confirmauit: precipiens omnibus qui ad ecclesiam Sancti Andree pertinerent, ex parte nostra, ut ipsi Ioanni sicut electo obedientiam et reuerentiam  exhiberent. Unde, cum nullus propter metum regium in manifesto obedire auderet, idem legatus non regnum, sicut de iure poterat, sed episcopatum, interdicto subiecit.

Cum igitur tam ecclesiastici quam seculares principes carissimo in Christo filio nostro Willelmo illustri Scotorum regi districtius adiurati fuissent de recto consilio dando, firmiter promittente ipso rege quod eorum consilio staret, responderunt omnes tanquam unus, ut prefati Ioannis consecrationem, coram legato nostro et quatuor episcopis, quinto egrotante, sed scripto consentiente, celebratam, ulterius non turbaret, sed permitteret eum in pace in sua sede consecrari. Inde est quod uniuersitati uestre per apostolica scripta mandamus,  atque sub officii et beneficii pena precipimus, quatenus spiritum fortitudinis induentes, ipsum episcopum, infra octo dies post harum susceptionem litterarum, honorifice, appellatione postposita, ad sedem suam reducatis, et pro seruanda ecclesiastica iustitia prudenter et uiriliter laboretis, et ad placandum motum regium adhibeatis operam diligentem, atque prefato episcopo omnem exhibeatis reuerentiam et honorem, quem ipsius predecessoribus impendistis. Quod si rex aliud uoluerit, aut etiam consilio prauorum inclinatus fuerit, Deo et sancte Romane Ecclesie magis oportet obedire quam hominibus. Alioquin sententiam, quam uenerabilis frater noster Hugo Dunelmensis episcopus in contumaces et rebelles tulerit, nos auctore Deo ratam  habebimus, et precipiemus firmiter obseruari.



MCDLXX. Ad Willelmum regem Scotie.---Mandat ei, ut Ioannem legitime electum et confirmatum S. Andree episcopum, patiatur suo officio quiete fungi, alioquin regnum interdicto, regem excommunicatione plectendum.
[MANSI, ibid., col. 914.]

ALEXANDER episcopus, seruus seruorum Dei, WILLELMO illustri Scotorum regi, salutem et apostolicam benedictionem

Pro pace tua et libertate sollicite nos meminimus laborasse, sperantes quod ex hoc in deuotione sedis apostolice melius firmareris, et cresceres, et libentius seruares ecclesiasticam libertatem. Ceterum  attendentes circa factum uenerabilis fratris nostri Ioannis episcopi S. Andree de Scotia, quod nolueris usque modo inclinari: contrarium spei, quam de feruore deuotionis regie habebamus, cogimur estimare. uolentes tamen experiri adhuc si patientia nostra ad penitentiam regium motum adducat, magnitudinem tuam per apostolica scripta monemus attentius, et mandamus, quatenus memorato episcopo, infra uiginti dies post harum susceptionem litterarum, pacem et securitatem largiaris: ita quod non oporteat eum de indignatione regia dubitare. Alioquin noueris, nos uenerabili fratri nostro Rogero Eboracensi archiepiscopo, apostolice sedis legato in Scotia mandasse, ut regnum tuum, nullius appellatione obstante, subiiciat interdicto,  excommunicationis sententiam in personam tuam, si desistere nolueris, prolaturus. Pro certo quoque teneas, quo si in tua duxeris uiolentia perdurandum, sicut laborauimus ut regnum tuum libertatem haberet, sic dabimus studium ut in pristinam subiectionem reuertatur.



MCDLXXI. Ad episcopos Scotie.---Hugonis in episcopatum S. Andree intrusi excommunicationem confirmat.
[MANSI, ibid., col. 913.]

ALEXANDER episcopus, seruus seruorum Dei, uenerabilibus fratribus et dilectis filiis, ecclesiarum prelatis per Scotiam constitutis, salutem et apostolicam benedictionem.

Relatum est nobis quod cum Hugo, qui ecclesiam  S. Andree de Scotia inuaserat, capellam episcopalem, baculum et annulum, et cetera que irrationabiliter asportauerat, illicite detineret: eum frequentius admonitum, resipiscere contemnentem, dilectus filius noster Alexius subdiaconus noster, apostolice sedis legatus, coram uobis, et clero multo, et populo, nisi infra quindecim dies ablata uel asportata redderet, uel congrue satisfaceret, uinculo excommunicationis, apostolica auctoritate fretus, astrinxit. Ipse tamen in arrogantie malo perdurans, in nullo prefati legati monitis acquieuit. Nos itaque sententiam de auctoritate nostra prolatam ratam habentes, uniuersitati uestre per apostolica scripta mandamus atque precipimus, quatenus prefatum Hugonem, Dei gratia freti, et omni  timore postposito, publice, nullius appellatione obstante, uinculo denuntietis excommunicationis astrictum, et sicut excommunicatum attentius euitetis: donec que de supradictis rebus abstulit, uel estimationem, fratri nostro Ioanni episcopo S. Andree et ecclesie sue restituat, et de aliis que destruxit satisfactionem exhibeat congruentem.



ANNO 1159-1181.



MCDLXXII. Ad Henricum Anglorum regem.---Ut Willelmum capellanum, ab eius ministerialibus in carcerem inclusum dimittat eique ablata beneficia restituat.
[Epist. S. Thome, ed. GILES, II, 118.]


ALEXANDER papa HENRICO illustri Anglorum regi.

Significatum est nobis quod quidam ministrales tui in Anglia commorantes dilectum nostrum Willelmum capellanum sine causa rationabili capere, et carceri detrudere presumpserunt. Ubi, sicut audiuimus, adhuc captiuus tenetur, et tanquam sacerdos non esset, turpiter et inhoneste tractatur: quod excellentie tue non credimus aliqua ratione placere. Unde, quoniam magnificentiam tuam non decet, ut sacerdotes et altaris ministri, uel etiam quilibet clerici ab officialibus tuis taliter capi, aut  carceri debeant mancipari, aliquatenus sustinere, sed excessum huiusmodi, cum ad aures tuas peruenerit, celerius emendare, serenitatem tuam per apostolica scripta rogamus, monemus et exhortamur in Domino, quatenus illius amore, qui uerus rex et sacerdos etiam nuncupatur, et pro reuerentia Beati Petri et nostra, memoratum Willelmum liberum et absolutum dimittas, et ei pacem tuam concedens, ipsum beneficia, que habebat, iniuste sibi subtracta permittas sine molestia possidere, et cetera que illi ablata fuerunt, eidem facias cum integritate restitui, ut ab omnipotente Domino dignam propter hoc retributionem merearis accipere, et a nobis ipsis debeas exinde gratias multiplices exspectare.



MCDLXXIII. Ad Henricum Anglorum regem.---R. filium ciuis Cantuariensis commendat.
[Epistole Gilberti Foliot, ed. GILES, II, 112.]


ueniens ad nos R. filius Henrici Cantuariensis ciuis, multa nobis precum instantia supplicauit, ut pro eo magnificentie tue preces porrigere et litteras nostras transmittere deberemus, asserens constant us et affirmans se nunquam aliquid commisisse, unde indignationem regiam incurrere merito debuisset aut exsilium sustinere. Unde, quoniam iam dictus R. senio et debilitate grauatus ira Cesaris, prorsus indignus existit, serenitatem tuam per apostolica scripta rogamus, monemus et exhortamur in Domino quod eidem diuine miserationis  intuitu, et pro reuerentia beati Petri et nostra indignationem tuam clementer remittas; et ipsum ad domum et uxorem suam reuerti, et ibidem quiete et libere permanere concedas; pacem quoque tuam eidem et suis indulgeas, et uniuersa que suis iniuste ablata sunt, ipsi facias in integrum resignare, ut nos clementiam regiam propter hoc in Domino plurimum commendare possimus, et sublimitati tue teneamus gratias uberes exhibere.



MCDLXXIu. Monasterii S. Audeni Rothomagensis protectionem suscipit bonaque ac possessiones confirmat.
[POMERAIE, Hist. de l'abbaye de S.-Ouen, 406.]

ALEXANDER episcopus, seruus seruorum Dei, dilectis  filiis abbati sancti Audeni, et fratribus eius tam presentibus quam futuris, regularem uitam professis, in perpetuam rei memoriam.

Iustis petitionibus religiosorum uirorum clementer nos conuenit condescendere et eorum pia uota effectu prosequendo complere, ut tanto feruentius proposito possint religionis insistere, quanto facilius in his que iuste requirunt, a nobis fuerint exauditi. Eapropter, dilecti in Domino filii, uestris iustis postulationibus gratum impertientes assensum, monasterium uestrum in quo diuino mancipati estis obsequio, sub beati Petri et nostra protectione suscipimus, ac presentis scripti priuilegio communimus. Inprimis siquidem statuentes ut ordo monasticus, qui secundum Dei timorem et beati  Benedicti Regulam in uestro monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesiam Sancti Audeni, Wadiniacum cum ecclesiis eiusdem uille, et omnibus pertinentiis suis, et uillis et ecclesiis; Baillol cum uillis et ecclesiis et aliis omnibus pertinentiis suis, Dalbodium cum  ecclesiis et uillis, et omnibus aliis pertinentiis suis, Cheureuille cum omnibus uillis et pertinentiis suis; Piris cum omnibus uillis et ecclesiis et pertinentiis suis; Anteum cum uillis et ecclesiis, homines et redditus de humo, Crouillam cum ecclesia et pertinentiis eiusdem uille; decimas de eis, uillam S. Martini in Oximensi, et ecclesiam eius et mansuras; ecclesiam de Roz, et totam decimam totius uille et capellam de Mero, uillam de Crouilla cum ecclesia et pertinentiis suis, uillam de Conde cum ecclesia et pertinentiis suis, Sanceium cum ecclesia et pertinentiis suis, iura etiam et dignitates quas habetis in ecclesia Sancti Leufredi, et in ecclesia Sancti uictoris in Calleyo, in Anglia Mereseium cum ecclesia et pertinentiis suis; Fringingeho cum  ecclesia et pertinentiis suis; Peith, in Normannia, Bellummontem, prioratum Bertranni cum ecclesiis et uillis et pertinentiis suis, Sigeium cum uillis et ecclesiis et pertinentiis suis, prioratum Sancti Petri de Albreto, prioratum Sancti Aegidii. In ciuitate Rothomagensi ecclesiam Sancte Crucis in parochia Sancti Audeni, ecclesiam Sancti uiuiani, ecclesiam sancti Petri de Castello, ecclesiam Sancti Stephani, ecclesiam Sancti Andree, ecclesiam Sancte Crucis in foro, ecclesiam Sancti Petri, ecclesiam de Humo et eamdem uillam, ecclesiam de Malo Alneto, ecclesiam de Imouilla, uillam de Wellettes cum ecclesia ipsius uille et capellam de Palluel, ecclesiam de Lireio cum decimis eiusdem uille. Sepulturam quoque  ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Sane noualium uestrorum, que propriis manibus aut sumptibus colitis, siue de nutrimentis animalium uestrorum, decimas a uobis nullus exigere presumat. Obeunte uero te nunc eiusdem loci abbate, uel tuorum quolibet successorum, nullus inibi qualibet subreptionis astutia seu uiolentia preponatur, nisi quem de eodem monasterio, si idoneus ibi repertus fuerit, fratres communi assensu, uel pars consilii sanioris secundum Dei timorem et beati Benedicti Regulam elegerint.

 Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, aut quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua apostolice sedis auctoritate, et diecesani archiepiscopi canonica iustitia.

Si qua igitur, etc.

Amen amen, amen.



MCDLXXu. Statutum pro monasterio S. Ioannis de uineis.
?

Statuimus ut si in ciuitate uestra, castro uel uilla,  abbatiam uel prioratum habueritis, et aliquem ex canonicis uestris parochialem esse presbyterum contigerit, In eadem domo cum fratribus suis moretur, et ordinem suum, quod Regula precipit, pro uiribus obseruet, ne a suo capite uideatur diuisus. Cum autem in ciuitate uestra synodus celebratur, uestri canonici parochialia administrantes, qui ad synodum accesserunt in eadem ciuitate extra claustrum consedere uel dormire nulla ratione presumant; nec decani episcopatus pro eo quod iidem canonici eorum comestioni non interfuerint, quidquam ab illis exigere audeant. Sane si canonicum parochialem ad claustrum reuocari contingat, uel in parochia discedere, episcopo uel archidiacono rem ad parochialem ecclesiam pertinentem ordinate  occupare uel detinere minime liceat, sed eum quem representaueritis, dummodo idoneus existat, sine contradictione recipiat, et ipsi curam animarum committat, ne parochialis ecclesia de nimia uocatione spiritualium et temporalium rerum detrimentum incurrat. Prohibemus etiam ne episcopus uel alius quemlibet uestrum, uel ecclesias uestras absque rationabili causa excommunicationis, interdicti uel suspensionis sententie audeat aggrauare. Ad hec quoniam in benedictione uestri abbatis et susceptione pastoralis cure ab archidiacono, pro eo quod ipsum locat in stallo, palefridum exigitur, quod non de aliqua rationabili causa, sed ex ipsa sola cupiditatis radice procedit, et in simoniacam prauitatem erumpit, auctoritate apostolica interdicimus,  ut si ab aliquo uestrum per archidiaconum uestrum palefridus fuerit tali modo exactus, aut si aliqua ratione dare presumat, uterque dans scilicet et recipiens, propter simonie uitium diuina ultione plectatur.



MCDLXXuI. Hugoni abbati S, Ioannis de uineis rescriptum.


. . . . . . . . . . Ad hec presenti scripto uobis duximus indulgendum, ut liceat uobis in ecclesiis uestris, cum uacauerint, dum tamen non soli non remaneatis, quoslibet de canonicis uestris ponere quorum unus diecesano presentetur, ut ab ipso curam recipiat animarum ita quod idem de spiritualibus,  uobis uero de temporalibus et de ordinis obseruantia, debeat respondere. In aliis uero ecclesiis quibus non duxerint canonicos collocandos, liceat uobis sacerdotes eligere et diecesano episcopo presentare, quibus, si idonei fuerint, episcopus curam animarum committat, ut de plebis quidem cura episcopo, et uobis de rebus temporalibus reddat debitam rationem. Insuper etiam arctius inhibemus ne cui ecclesiastice persone fas sit uobis et ecclesiis uestris nouas et indebitas exactiones imponere, nec in uos et easdem ecclesias, sine manifesta et rationabili causa, excommunicationis, uel interdicti sententiam promulgare, infraque terminos parochiarum sine assensu diecesani episcopi et uestro, nullus de nouo oratorium uel ecclesiam,  saluis tamen authenticis scriptis sedis apostolice, edificare presumat. Decimas autem parochiarum uestrarum laica manu sine consensu uestro a quolibet recipi prohibemus. Cum autem generale interdictum terre fuerit, liceat uobis clausis ianuis, expulsis excommunicatis et interdictis, non pulsis campanis, suppressa uoce, diuina celebrare officia. Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere presumat. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati et interdicti sint, nullus obsistat. Salua tamen iustitia illarum  ecclesiarum a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi assensu uel fratrum pars consilii sanioris secundum Dei timorem et B. Augustini Regulam, prouiderint eligendum.

Decernimus ergo ut nulli omnino hominum fas sit hoc rescriptum infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum Petri et Pauli se nouerit incursurum.



ANNO 1160-1181.



MCDLXXuII. Ad [Manassem] Aurelianensem episcopum.
[Epistole Gilberti Foliot, ed. GILES, II, 80.]

Dilectus filius noster Ioannes, ecclesie tue decanus, transmissa nobis relatione monstrauit, quod medietatem prebende sue tibi sub tali pollicitatione concessit, quod sibi cum uacaret integram prebendam assignare deberes. Unde, quoniam intuitu probitatis sue, et ea ratione quia te sanguinis proximitate contingit, ipsum debes diligere et gratia et beneficio decorare, fraternitatem tuam rogamus, monemus atque mandamus, quatenus predicto decano iuxta promissionem tuam primam  uel secundam prebendam que in ecclesia tua uacauerit, concedas pariter et assignes: ita quod ipse tibi maiori debeat deuotione astringi et ad obsequium et honorem tuum feruenter accendi. Quidquid enim beneficii ei contuleris, tale est tanquam si tibi conferres, et de gremio in sinum proiiceres.



ANNO 1163-1181.



MCDLXXuIII. Ad [Gilbertum] Londinensem et R. archidiaconum.---Ut clericos et laicos ab illicitis coniugiis et contuberniis desistere compellant.
[Ibid., p. 89.]

ALEXANDER tertius episcopus, seruus seruorum  Dei, uenerabili fratri G. Londoniensi episcopo, et dilecto filio R. archidiacono, salutem et apostolicam benedictionem.

Significatum est nobis quod quidam parochiani uestri cum consanguineis et affinibus suis illicita passim matrimonia contrahunt, et clerici etiam plerique concubinas publice introducunt, et ipsas sibi sub iurisiurandi religione coniungere non uerentur. Unde, quoniam tam graues et tam enormes excessus incorreptos relinqui nolumus uel inultos, discretioni uestre per apostolica scripta precipiendo mandamus, quatenus clericos et laicos diecesis uestre ab huiusmodi coniugiis et contuberniis, pro uestri officio debito, prorsus desistere compellatis. Si autem clerici quilibet non in subdiaconatu,  sed in minoribus ordinibus constituti, aliquas sibi matrimonio uel iuramento interposito copulauerint, uos ipsos uxoribus adherere, et ecclesias omnino dimittere, appellatione cessante, districte cogatis. Illos uero, qui subdiaconatum uel superiores ordines susceperint, et aliquas sibi coniungere presumpserint, concubinas prorsus eiicere, et caste ac continenter uiuere moneatis diligentius, et studiosus exhortari curetis. Quod si ad commonitionem uestram adimplere neglexerint, uos ipsos ecclesiis quas habent omni dilatione et appellatione postposita spolietis, et ab officii sui exsecutione nichilominus suspendatis.



MCDLXXIX. Ad [Gilbertum] Londinensem episcopum.---Sacerdotum filios, et in sacerdotio genitos, in ecclesiis in quibus patres antea ministrauerint, succedere non patiatur.
[Ibid., p. 90.]


ALEXANDER tertius episcopus, seruus seruorum Dei, uenerabili fratri G. Londoniensi episcopo, salutem et apostolicam benedictionem.

Ad audientiam nostram noueritis peruenisse, quod quidam clerici in uestra parochia constituti, sacerdotum filii et in sacerdotio geniti, in ecclesiis in quibus patres sui ante ministrauerant, successerunt, et diuina ibidem exercere presumunt. Quoniam igitur successiones huiusmodi ab Ecclesie Dei limine sunt penitus exstirpande, discretioni uestre per apostolica scripta precipiendo  mandamus, quatenus, ne tales in paternis ecclesiis per uestras parochias ulterius recipiantur, modis omnibus prouidere curetis, nec aliquos sacerdotum filios ad sacros ordines promotos, nisi prius in claustro regularium ministrauerint, celebrare nullatenus sustineatis.



ANNO 1166-1181.



MCDLXXX. Ad Suenonem Arusiensem episcopum.
[LANGEBECK, Script. rerum Danic., u. 252.]

ALEXANDER episcopus, seruus seruorum Dei, uenerabili fratri SUENONI Arusiensi episcopo, salutem et apostolicam benedictionem.

 Cum tua nos fraternitas consuluerit utrum fratres Cisterciensis ordinis sacerdotibus, uel aliis clericis secularibus, decimas soluere teneantur, super hoc tue prudentie taliter respondemus, quod a solutione decimarum de laboribus suis, quos propriis manibus uel sumptibus excolunt, siue de nutrimentis animalium suorum, de benignitate sedis apostolice omnino liberi sunt et immunes, ita ut ab eis nullus unquam, quantumcunque religiosus, uel preditus dignitate, nedum clericus secularis, decimas exigere audeat, uel quomodolibet extorquere.



MCDLXXXI. Ad [Bartholomarum] episcopum Exoniensem et Simonem abbatem S. Albani.---De controuersia Roberti de Ber et Willelmi clerici.
[Epistole Gilberti Foliot, ed. GILES, II, 84.]


ALEXANDER tertius episcopus, seruus seruorum Dei, uenerabili fratri B. Exoniensi episcopo, et dilecto filio SIMONI abbati Sancti Albani, salutem et apostolicam benedictionem.

Robertus de Ber nobis intimauit, quod Willelmus clericus capellanum eius et alios quamplures de testibus suis iuramento astrinxit, ne testimonium, consilium uel auxilium eidem Roberto contra ipsum preberent; ideo presentium auctoritate uobis iniungimus, ut si testimonium iliorum publicatum non est, et non est abrenuntiatum testibus qui non sunt iuramento astricti, et alios, si necesse fuerit, idoneos quos ipse Robertus in testimonium  produxerit recipere non postponatis.



ANNO 1168-1181.



MCDLXXXII. Ad consules Placentinos.---Ut Hugoni subdiacono suo ablata restitui faciant.
[CAMPI, Hist. di Piacenza, II, 362.]

ALEXANDER episcopus, seruus seruorum Dei, dilectis filiis Placentinis consulibus, salutem et apostolicam benedictionem.

Referente nobis dilecto filio Hugone subdiacono nostro cognouimus, quod Fulco ciuis uester uicedominatum suum, contra conuentionem inter pie  memorie Hugonem quondam Placentinum et Tusculanum episcopum et fratres ipsius interpositam presumpserit inuadere, et homines ad ipsum pertinentes expoliare. Unde super probitate uestra que id patitur, tanto uehementius admiramur, quanto certiori consideratione potestis attendere, quod prenominatus Hugo poterit exaltationi ciuitatis uestre multipliciter fructuosus existere, atque in gratie nostre plenitudine constitutus ad maiora, Deo auctore, conscendere. Unde ut iura ipsius apud uos conseruentur illesa, eo prudentiam uestram ampliori cura debet efficere, quo ipsum cognoscitis attentiori a nobis caritate complecti, et ciuitati uestre existere posse utiliorem. Eapropter, quoniam ei in sua iustitia nulla possumus uel debemus  rationi deesse, prudentiam uestram rogamus, monemus atque precepimus, quatenus dilecto fratri nostro Placentino episcopo super hoc in omnibus auxiliari curetis, et predictum ciuem uestrum, et fratres suos temporali pena distringere, ut omnia que scriptum inter ipsos et predictum Hugonem quondam Placentinum episcopum factum continet, cum integritate compleant et obseruent, atque uniuersa ablata restituant.



MCDLXXXII bis. Priuilegium Ulrico Aquileiensi patriarche concessum.
[UGHELLI, Italia sacra, u, 65.]

ALEXANDER episcopus, seruus seruorum Dei, uenerabili fratri ULRICO Aquileiensis Ecclesie patriarche, eiusque successoribus canonice instituendis  in perpetuum.

Licet omnium apostolorum par esset dilectio, et omnes ligandi et soluendi eamdem acceperint potestatem, iuxta uerbum tamen beati Leonis uelut quedam seruata est iuxta eos distinctio dignitatis, et uni datum est, ut ceteris presideret. Inque eumdem utique modum in Ecclesia Dei officiorum facta est dignitatumque diuersitas, et ad maiora ministeria exhibenda maiores sunt statute persone, que et prerogatiua dignitatis eminerent, et aliarum curam habeant ampliorem. Unam uero de dignioribus et nobilioribus Ecclesiis Occidentis ab antiquis temporibus Aquileiensem constat Ecclesiam exstitisse, que et excellentia dignitatis emicuit,  et sacrosancte Romane Ecclesie fideliter et deuote noscitur adherere. Unde et apostolica sedes eidem Ecclesie semper iura et dignitates suas conseruauit attentius, et prelatos ipsius propensius honorauit, et iustas postulationes eorum benignius admittere consueuit. Eapropter uenerabilis in Christo frater Aquileiensis patriarcha, tibi, et per te sancte Aquileiensi Ecclesie, cui auctore Deo preesse dignosceris, ad exemplar predecessoris nostri bone memorie Adriani pape potestatem super sexdecim episcopatus uidelicet Polensem, Tergestinen. Parentinen. Petenen. Emoniensem, Concordien. Taruisien. Cenetensem, Bellunen. Feltrenensem, Paduanensem, uicentinensem, Tridentinen. Mantuanensem, ueronensem, Cumanensem,  metropolitico iure concedimus. Item Iustinopolitanam uero ecclesiam, quam tibi et Ecclesie tue nichilominus confirmamus, sedem episcopalem de omnium fratrum nostrorum consilio instituimus, ita quidem ut uenerabilis frater noster Wernardus  nunc eiusdem loci episcopus tam illam, quam Tergestinam Ecclesiam, nec non et totum episcopatum, quandiu uixerit, debeat obtinere; et eo defuncto liceat tibi de consilio suffraganeorum tuorum cum sedis apostolice auctoritate in utraque, si uolueris, et facultates earum ad hoc sufficientes agnoueris, sedem restituere pontificalem, abbatias quoque Osciancen. Rosiacen. uelamanen. Mosiacen. Sextenien. Pritesen. S. Marie ad Organum, S. Euphemiam de uilla noua, Siticen. Oluenburgen. Aquileie unitum, unum monasterium sanctimonialium, alterum in ciuitate Austrie constructum in honorem B. Genitricis semper uirginis Marie tibi tuisque successoribus duxerimus roborandam, nichilominus uobis et S. Michelis de  Lemine preposituras, Aquileiensem ciuitatem, Tauen. Sancti Stephani, S. Felicis, S. Oldarici, Ecclesiam S. Georgii in Urbe uenetiarum sitam iuxta episcopalem sedem cum omnibus pertinentiis suis. Pallii uero usum rationabili atque ueraci, qui predecessoribus tuis pro ipsius Ecclesie dignitate a nostris antecessoribus est concessus. Nos tam tibi quam tuis successoribus confirmamus, his uidelicet diebus, qui in Ecclesie tue priuilegio continentur. Sane quacunque perrexeris, crucem ante te, et tuos successores deferendi licentiam auctoritate beati Petri, et nostra largimur. Porro comitatum, marchiam, et ducatum regalibus, seu imperialibus priuilegiis Ecclesie tue concessa, nos  quoque presentis decreti sanctione nichilominus roboramus. Statuimus etiam, ut quascunque possessiones, quecunque bona Aquileiensis Ecclesia in presentiarum iuste ac legitime possidet, aut in futurum, prestante Deo, poterit adipisci, firma tibi, tuisque successoribus et illibata permaneant, saluo nimirum in omnibus sancte Romane Ecclesie iure et reuerentia. Decernimus ergo, etc.  .



ANNO 1171-1181



MCDLXXXIII. Ad ducem uenetiarum.---Henricum patriarcham uenetiarum illi commendat, eumque hortatur ut translationi patriarchatus Gradensis ad ciuitatem uenetiarum benignum prestet assensum. 
[CORNEL., Eccles. uenet., III, 75.]


ALEXANDER episcopus, seruus seruorum Dei, dilecto filio nobili uiro duci uenetie  , salutem et apostolicam benedictionem.

 Non sine contemptu et improperio terre tue uenerabilis frater Henricus Gradensis patriarcha tanta necessitate laborat, quanta non uidemus, nec audiuimus episcopos positos in minoribus ciuitatibus laborare. Sane cum terra uenetie inter alias terras tue iurisdictionis maior sit et celebrior, honor tibi est, et eidem terre, si ad terram ipsam patriarchalis sedes, sicut plurimum expedit, transferatur, presertim quia inter predictum patriarcham et episcopos Castellanos frequenter, sicut nosti, emergebat materia iurgiorum. Non enim dilectionis intuitu, quam ad eumdem patriarcham habemus, sed potius pro honore tuo, et illius terre, tue discretioni suggerimus cum idem patriarcha ita senex sit, quod uix per biennium eius poterit uita durare.  Inde est quod, cum translatio illa predicto patriarche ad commodum momentaneum et terre tue ad honorem perpetuum spectet, demit te super hoc. . . . . nos partibus preuenire. Monemus itaque nobilitatem tuam, consulimus et hortamur quatenus ad tollendum huiusmodi opprobrium de terra tua et materiam iurgiorum, que inter patriarcham et Castellanos episcopos frequenter solent emergere, huic translationi promptum et benignum prestes assensum, et clerum et populum uenetie ad hoc idem diligenter inducas, quia nos pro honore ipsius terre ad hoc libenter auctoritatem prestabimus et fauorem.

Datum Tusculani, XII Kal. Februarii  .



MCDLXXXIu. Ad [Gilbertum] Londinensem episcopum.---Ut Albericum comitem cogat uxorem suam debita cum ueneratione suscipere.
[Epistole Gilberti Foliot, edit. GILES, II, 90.]


ALEXANDER episcopus, seruus seruorum Dei, uenerabili fratri GILBERTO Londoniensi episcopo, salutem et apostolicam benedictionem.

Nobilis mulier A., uxor comitis Alberici, lacrymabilem ad nos querelam transmisit, et id ipsum ex commeantium relatione persepe audiuimus, quod cum inter illam et eumdem uirum suum super eorum matrimonio controuersia mota fuisset, et iam dicta mulier tuo se conspectui presentasset, licet te sepius inde requisisset, nullum ei dare uoluisti  consilium, nec aliquis ea in causa sua patrocinium occasione illa impendit. Unde cum sola in tuo consistorio quolibet destituta suffragio sisteretur, apostolice sedis audientiam appellauit. Demum uero ad castrum quoddam deducta, in turrem dicitur retrusa fuisse. Ubi usque in hodiernum diem ab hominum consortio remota penitus custoditur. Quoniam igitur si quis esses, quod officium gereres, recta consideratione pensares talia de assensu tuo, aut etiam te sustinente, nullatenus perpetrarentur,  quorum ad nos prius pena quam culpa deberet perferri. Per apostolica itaque tibi scripta precipiendo mandamus, et in uirtute obedientie iniungimus, quatenus memoratum comitem, diligentia pontificali adhibita, infra uiginti dies post harum susceptionem studiose commoneas, et inducas, ut prefatam uxorem suam debita cum ueneratione suscipiat, participationem in mensa, communionem in toro, non differat exhibere. Quod si hec omnia infra terminum prescriptum exsequi forte contempserit, totam terram eius, dilatione et appellatione sublata, subiicias interdicto. Personam quoque illius, si nec sic resipuerit, uinculo excommunicationis astringas, et eum ab omnibus sicut excommunicatum publice uitari denuntians, ad  quecunque loca deuenerit, quandiu ibidem presens fuerit, nisi in curia regis commoretur, omnia diuina officia, preter baptisma paruulorum et penitentias morientium, auctoritate nostra prohibeas celebrari. Uniuersis etiam episcopis per Angliam constitutis, ex parte nostra districte indicas, ut eum per parochias suas sicut excommunicatum nuntient ab omnibus euitandum, et ipsi eumdem prorsus euitent.

Data Tusculani III Kalendas Februarii.



MCDLXXXu. Ad ualuensem, Aprutinum, Marsicanum episcopos, etc.---Cogant Gentitem de Raiano ut monasterio Piscariensi debitum censum soluat. 
[Chron. Casaur. ap. MURATORI, Rer. Ital. Script. II, II, 911.]


ALEXANDER episcopus, seruus seruorum Dei, uenerabilibus fratribus ODERI ualuen., Abrutin. et Marsican., Pinnen., Furconen. episcopis et dilectis filiis capitulo Teatino, et abbati S. uincentii, salutem et apostolicam benedictionem.

Ex transmissa conquestione dilecti filii nostri abbatis S. Clementis de Piscaria, auribus nostris insonuit quod Gentilis de Raiano censum debitum monasterio eius soluere contradicit, et parochialia iura que de Rocca de Soti ipsi de ratione debentur, in sue salutis periculum tam clericos quam laicos reddere non permittit, nec eius ecclesias  prout conuenit ordinari. Quoniam igitur laici ab oppressione monasteriorum censura sunt ecclesiastica cercendi, discretioni uestre per apostolica scripta mandamus atque precipimus, quatenus, si quod nobis propositum est ueritati innititur, prefatum Gentilem excommunicationis uinculo astringatis, et faciatis sicut excommunicatum ab omnibus euitari, quousque ablata restituat et a prefati monasterii molestatione desistat. Quod si nec sic resipuerit, in terra eius, quandiu presens  fuerit, diuina prohibeatis officia celebrari. Quod si omnes hec exsequi nequiueritis, duo aut tres uestrum ea nullius obstante gratia, uel timore nichilominus exsequantur.

Datum Tusculani, septimo Idus Februarii.



MCDLXXXuI. Aprutino et Pennensi episcopis dat negotium ut ecclesias monasterii Piscariensis ab iniuriis defendant. 
[Id., ibid.]

ALEXANDER episcopus, seruus seruorum Dei, uenerabilibus fratribus Abrutino et Pinnensi episcopis, salutem et apostolicam benedictionem.

Significauit nobis dilectus filius noster abbas  S. Clementis de Piscaria, quod quidam parochiani uestri Ro. de Malatino, Transmundus de Rocca, ad Ro. de Troia, et filius Aton. Theod., occasione patronatus quem in suis ecclesiis asserunt se habere, bona eorum diripiunt, et clericos depredantur, cum nullum ius habere perhibeantur. Adiecit etiam quod quidam eorum in monachum quemdam eorum et presbyterum manus uiolentas iniicere ausu temerario presumpserunt. Quoniam igitur damnum ecclesiarum et insolentiam laicorum clausis nolumus nec debemus oculis pertransire, fraternitati uestre per apostolica scripta mandamus atque precipimus, quatenus memoratos malefactores monere curetis, et diligenter inducere ut ablata restituant, damna data resarciant, et de iniuriis illatis satisfaciant  congruenter. Quod si monitis uestris non acquieuerint, ipsos appellatione remota Ecclesiastice seueritatis gladio feriatis. Eos uero qui manus uiolentas in monachum et presbyterum iniecerunt, sicut excommunicatos faciatis tandiu ab omnibus euitari, quousque prestita satisfactione absoluendi cum uestrarum testimonio litterarum apostolico se conspectui representent.

Datum Tusculani, septimo Idus Februarii.



MCDLXXXuII. Abbatibus Cisterciensibus concedit, ut unusquisque eorum fratres monasterii sui, si qui, cum ad conuersationem eius accedant, uel postea confessi fuerint, quod pro appositione ignis aut pro uiolenta manuum iniectione in clericum uel aliam religiosam personam uinculo teneantur excommunicationis astricti, facultatem habeat absoluendi et penitentiam iniungendi.« 
[HENRIQUEZ, Regula 55.]





MCDLXXXuIII. Omnibus Regulam Grandimontensem obseruantibus, »laborem quem in ipsa obseruantia patiuntur, loco penitentie et in peccatorum remissionem iniungit,« ipsamque regulam confirmat. 
[Gall. Christ. nou., II, instrum., 191.]

ALEXANDER episcopus, seruus seruorum Dei dilectis filiis GUILLELMO priori et fratribus Grandimontis, salutem et apostolicam benedictionem.

Quanto amplius tenemur religionis profectui  congaudere, tanto libentius debemus ea que ad regule uestre obseruantiam pertinent, iuxta desiderium nostrum, quod saluti proficit effectui mancipare. Hac itaque ratione inducti, omnibus regulam uestram seruantibus sicut in ordine uestro habetur, laborem loco penitentie et in peccatorum suorum remissionem iniungimus, quem in ipsa obseruantia patiuntur. Institutionem quoque, quam ad castigationem uestram post confirmationem felicis recordationis Adriani pape predecessoris nostri regule uestre salubriter addidistis, auctoritate apostolica confirmamus, et futuris temporibus decernimus ualituram. Nullis ergo omnino hominum liceat etc.

Datum Tusculani, III. Idus Martii.



MCDLXXXIX. Ad abbatem Premonstratensem.---Premonstratensis abbas potest alumnos sui instituti a peccatis et ab excommunicatione absoluere, et suis nouitiis clericis tonsuras facere. 
[LE PAIGE, Biblioth. Prem. 630.]


ALEXANDER episcopus, seruus seruorum Dei, dilecto filio abbati Premonstratensi, salutem et apostolicam benedictionem.

Cum sis pater omnium qui Premonstratensem ordinem sunt professi, et abbatias ipsius ordinis tenearis, ex debito uisitare, tibi ad executionem officii tui apostolicum uolumus indulgere fauorem. Inde est quod tuis petitionibus annuentes, presentibus  tibi litteris indulgemus, ut fratribus et conuersis eiusdem ordinis, si qui tibi peccata sua confiteri uoluerint, penitentiam iniungendi ut ipsos absoluendi, etiamsi forte uinculo sint excommunicationis adstricti; et tonsuras tuis nouitiis clericis faciendi, dummodo presbyter sis, de auctoritate nostra liberam habeas facultatem.

Datum Tusculani, III Idibus Martii.



MCDXC. Ad archiepiscopos et episcopos.---Ut iura monasterii S. Dionysii tueantur. 
[DOUBLET, Histoire de Saint-Denis, 509.]

ALEXANDER episcopus, seruus seruorum Dei, uenerabilibus  fratribus archiepiscopis et episcopis, in quorum episcopatibus monasterii Sancti Dionysii iura consistunt, salutem et apostolicam benedictionem.

Cum monasterium Sancti Dionysii ad prouisionem nostram specialiter respiciat et tutelam, nobis imminet prouidendum, ne molestiis subiaceat peruersorum, aut quorumlibet malignitate uexetur Inde est quod fraternitati uestre per apostolica scripta mandamus, quatenus si quando abbas et fratres ipsius monasterii aduersus parochianos uestros malefactores eorum, quos malefactores esse constiterit, coram uobis querimoniam deposuerint, ita de ipsis sine frustratoria dilatione, contradictione et appellatione remota, iustitiam faciatis, quod idem  fratres iura sua se gaudeant pacifice possidere, et nos sollicitudinem et diligentiam uestram merito commendare possimus.

Datum Tusculani, XII Kalend. Aprilis.



MCDXCI Ad Henricum Gradensem patriarcham.---Mandat ut sententiam pro monasterio S. Saluatoris latam obseruari faciat. (Tusculani, Martii [
[CORNELII, Eccles. uenet., XIu 99.]

ALEXANDER episcopus, seruus seruorum Dei, uenerabilibus fratribus HENRICO Gradensi patriarche et  Castellano episcopo, salutem et apostolicam benedictionem.

Ex litteris dilecti filii nostri Ildebrandi basilice  XII Apostolorum presbyteri cardinalis, apostolice sedis legati, auribus nostris innotuit, quod cum ipse fungens olim in partibus illis officio legationis, et tu, frater patriarcha, causam, que inter dilectum filium nostrum priorem S. Saluatoris et plebanum S. Bartholomei uertebatur, a nobis susceperitis definiendam super ea definitione cognitionis sententiam protulistis, unde quoniam rei iudicate standum esse diuinarum et humanarum legum decreuit auctoritas, fraternitati uestre per apostolica scripta precipiendo mandamus quatenus eamdem sententiam ratam et firmam habentes et eam facientes inuiolabiliter obseruari, predictum plebanum et clericos eius moneatis, et districte compellatis ut nullos de domibus illis de quibus inter ipsos et  prefatum priorem iudicatum est et definitum, ad diuina officia recipiant, uel ad sepulturam. Illis autem ut ecclesiam Sancti Saluatoris secundum quod dictum est et statutum, ad diuina officia frequenter, firmiter et districte precipiatis generaliter sub interminatione anathematis prohibentes ne in aliis ecclesiis ad diuina recipiantur. Si uero ipsi ecclesiam S. Saluatoris contemnentes aliam ecclesiam frequentare presumpserint ipsos excommunicetis et ecclesiam, que post prohibitionem uestram receperit a diuinis officiis faciatis cessare et plebanum et clericos eius si forte in sua coutumacia perstiterint ad nos mittatis suspensos, ut discant definite sententie esse parendum, et a religiosorum  uirorum infestatione penitus abstinendum.

Datum Tusculani, uII Kal. Aprilis.



MCDXCII. Ad Turonensem archiepiscopum et ad omnes episcopos.---Pro ecclesia S. Martini Turonensis. 

ALEXANDER episcopus, seruus seruorum Dei, uenerabilibus fratribus Turonensi, archiepiscopo, et  omnibus episcopis in quorum episcopatibus possessiones ecclesie Beati Martini constitute, salutem et apostolicam benedictionem.

Cum ecclesia Beati Martini nullum habeat episcopum uel prelatum preter Romanum pontificem, decet nos iura eius integra et illibata seruare, et eos qui pontificali sunt infula decorati, ut eiusdem ecclesie possessiones manuteneant, et defendant inducere modis omnibus et hortari; nam de negligentia non immerito reprehendi possemus, si possessiones predicte ecclesie, non adhibita qua debemus cura et sollicitudine, nostro tempore aliquatenus deperirent. Unde quanto nobis amplius et Ecclesie Romane arctiori caritate astricti tenemini, tanto magis iura et possessiones que iuris  sunt Romane Ecclesie propensiori cura et diligentia defendere et conseruare debemus. Ideoque fraternitatem uestram per apostolica scripta monemus atque precipimus, quatenus uestrorum episcopatuum, qui possessiones prefate ecclesie auferunt et uiolenter detinent occupatas, et ei damna et iniurias ac grauamina inferunt, infra Xu dies postquam exinde fueritis requisiti, moneatis et districte compellatis ut, omni dilatione cessante, prefatas possessiones eidem ecclesie restituant, et in pace dimittant, aut sub uestro discretionis examine sibi iustitie complementum exhibeant; quod si uestris monitis et iussionibus in hac parte parere contempserint, eos excommunicetis, et tandiu cautius  ab omnibus euitari faciatis, quandiu inuiti cogantur agere quod sponte facere debuissent.

Datum Tusculani, II Idus Aprilis.



MCDXCIII. Decano et capitulo Trecensi interdicit »ne quis eorum, cum in episcopum electus uel consecratus fuerit, prebendam ante habitam, uel alios redditus ecclesie, nisi quos ad ius episcopale constiterit pertinere; ad suos usus retineat. 
[CAMUZAT, Promptuarium, p. 1236.]




MCDXCIu. Petro monasterii SS. Seuerini et Sosii Neapolitani abbati eiusque successoribus mitre usum concedit. 
[MARGARINI, Bullar. Casin., II, 196.]


ALEXANDER episcopus, seruus seruorum Dei, dilecto filio PETRO abbati monasterii Sanctorum Seuerini et Sosii, salutem et apostolicam benedictionem.

Charitatis debito prouocamur, deuotis Ecclesie filiis specialem prerogatiue gratiam impertiri, ut apostolice sedis benegnitate suffulti, commissas sibi ecclesias tanto utilius regant, quanto eorum subditi  maiorem eis obedientiam exhibuerint, et honorem. Attendentes itaque deuotionem quam erga B. Petrum et nos ipsos habere dignosceris, usum mitre tibi et successoribus tuis, de consueta sedis apostolice benignitate duximus indulgendum.

Datum Tusculani, XII Kal. Iunii.



MCDXCu. Ad Parmensem et Reginum episcopos.---Pro monasterio Nonantulano. 

ALEXANDER episcopus, seruus seruorum Dei, uenerabilibus fratribus Parmensi et Regino episcopis, salutem et apostolicam benedictionem.

Ex transmissa relatione dilectorum filiorum Nonantulanorum,  abbatis eiusque conuentus, nobis est intimatum quod Willelmus et Minaboues de Cuu . . . . . . et Gerardus de Ancuila, et quidam alii parochiani uestri ecclesiam de Cellis, que ad eorum monasterium proprie spectare dignoscitur, multipliciter inquietare, et prefate ecclesie bona uiolenter occupare presumunt. Quia uero ex iniuncto nobis apostolatus officio singulorum iura et presertim ecclesiarum defendere et conseruare teneamur, fraternitati uestre per apostolica scripta precipiendo mandamus, quatenus prefatos parochianos moneatis et districte compellatis, ut ab inquietatione predicte ecclesie penitus desistant, et res ablatas eidem ecclesie cum integritate restituant; aut si aliquid iuris in rebus prefate ecclesie se habere  confidunt, et causam intrare decreuerint, in presentia uestra a prenominato abbate et fratribus iustitie complementum recipiant. Si autem super hoc uestris monitis parere contempserint, eos censura ecclesiastica cerceatis.

Datum Tusculani, u Kal. Iulii.



MCDXCuI. Ad Richardum Cantuariensem archiepiscopum.---Ut clericos Hugonis comitis, qui sacra contra interdictum procurauerint, ab officiis et beneficiis suspendat.
[Epistole Gilberti Foliot ed. GILES, II, 70.]

Ad aures nostras noueris peruenisse, quod terra nobilis uiri Hugonis comitis, pro iniuria quam  idem comes canonicis de Panteneia intulerat, de mandato nostro fuisset interdicto supposita; tamen, quia clerici de terra ipsa diuina officia nichilominus celebrare presumpserunt, a beato Thoma martyre uinculo fuerint excommunicationis astricti. Postmodo uero, cum idem martyr reuerteretur ab exsilio, iisdem clericis absolutionem petentibus, mandauit a diuinis abstinere officiis, ut super eorum presumptione interim nos consuleret, sed paulo post eodem martyre per martyrium ad celum migrante, prefati clerici, sicut prius fecerant, non sunt ueriti diuina officia celebrare. Quoniam igitur temeritas et presumptio ipsorum clericorum non debet incorrecta manere, fraternitati tue per apostolica scripta precipiendo mandamus, quatenus,  si res ita se habet, prefatos clericos pro tante presumptionis egressu ab officiis et beneficiis suspendas.



MCDXCuII. Wichmanno archiep. Magdeburg. et . . . . . episcopo Brandenburgensi mandat ut sub anathematis pena sanciant »ne quis in canonicos uel conuersos ecclesie S. Marie Magdeburgensis uiolentas manus iniiciat aut eorum bona diripiat uel occupare presumat.«





MCDXCuIII-MD. Ad Guidonem archiepiscopum Senonensem.---I. »Ne in monasterio S. Germani Parisiensis, tanquam ex debito, ulterius procurationem requirat.«---II. »Ne eiusdem monasterii ecclesias immoderatis procurationibus inquietet.«---III. Reprehendit archiepiscopum quod »contra priuilegium monachorum S. Germani Paris. quadraginta equos et septuaginta homines ad quamdam monasterii ecclesiam ducere et pro his omnibus procurationem accipere minime dubitauerit.«






ANNO 1179-1181.



MDI. 
[Gall. Christ., uII, Instr. 74.]

ALEXANDER episcopus, seruus seruorum Dei, dilectis in Christo filiabus Eremburgi abbatisse et  sororibus de Gif, salutem et apostolicam benedictionem.

Ex authentico scripto in auditorio nostro perlecto nobis innotuit, quod dilecte in Christo filie nostre Eua abbatissa et sorores de Edera uestre inopie misericorditer condolentes ad cultum Dei et religionem inibi reformandam, et quia domus uestra debitorum onere premebatur, et edificiorum minabatur ruinam, cum per eas uestra non posset inopia releuari, quia ab initio fundationis eiusdem domus ibidem abbatia de benefactorum petitione fuerat statuenda, uenerabili fratri nostro M. [Mauricio] Parisiensi episcopo concesserunt abbatiam in prescripta domo construere, ea conditione seruata, ut quandocunque contigerit abbatissam decedere, si  uos uel ille que uobis successerint in aliquam uestrum nequiueritis conuenire abbatissam, non aliunde, sed de monasterio Edere regulariter eligatis. Insuper grangiam que Wumuillare uocatur, ad sustentationem uestram et earum que uobis successerint, in perpetuum contulerunt. Quia igitur que ad augmentum religionis pertinent, diligenter nos conuenit promouere, libertatem a prescripta abbatissa, et conuentu domui uestre indultam, sicut in scripto authentico continetur, non obstante priuilegio nostro iam dicto monasterio de Edera, de domo uestra, et grangia supradicta concesso, auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis  infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, XIII Kalendas Februarii.



MDII. Compositionem inter Henricum episcopum et canonicos Ecclesie Mutinensis confirmat. 
[TIRABOSCHI, Memorie stor. di Modenesi, III, 77.]

ALEXANDER episcopus, seruus seruorum Dei, dilectis filiis preposito et canonicis Mutinensibus, salutem et apostolicam benedictionem.

Cum inter uos et bone memorie Henricum quondam Mutinensem episcopum super procuratione archiepiscopi  uestri et legatorum apostolice sedis Prenestinus episcopus, ecclesie Sancti Georgii ad uelum aureum diaconus cardinalis, apostolice sedis legatus  eamdem controuersiam sicut ex scripto eius accepimus, compositione amicabili de spontaneo assensu partium terminauit, ita quidem ut siue absens fuerit episcopus uester siue presens, totam procurationem prime diei, uos autem totam diei secunde memorato archiepiscopo et legatis teneamini exhibere. Unde quoniam que concordia statuuntur firma debent et illibata consistere, ne cuiusquam leuitate in recidiue contentionis periculum reducantur, robore apostolico premuniri prescriptam compositionem, sicut hinc inde recepta est et hactenus obseruata, auctoritate apostolica confirmamus et  presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum apostolorum Petri et Pauli se nouerit incursurum.

Datum Tusculani,---uI Idus Februarii



ANNO 1181



MDIII. Priuilegium pro Ecclesia Ianuensi . 
[UGHELLI, Italia sacra, Iu, 872.]

 Anno 1180 Obertus prepositus, et Bonifacius archidiaconus, ceterique canonici Ianuensis Ecclesie ab Alexandro III sub apostolica protectione fuerunt recepti, et priuilegio exornati, quod iisdem uerbis, quemadmodum Eugenius Adrianusque pontifices antea fecerunt, exscriptum est.

Datum Tusculani, per manum Dauferii S. R. E. sub. Idibus Ian., ind. XIII, Incarn. Dom. 1180, pont. uero D. Alexandri pape III an. XXII.

    Ego Alexander cat. Ecclesie episc.
    Ego Hubaldus Ostiensis, et ueliternensis episc.
     Ego Theodeuinus Portuensis et S. Rufine sedis episc.
    Ego Paulus Prenestine Ecclesie episc.
    Ego Petrus presb. card. tit. S. Susanne.
    Ego uiuianus tit. S. Stephani in Celio Monte presb. card.
    Ego Centhius presb. card. tit. S. Cecilie.
    Ego Arduinus presb. card. tit. S. Crucis in Hierusalem.
    Ego Laborans presb. card. S. Marie Transtyberim tit. S. Callisti.
    Ego Hyacinthus diac. card. S. Marie in Cosmedin.
    Ego Raynerius diac. card. S. Georgii ad uelum aureum.
     Ego Gratianus SS. Cosme et Damiani diac. card.
    Ego Ioannes diac. card. S. Adriani.
    Ego Mattheus S. Marie Noue diac. card.





MDIu. Ad omnes principes.---Hortatur eos ad subsidium Terre Sancte. 
[MANSI, Concil. XXI, 915.]

ALEXANDER episcopus, seruus seruorum Dei, dilectis filiis nobilibus uiris, ducibus et principibus, comitibus, baronibus, et uniuersis Dei fidelibus, ad quos littere iste peruenerint, salutem et apostolicam benedictionem.

 Cor nostrum et omnium fratrum nostrorum sinistri rumores, qui Hierosolymitanis partibus ad nos communi transeuntium relatione peruenerunt, nimio dolore conturbant: cum uix unquam aliquis, qui Christiano nomine censeatur, sine lacrymis et suspiriis audire ualeat, que de statu illius terre miserabili recitantur. Est siquidem infidelium, quod dolentes dicimus, incursione contrita, et usque adeo fortium uirorum potentia et proborum uirorum consilio uiduata: quod nisi a Christianis regibus et principibus orbis celerem et potentem succursum habuerit, desolationem eius, quod absit, in ignominiam Dei, et in contemptum fidei Christiane de proximo formidamus. Non est enim rex, qui terram illam regere possit, cum ille, uidelicet Balduinus,  qui regni gubernacula possidet, ita sit grauiter, sicut nosse uos credimus, iusto Dei iudicio flagellatus, ut uix ad tolerandos sufficiat continuos sui corporis cruciatus. Quam grauem siquidem iacturam, et quam miserabilem casum in personis et rebus, illa terra, pro qua patres genitores nostri sanguinem proprium effuderunt, in conflictu quem olim cum gentibus habuit, peccatis exigentibus sit perpessa, nec nos sine multa cordis commotione recolimus, nec aliqui zelantes legem Domini possunt tantam stragem fidelium patienti animo tolerare: presertim  cum illa gens pessima paganorum ex incommodis et periculis, que genti Christianorum intulerunt, tantam audaciam sumpsisse dicantur, ut se iactent impudenter, terram illam, quod auertat Dominus, inuasuros.

Moueat itaque uos zelus Domini, nec religio Christiana super tanta, que illi terre imminet, contritione dormitet: sed uniuersa loca illa, que Saluator et Redemptor noster corporali presentia dedicauit, uiriliter tueamini: et contemnite gentes que abiiciunt Dominum, et Christianum nomen de terris abolere nituntur. Non est utique Christianus, qui prescripte terre calamitatibus non mouetur, nec accingitur ad ipsam ab infidelium incursibus defendendam, quam occupare laborant, et suis, quod  absit, spurcitiis profanare. Hi autem, qui ex uobis fortes sunt, et bellis exercendis idonei, non minus scuto fidei et lorica iustitie, quam materialibus armis induti, tam pium, quam necessarium opus, ac laborem huius peregrinationis assumant, et loca illa, in quibus Redemptor humani generis pro nobis nasci uoluit, et mortem subiit temporalem, potenti uirtute defendant, ne temporibus nostris sustineat in illis partibus Christianitatis detrimentum. Cum enim Christus pro salute nostra opprobria multa, et demum crucis patibulum sustinuerit, ut nos offerret Deo, mortificatos quidem carne, iustificatos [uiuificatos] autem spiritu: expedit admodum saluti fidelium, ut pro ipso corpora nostra periculis et laboribus exponamus, ne pretium sanguinis,  quem pro nobis effudit; uideamur obliti. Animaduertite igitur, dilecti in Christo filii, et uidete quam probrosum, et quam merore dignum existeret Christianis, si aduersus habitatores terre illius inimici crucis Christi denuo preualerent: sicut eos preualituros non modicum formidamus, nisi de diuersis partibus Christianorum auxilium habitatoribus ipsis cum festinatione succurrat.

Ne igitur Christianitas gentilitati succumbat, totis nisibus prouidete; quia melius est superuenturo malo ante tempus occurrere, quam remedium post causam querere uulneratam: illis autem, qui pro Christo huius uie laborem assumpserint, illam indulgentiam peccatorum, quam Patres et predecessores  nostri Urbanus et Eugenius Romani pontifices statuerunt, apostolica auctoritate concedimus, et confirmamus. Uxores quoque, et filios eorum, et bona et possessiones suas, sub beati Petri et nostra, nec non et archiepiscoporum, et episcoporum, et aliorum prelatorum Ecclesie, decernimus protectione manere: prohibentes attentius, ne aduersus eos de his, que pacifice possident, aliqua post susceptam crucem questio moueatur, donec redeant, uel de ipsorum obitu certissime cognoscatur. Liceat autem eis terras, seu possessiones alias postquam propinqui, aut etiam domini sui  pecuniam ipsis mutuare aut noluerint, aut non potuerint, ecclesiis, uel ecclesiasticis uiris, aut aliis fidelibus libere, et sine ulla reclamatione,  pro expensis huius itineris titulo pignoris obligare. Preterea, quicunque de uiris bellicosis, et ad illius terre defensionem idoneis, illa sancta loca feruore deuotionis adierint, et ibi duobus annis contra Saracenos pro Christiani nominis defensione pugnauerint, de Iesu Christi pietate, et de beatorum Petri et Pauli apostolorum auctoritate confisi, eis omnium suorum, de quibus corde contrito, et humiliato confessionem susceperint, absolutionem facimus delictorum: nisi forte aliena bona rapuerint, uel usuras extorserint, aut commiserint furta, que omnia debent in integrum emendari. Si uero non est in facultatibus delinquentium, unde ualeant emendari, nichilominus consequentur ueniam, prout diximus, de commissis. Hi autem, qui  illic per annum, sicut diximus, moram habuerint, de medietate sibi iniuncte penitentie indulgentiam et remissionem suorum obtineant peccatorum. Omnibus autem sepulcrum Domini pro instanti necessitate uisitare uolentibus, siue in itinere moriantur, siue ad istum locum perueniant, laborem itineris ad penitentiam, et obedientiam, et remissionem omnium peccatorum iniungimus, ut de uite presentis ergastulo ad illam beatitudinem, Domino largiente, perueniant, quam nec oculus uidit, nec auris audiuit, nec in cor hominis ascendit, quam repromisit Dominus diligentibus se .

Datum Tusculani, decimo septimo Kalendas Februarii



MDu. Archiepiscopis, episcopis, abbatibus milites Templi missos qui terre Orientali auxilium peterent commendat.



ALEXANDER episcopus, seruus seruorum Dei, uenerabilibus fratribus, archiepiscopis et episcopis, et dilectis filiis abbatibus, et aliis ecclesiarum prelatis, ad quos littere iste peruenerint, salutem et apostolicam benedictionem.

Cum Orientalis terra per impressiones infidelium et incursus fortium uirorum potentia sit et proborum uirorum consilio destituta, et ad implorandam subuentionem fidelium dilectos filios nostros, milites Templi, latores presentium, uiros utique  religiosos, et Deum timentes, archiepiscopi, episcopi, et alii principes terre, ad partes uestras mittere decreuerunt. Nos autem quos illius terre calamitas graui dolore conturbat, exemplo patrum et predecessorum nostrorum de ipsius conseruatione solliciti, Christianos reges, et principes orbis ad defensionem locorum illorum, in quibus steterunt pedes Domini. salubribus monitis exhortamur: et sicut Patres et predecessores nostri Urbanus et Eugenius pontifices Romani statuerunt, ita et nos remissionem et indulgentiam peccatorum statuimus uniuersis, qui pro Christo laborem Hierosolymitanum assumpserint, et contra Saracenos fideli curauerint deuotione certare. Monemus itaque uniuersitatem uestram attentius, et mandamus, quatenus fratres, qui ad hoc  missi sunt, benigno recipiatis affectu, et per eos Orientalis terre statu et necessitate comperta, principes, comites, et alios fideles Christi parochianos uestros, crebris et sollicitis exhortationibus laboretis inducere, ut terram illam, pro cuius liberatione patres et genitores eorum sanguinem proprium effuderunt, adeant festinanter, et contra inimicos crucis Christi potentia et uirtute decertent. Litteras autem, quas propter hoc generaliter mittimus, uniuersis faciatis ecclesiis publice legi, et exponatis earum tenorem, et remissionem peccatorum, quam facimus illis qui tam pium et necessarium opus assumpserint, nuntietis: et ita omnes ad exsequendum quod suggerimus moneatis, quod per sollicitudinem et exhortationem uestram terra illa festinanter  fidelium sentiat auxilium et iuuamen; et uos propter hoc ab omnipotenti Deo mercedem possitis consequi sempiternam.

Datum Tusculani, decimo sexto Ianuarii.



MDuI. Ad Theobaldum Cluniacensem abbatem.---Compositiones ipsius factas cum Guillelmo comite Cabilonensi et cum Girardo comite Matisconensi scripto Philippi regis Francorum munitas confirmat. 
[D. BOUQUET, Recueil, Xu, 974.]

ALEXANDER episcopus, seruus seruorum Dei, dilectis filiis THEOBALDO abbati et capitulo Cluniacensi, salutem et apostolicam benedictionem.

 Cum Ecclesia uestra nobis sit nullo mediante subiecta, eius et uestre uolumus, ut tenemur, paci prospicere, et ne possitis in posterum malitiosa quorumlibet uexatione grauari sollicite prouidere. Inde est quod, cum inter uos et nobilem uirum comitem Cabilonensem  super querelis omnibus quas aduersus eum habebatis, et super exactionibus quas exercebat in homines et terras eiusdem ecclesie coram carissimo in Christo filio nostro Philippo, illustri Francorum rege, amicabilis compositio facta sit, et eiusdem regis authentico continetur, ratam habemus, eamque auctoritate apostolica confirmamus. Nihilominus etiam compositionem illam quam cum nobili uiro comite Gerardo  super exactionibus quibus terram uestram et homines opprimebat,  de libera uoluntate fecistis, sicut est in scripto ipsius comitis roborata, futuris temporibus manere decernimus illibatam.

Nulli ergo omnino hominum liceat hanc paginam nostre confirmationis infringere, aut ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculi, u Idus Februarii.



MDuII. Theobaldo abbati et capitulo Cluniacensi significat se episcopo Eduensi mandasse ut capellam Belnensem consecraret. Qui si mandatum exsequi noluerit, permittit iis ut episcopum Bellicensem ad conficiendam consecrationem inuitent. 
[Bibliothec. Cluniac., p. 1444.]

ALEXANDER episcopus, seruus seruorum Dei, dilectis filiis T. abbati et capitulo Clun., salutem et apostolicam benedictionem.

Cum apud Belnam capellam quamdam, sicut dicitis,  habeatis, quam petitis consecrari, uenerabili fratri nostro Eduensi episcopo dedimus in mandatis, ut capellam ipsam, cum a uobis requisitus fuerit, dedicet, et apud eam cemeterium benedicat; sub eo tenore uidelicet, ut alienos parochianos ad quotidiana officia, uel ad sepulturam tempore nullo recipiat, nec in decimis, uel in aliis parochialia sibi iura imprimis usurpet. Ne igitur uestro super hoc desiderio defraudemini, presentibus uobis litteris indulgemus, ut si predictus episcopus a uobis secundo uel tertio reuerenter et humiliter requisitus, mandatum nostrum non fuerit exsecutus, liberum uobis sit catholicum episcopum quem malueritis, etc,



MDuIII. Guidoni archiepiscopo Senonensi, Henrico episcopo Baiocensi, S. abbati S. Genouefe et decano Ecclesie Baiocensis mandat, ut in controuersia inter Rolandum electum Dolensem et Bartholomeum archiepiscopum Turonensem, ap. sedis legatum, testium dicta litteris consignent. 
[MARTEN, Thes. Anecdot., III, 907.]





MDIX Ecclesie S. Marie Flottinensis protectionem suscipit eiusque iura ac priuilegia confirmat. 
[MORIN, Hist. du Gatinois, Paris 1630, 4o p. 291.]

ALEXANDER episcopus, seruus seruorum Dei, dilectis filiis GUILLELMO, priori ecclesie Beate Marie de  Flotin, eiusque fratribus tam presentibus quam futuris, regularem uitam professis in perpetuum.

Religiosis uiris et pietatis operibus deputatis publicum conuenit adesse presidium, ut tanto liberius obsequiis diuinis inseruiant, quanto se sentiunt fortius apostolica protectione munitos. Quapropter dilecti  in Domino filii, uestris iustis postulationibus clementer annuimus, et prefatam ecclesiam in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus. In primis siquidem statuentes ut ordo canonicus, qui in eadem ecclesia per prouidentiam tuam, fili dilecte, et assensum filiorum nostrorum dilectorum abbatis et fratrum Sancti Ioannis Senonensis, necnon fauore et auctoritate uenerabilis fratris nostri G. Senonensis archiepiscopi constitutus esse dignoscitur, perpetuis ibidem temporibus inuiolabiliter obseruetur. Quem utique ordinem in presenti charta duximus adnotandum, sicut in authentico scripto eiusdem archiepiscopi plenius continetur, et excepto quod de priori  anno minime duximus confirmandum, quia et rationi contrarium est, et sacris obuiat institutis, cum columnas Ecclesie firmas esse stabilesque conueniat, ne totum edificium ex eorum debilitate uacillet.

»In nomine sancte et indiuidue Trinitatis.

»Ego G. Dei gratia Senonensis archiepiscopus, dilectis filiis nostris Petro abbati S. Ioannis et fratri Willelmo de Flotin, omnibusque eorum fratribus tam presentibus quam futuris, salutem in perpetuum.

»Notum est ubique et scitum ab omnibus quoniam, sicut res parue cito per concordiam crescunt, ita et maxime ubi subintrat discordia, breui dilabuntur.  Quapropter uidentes ecclesiam Diui Ioannis, eiusque plantationem nouellam adhuc teneram, ecclesiam scilicet B. Marie de Flotano, si non peruersio, auersio tamen aliquantulum tramite incedentes, ne scintilla latens in cineres quandoque per negligentiam, subitum exhalaret incendium, decreuimus eis occurrere, matremque ad filiam, filiamque ad matrem amice et concorditer reuocare. Communicato itaque consilio cum dilecto filio nostro Willelmo aliisque fratribus de Flotin, simulque cum uenerabili Petro abbate Sancti Ioannis et fratribus suis, cepimus de pace et concordia eorum sollicite et diligenter agere, et prouidere. Cum ergo audiremus predictos fratres de Flotin a bono et a primo fundamento arctioris uite nolle omnino recedere, sed  tenuem uictum duramque cibi et potus abstinentiam desideranter amare, grossamque et uilem uestium consuetudinem tranquillam secularis uite uiri contemptores et Dei amatores auide sustinere, simulque uigiliis et orationibus et psalmodiis ardenter insistentes, bonum uite propositum quod incipient, nequaquam mutare, sed uelle in melius consummare, multum gauisi sumus, et de numero fratrum quos ad amplificandum seruitium Dei augeri postulabant ego et tota Ecclesia Beati Ioannis letum probauimus assensum. Statuimus itaque et decreuimus quatenus quos et quantos uellent fratres ad seruitium Dei faciendum et pro uoluntate sua et possibilitate loci sine omni contradictione abbatis et capituli Sancti Ioannis. Porro abbas Sancti Ioannis  cum uoluerit et licuerit et ueniet ad locum illum, et fratres qui suscepti fuerint debitam et tanquam proprio abbati et successoribus suis professionem facient, et tunc ab eo, in eodem loco canonicam benedictionem suscipient, et amplius non licebit et eos amouere de loco; si uero pro culpa sua aliquem de fratribus illis prior qui preerit loco tanquam inobedientem et rebellem de ecclesia illa amouerit, uel ipse sponte sua sine licentia prioris inordinate inde exierit, non licere abbati suscipere illum in ecclesia S. Ioannis, nisi spiritu Dei tactus, uitam suam emendare et ordinem supradicte ecclesie suscipere uoluerit, ut fratres eiusdem loci suscipiant eum, remota omni exactione abbatis et capituli Sancti Ioannis. Ita tamen si bone et laudabilis uite liberque  et absolutus a prime professionis subiectione fuit susceptus, ante nouam abbati Sancti Ioannis sedem, morem et ordinem albus ecclesie professionem faciet et stabilitatem corporis sui in illo loco promittet. Hoc autem ita factum est et ex utraque parte concessum, ut quandiu de susceptis fratribus ecclesie Sancti Ioannis ibidem uiui tres inuenti fuerint, quartus non suscipiatur, nisi uoluntate et spontanea concessione prioris et fratrum loci. De constitutione autem prioris in eodem loco utriusque partis assensu, ita decretum est, ut fratres de Flotin liberam electionem habeant; unum de collegio suo quem idoneum cognouerint, priorem constituant, cui reliqui fratres debeant obedire, ad cuius officii arbitrium  pertinebit, cuius administratio totius loci . . . . . Cum autem abbas uisitationis gratia locum adierit substitutum priorem et presentabunt quem ipse cessante contradictione suscipiet, eique totam administrationis curam imponet. Si uero de prioris substitutione, ut malibus  consuetum est, discordia suborta fuerit et fratres inter se conueniant, non poterit abbas Sancti Ioannis ad diem eligendi, constitutum uocabitur, et si fratres tunc etiam non concordauerint, abbas meliori et saniori parti cedens, eorum consilio et assensu priorem ibidem constituet. uestimenta uero huiusmodi erunt linea, uestibus exceptis superpelliceis et femoralibus non utantur, pelliceas tunicas albas, pallia candida, cappas nigras habebunt, similiter et lectisternia eorum culsitraque  et linea stramenta non habebunt, sed ceruicalia tantum ad releuationem capitis. Esus carnis et sanguinis apud eos nullus omnino erit, nisi tantum infirmis; oua et caseos comedendi potestas indulgebitur eis, excepta quadragesima ante Natale Domini, a festo Sancte Crucis usque ad Natiuitatem Domini ieiunabitur, excepta festiuitate Omnium Sanctorum, a Natiuitate Domini usque ad Epiphaniam licebit eis bis comedere, ab illo die usque ad Pascha ieiunabunt, excepta Purificatione beate Marie, in ecclesia silentium tenebunt semper, nisi de confessione; in mensa nulli fratrum permittitur nisi soli magistro de necessariis; a Completorio usque ad capitulum, post primum factum silentium ubique tenebunt, nisi necessitate compellente; ad mensam eorum mulieres  non comedent, nec consanguinee, nec extranee, nec infra septa eorum nocte requiescent, nec officinas sine legitimo teste ingredientur. Animalia, terras et decimas, et quascunque alias possessiones in eleemosynam datas, uel quocunque alio modo inite acquisitas licebit eis habere ad procurationem fratrum pauperum et hospitum sustentationem; priori et fratribus, a priore si iniunctum fuerit, licebit ire et equitare secundum Regulam S. Augustini; de prouentibus, pratis et uineis, aliisque ecclesie redditibus nec priori nec fratribus licebit aliquid uendere, nec inuadiare, sine consilio abbatis et capituli Sancti Ioannis, et hoc propter maiorem loci utilitatem; fratres uestri de Flotin, uiginti solidos annuatim Sancti Ioannis die festo inseruientis olei annuatim  persoluant. Ut autem hec omnia supradicta ad honorem Dei et profectum loci firmiter et fideliter in perpetuum obseruentur, mandamus et precipimus, et ne ultra quod a nobis scriptum et institutum est, altera contra alteram partium excedens, uel inquirere presumat sub anathematis pena prohibemus, nisi ex nostro et utriusque partis assensu. Hec autem ut inconcussa et rata permaneant ponficali auctoritate et sigilli nostri impressione firmamus; et corroboramus.

»Actum publice in capitulo S. Ioannis anno ab Incarnatione Domini millesimo centesimo sexagesimo undecimo.«

Ad hec auctoritate apostolica constituimus ut  quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci firma uobis uestrisque successoribus et illibata permaneant. In quibus hec propriis duximus exprimenda uocabulis:

Herueum de Castellione, decimam de la Naruille et tractum per singulos annos, duas etiam partes decime Montecereado, et uineas quas habetis in clauso de Montbleum, semi arpentum uinee apud Chalereth, quartam partem decime de Frateuilla, et duos tractus, quartam partem decime de uarennis et quartum tractum, decimam in terra Buchardii  Gononis que est apud Infermitum et ipsius decime tractum, modium unum frumenti ex dono Holisandis quondam comitisse de Ioniaco, in grangia de Amiliaco annuatim percipiendum, in clauso nobilis uiri Gilonis de Soliaco modium uini uobis singulis annis conferendum, apud uarennas in clauso Sustani modium uini annuatim, apud Sanctum Lupum censum duodecim denariorum, apud Benas ex dono Hugonis Godar quidquid census habuit ibi, ex dono Roberti Chiuillas et uxoris eius domum cum tota supellectili que est apud boscum communem et uineas eorum que sunt apud sanctum Lupum et apud Chasuetum, nec non et cetera que ab eis sunt ecclesie uestre per deuotionem collata, grangias de Lameruilla liberas ab omni censu, grangiam  de Monte Leurdo, grangiam de Feauille, et pratum apud Nancietum ex dono Gerardi cognomine usurarii, ex dono Pontii militis de Sosiaco quique census habebat in allodio Chaleretti, decimam panis et uini quod expenditur apud boscum communem quoties rex et regina insimul, uel unus sine altero ibi hospitatur, quam utique decimam recolende memorie Ludouicus illustris rex Francorum uobis contulit in eleemosynam et sigilli sui [munimine] roborauit.

Sane noualium uestrorum que propriis manibus uel sumptibus colitis, siue de nutrimentis uestrorum animalium nullus a uobis decimas exigere, uel extorquere presumat. Preterea liceat uobis clericos et laicos e seculo fugientes, liberos et absolutos ad conuersionem recipere, et eos sine contradictione  aliqua retinere. Prohibemus insuper ut nulli fratrum uestrorum, post factam in eodem loco professionem, non nisi obtentu arctioris religionis, sine superioris sui licentia, fas sit ab eodem loco discedere, discedentem uero absque communium litterarum cautione nullus audeat retinere. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis,  suppressa uoce diuinum officium celebrare. Paci quoque et tranquillitati uestre paterna sollicitudine prouidere uolentes, auctoritate apostolica prohibemus ut infra clausuras locorum seu grangiarum uestrarum nullus uiolentiam, uel rapinam, uel furtum committere, aut ignem apponere, seu hominem capere uel interficere audeat.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra et illibata seruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, prefati archiepiscopi canonica iustitia, et  ecclesie Sancti Ioannis debita reuerentia.

Si qua igitur in futurum ecclesiastica, etc.

    Ego Alexander catholice ecclesie episcopus
    Ego Hubaldus Ostiensis episcopus.
    Ego Petrus cardinalis ecclesie Sancte Susanne.
    Ego Petrus cardinalis ecclesie Sancte Rufine sedis.
    Ego uiuianus presb. cardinalis Ecclesie Sancti Stephani in Celio monte.
    Ego Centhius presb. card. Ecclesie S. Cecilie.
    Ego Hugo presb. card. S. Clementis.
    Ego Harduinus presbyt. cardinalis ecclesie S Crucis in Hierusalem.
    Ego Mattheus presb. cardinalis ecclesie Sancti Marcelli.
     Ego Laborans presbyter cardinalis Sancte Marie Transtiberim, ecclesie Calixti.
    Ego Iacinthus Sancte Marie in Cosmedin.
    Ego Rainerius diaconus cardinalis Sancti Georgii ad uelum aureum.
    Ego Gratianus Sanctorum Cosme et Damiani diaconus cardinalis.
    Ego Ioannes diac. cardinalis S. Angeli.
    Ego Rainerius diacon. card. S. Adriani.
    Ego Mattheus S. Marie Noue diacon. cardinalis.


Datum Tusculani per manum Alberti, Sancte Romane Ecclesie presbyteri cardinalis et cancellarii, sexto Idus Martii, indictione decima, Incarnationis Dominice anno millesimo centesimo octogesimo,  pontificatus uero domni Alexandri pape III, anno uicesimo.



MDX. Priuilegium pro monasterio Casinensi. 
[D. TOSTI, Storia della badia Casin., II, 206.]

ALEXANDER episcopus, seruus seruorum Dei, dilectis filiis P. abbati et conuentui Casinensi, salutem et apostolicam benedictionem.

Cum monasterium Casinense, in quo diuinis estis obsequiis dediti, specialis caritatis brachiis amplectamur, et ad eius commodum uelimus, sicut debemus, semper attentius intendere, de ipsius uobis profectibus non immerito congaudemus, et ad conseruandum quod est pro eius bono rationabili consideratione  statutum, sollicitam uolumus operam adhibere. Inde est utique quod si quando postulatis a nobis, que ad commodum uniuersitatis uestre pertineant, petitionibus uestris tanto facilius fauorem apostolicum impertimur, quanto prescriptum monasterium specialius ad prouisionem nostram respicit et tutelam. Sane cum claustrales fratres ipsius monasterii in uestimentis defectum aliquando sustinerent, bone memorie Gentilis de Palearia, qui apud idem monasterium sepulturam elegerat, pietatis intuitu, et proprie salutis obtentu, uobis, sicut accepimus, ad inuestituram filtrorum, et ad stricta pellicea biennio comparanda, sedecim millia tarenorum salubri consideratione donauit. Cum  autem tu, fili abbas, pecuniam pretaxatam in aliam utilitatem monasterii conuertisses, in recompensationem eius uiginti uncias auri de Castellone, et quinque de ecclesia de Cinglis in usus, quos prediximus, erogandas fratribus, perpetuo concessisti. Unde quia nobis imminet ex iniuncto officio prouidendum, ne quod prouide fit, temeritate quorumlibet dissoluatur, nos uestris postulationibus clementer inducti, prescriptas uiginti uncias auri de Castellone, et quinque alias de ecclesia de Cinglis fratrum usibus, quibus a te, fili abbas, deputate sunt, sicut in instrumento publico continetur, auctoritate apostolica confirmamus, et presentis scripti patrocinio communimus. Statuentes, ut nulli omnino hominum liceat hanc paginam nostre confirmationis  infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Tusculani, X Kalendas Aprilis.



MDXI. Ad Petrum Casinensem abbatem. 
[Ibid., 207.]

ALEXANDER episcopus, seruus seruorum Dei, dilecto filio P. Casinensi abbati, salutem et apostolicam benedictionem.

Si quando postulatur a nobis quod iuri conueniat, et ab ecclesiastica non dissonet honestate, petentium desideriis facilem debemus impertiri consensum,  eorumque uota effectu prosequente complere. Hac itaque ratione inducti, et tuis iustis postulationibus inclinati, presentibus tibi litteris indulgemus, ut abbatissas et monachas monasteriorum tuorum, in quibus alius ius episcopale non habet, a quo malueris catholico episcopo, contradictione, et appellatione cessante, benedici facias, et uelari.

Datum Tusculani, X Kalendas Aprilis.



MDXII. Ad Casimirum ducem Polonie.---Nonnullas constitutiones circa bona Ecclesie editas confirmat. 
[MANSI, Concil., XXI, 914.]

ALEXANDER episcopus, seruus seruorum Dei, dilecto  filio nobili uiro CASIMIRO duci Polonie, salutem et apostolicam benedictionem.

Ex parte tue magnitudinis relatum est nobis, quod de consilio archiepiscopi, et episcoporum Polonie, et principum terre, quasdam abusiones, et solitas iniurias, ab ecclesiis et personis ecclesiasticis amputasti, constituens ne bona decedentium episcoporum amplius confiscarentur. Constitutum est etiam, ut si quispiam in res defuncti episcopi manus coniecerit, uinculo anathematis teneatur. Nec presumat ullus raptorum defuncto episcopo succedere, donec absolutionis beneficium assequatur, ablatis restitutis, uel ablatorum congrua estimatione premissa. Consuetudinem autem, que a  principibus terre seruabatur, uidelicet, ut quocunque pergerent pompatice, inuadentes horrea pauperum euacuarent, et si inter absentes aliquid negotioli quandoque contingeret, impii satellites discurrentes, raptos quoscunque caballos uel eneruarent in cursu, uel omnino destruerent, de ecclesiasticorum et secularium uirorum consilio emendasti. Unde quoniam constitutionem tuam iustam pariter et honestam auctoritate nostra postulas confirmari: nos iustis postulationibus annuentes, constitutionem prescriptam, sicut in scripto authentico super hoc facto habetur, auctoritate apostolica confirmamus, et presentis scripti patrocinio communimus, sub interminatione anathematis prohibentes, ne quis eam uiolare aliqua ratione presumat. Nulli ergo  omnino homini liceat hanc paginam nostram confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum, se nouerit incursurum.

Datum Tusculani, u. Kalendas Aprilis.



MDXIII. Ecclesie S. Laudi de Burgo Achardi protectionem suscipit, bona priuilegiaque confirmat. 
[Armorial génér. de la nobl. de France, Reg. Iu, p. I.]

In nomine Domini, amen.

Per hoc presens publicum instrumentum cunctis pateat euidenter et sit notum quod hoc est uerum transumptum quarumdam litterarum fel. rec. domni  Alexandri pape tertii eius uera bulla plumbea cum filis cericei coloris impendentibus more tunc Romane curie, bullatarum, sanarum et integrarum, non uitiatarum, non cancellatarum, nec in aliqua sui parte suspectarum, sed omni prorsus uitio et suspicione carentium, mihi notario publico infra scripto pro parte uenerabilium et religiosorum uirorum prioris et conuentus Sancti Laudi de Burgo Achardi, ordinis Sancti Augustini, Rothomagensis diecesis, ad transcribendum traditarum anno Domini millesimo quadringentesimo quinquagesimo nono, indictione octaua, mensis uero Octobris secundi, anno secundo, pontificatus sanctissimi in Christo Patris ac domini nostri Pii diuina prouidentia pape secundi anno secundo, quarum quidem litterarum tenor de uerbo ad uerbum sequitur et  talis est:

ALEXANDER episcopus, seruus seruorum Dei, dilectis filiis RODULPHO, priori Sancti Laudi de Burgo Achardi, eiusque fratribus tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Laudi de Burgo Achardi, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus qui secundum  Deum et B. Augustini Regulam in domo uestra noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo predicta ecclesia sita est cum omnibus pertinentiis suis, ecclesiam Sancte Marie de Taberuilla et duas capellas, scilicet Sancte  Trinitatis et Sancti Audeni cum omnibus pertinentiis et libertatibus earum; ecclesiam Sancti Philiberti de Bochetot cum pertinentiis suis, ecclesiam Sancte Marie de Hangemara cum pertinentiis suis, capellam Sancte Marie de Foresta Henrici de Nouo burgo cum pertinentiis et libertatibus suis, molendinum quoque quod est apud pontem Auto quod tenetis de monachis Gemeticensibus cum motta hominum suorum de ponte Auto et passagio uestro ad portum suum, et aliis libertatibus quas uobis in charta sua confirmando concesserunt; ex dono autem Galerani comitis de Ozelteto et Roberti filii eius, quitantiam per totam terram suam de uictu et rebus uestris uendendis uel emendis, et passagium porcorum et herbagium omnium pecudum, et  boscum proprium ad ignem, et omnimodam quittantiam, a seruitiis et talliis, et auxiliis et omnibus consuetudinibus; decimam quoque telonei de burgo Achardi et molendinorum Rogeri de Platanis apud pontem Auto, decimam passagii et omnium reddituum de burgo Achardi qui ad eumdem Rogerum pertinent et decimam panis domus eius apud idem burgum, et uirgultum quod est iuxta prefatam ecclesiam, et totam terram que est infra ambitum curie uestre, illas quoque triginta acras terre et tres acras boschi quas Hugo primus prior uester donauit ecclesie uestre concessione Rogeri Gule de Marchia et Marci filii eius, et ex altera parte quadraginta quatuor acras que descendebant ex parte matris sue, et totam terram quam Hubertus de Soteuilla,  annuente filia sua Helixent, uobis concessit, et seruitium et redditus terre quam Anfredus filius Godins tenebat de Galtero de Gloz, scilicet octo solidos, et duos denarios ex dono ipsius Galteri et sex acras terre quas tenuit Radulphus Crepion de quibus redduntur uobis quatuor solidi in Ascensione Domini; terram que est iuxta uirgultum uestrum cum tota ara et uirgulto Picoti, et terram quam Hugo Bubulcus habebat in mansione, et mansionem que erat in atrio, in qua Iulita mansit, et totum ius quod clamabant in terra Galteri Sorel, Nicolaus de Cahisneio et Willelmus frater eius, et terram quam dedit uobis W. Rossel et tres uirgatas terre quas uobis dedit Restoldus; et quinque acras quas uobis dederunt Willelmus et Rodulphus filii Restoldi,  et quinque acras que uobis date fuerunt cum Roberto de Cosneio, et quinque acras quas Ricardus de Bosco Tahon et Rodulphus filius eius et Robertus nepos eius uobis dederunt, et duas acras quas fratres Hugonis canonici Robertus et Ricardus uobis dederunt, et tres acras quas Ricardus Dolfai uobis dedit, et uiginti solidos Baluacenses quos Willelmus comes Albemarie uobis dedit in teloneo suo de Albemaria annuatim habendos; ex dono . . . . . Alani de Sancto Petro dimidium arpentum uinee et decimam uini sui et nucum suarum apud Longam-uillone, ex dono Rodulphi de Frollam curia sex acras terre, et decem solidos, et sex nummos, et duos capones; ex dono Marci de Mara quatuor acras  terre; ex dono Geruasii de Bochetot unam acram, ex dono Roberti de Buchetot et Matthei et Willelmi filiorum eius unam acram, ex dono Willelmi de Piencuria unam minam saliginis; ex dono Hugonis filii Roberti duas acras terre, ex dono Rodulphi Pagani unam acram, ex dono Henrici de Cahisneio, Willelmi fratris eius duas acras, ex dono Eurardi de Londo et Ricardi fratris eius tres acras et unam uirgatam, ex dono Rogeri de Fontenis et W. filii eius unam acram, et domum unam, que est in burgo, et mansuram unam inter cemeterium et domum Richardi mercatoris; et uirgatam unam quam tenuit Robertus presbyter de Boscogoiet et domum unam apud Falesiam quam soror Basilia dedit ecclesie uestre, et terram quam Galterus de ponte  Auto et Robertus, filius Baldrici, et Galterus parens et Richardus filius eius et Osbertus de Lendino dederunt ecclesie uestre, ex dono Ioannis de Bosco et Mathildis uxoris sue unam acram terre inter Carresis eremum que est in bosco platanorum; ex dono Amelini et Thome filii eius quinque uirgatas terre, ex dono Helios de Tuito Herberti unam acram.

Sane noualium uestrorum que propriis manibus aut sumptibus colitis, siue de nutrimentis uestrorum animalium nullus a uobis decimas exigere presumat. Liceat quoque uobis clericos et laicos e seculo fugientes, liberos et absolutos, ad conuersionem recipere, et eos absque contradictione aliqua  retinere. Cum uero generale interdictum terre fuerit liceat uobis, clausis ianuis, expulsis excommunicatis et interdictis, non pulsatis campanis, diuina suppressa uoce celebrare officia. In parochialibus autem ecclesiis quos habetis liceat uobis presbyteros eligere, et diecesano episcopo presentare, quibus, si idonei fuerint, episcopus animarum curam committat, ut ei de spiritualibus, uobis autem de temporalibus, debeant respondere. Sepulturam quoque ipsius loci liberam esse decernimus ut eorum, qui se illic sepeliri desiderauerint, deuotioni et extreme uoluntati, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci  abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Augustini Regulam prouiderint eligendum.

Decernimus ergo ut nulli omnino hominum liceat prefatam ecclesiam temere perturbare aut eius possessiones auferre, uel ablatas retinere, minuere, seu quibuslibet uexationibus temere fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum, etc.

     Ego Alexander catholice Ecclesie episcopus.
    Ego Teodinus Portuensis et Sancte Rufine episcopus.
    Ego Petrus presb. card. tit. Sancte Susanne.
    Ego uiuianus tit. S. Stephani in Celio monte presbyt. cardinalis.
    Ego Hugo presb. card. tit. Sancti Clementis.
    Ego Arduinus presb. card. tit. S. Crucis in Ierusalem.
    Ego Mattheus presb. card. Sancti Marcelli.
    Ego Laborans presb. card. tit. S. Marie Transtyberim, tituli Calixti.
    Ego Iacobus diac. card. S Marie in Cosmedin.
    Ego Rainerius diac. card. S. Georgii ad uelum aureum.
     Ego Gratianus Sanctorum Cosme et Damiani diaconus cardinalis.
    Ego Ioannes diac. card. Sancti Angeli.
    Ego Romelius diac. card. Sancti Adriani.
    Ego Mattheus Sancte Marie Noue diac. card.


Datum Tusculani, per manum Alberti, Sancte Romane Ecclesie presbyteri cardinalis et cancellarii, XuII Kalendas Maii, indictione decima tertia, Incarnationis Dominice anno 1181, pontificatus uero domni Alexandri pape III anno XXII,



MDXIu. Monasterii S. Ruffilli protectionem suscipit, eiusque bona ac priuilegia confirmat. 
[Bullar. uatic., I, CO.]


ALEXANDER episcopus, seruus seruorum Dei, dilectis filiis BENEDICTO, abbati monasterii Sancti Ruffilli Foropompilien., eiusque fratribus tam presentibus quam futuris, regularem uitam professis, in perpetuum.

Effectum iusta postulantibus indulgere, ut uigor equitatis, et ordo exigit rationis, presertim quando petentium uoluntatem et pietas adiuuat, et ueritas non relinquit. Quapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus.  In primis siquidem statuentes ut ordo monasticus, qui secundum Deum, et Beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis.

Locum ipsum in quo prescriptum monasterium constructum est, cum omnibus pertinentiis suis,  terris scilicet, uineis, siluis que sunt posite circa ipsum monasterium. A primo latere flumen, in quo molendini uestri edificati fuerunt; a secundo latere strata publica que pergit ad Liuien; a tertio Campus donicatus  episcopii, ubi quondam fuit silua donicata episcopatus; a quarto Palliata cum omnibus aliis fundis, et locis quecunque habetis et tenetis; capellas Sancti Laurentii de Cumignano  , Sancti Paterniani de Donicalia  , Sancti Ioannis de Runco  cum omnibus pertinentiis earum, et quod a presenti habetis in territorio Pesauriensi et in Moredano  . Plebes Sancti Petri in Ceretu Meldule, et Sancti Appolinaris in Collina cum omnibus capellis suis. Chrisma, oleum sanctum, consecrationes altarium seu basilicarum uestrarum, et  ordinationes monachorum et clericorum uestrorum, qui ad sacros ordines fuerint promouendi, per diecesanum episcopum, si catholicus fuerit, et gratiam atque communionem apostolice sedis habuerit, sine prauitate et exactione aliqua precipimus exhiberi, alioquin a quocunque catholico episcopo suscipere licentiam habeatis.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra et illibata conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue  persona etc.

    Ego Alexander catholice Ecclesie episcopus.
    Ego Hubaldus Ostiensis et uelletr. episcopus.
    Ego Paulus Prenestine Ecclesie episcopus.
    Ego Theodinus Portuensis et Sancte Rufne sedis episcopus SS.
    Ego Ioannes tit. S. Marci presb. card.
    Ego Petrus tit, S. Susanne presb. card.
     Ego uiuianus tit. Sancti Stephani in Celio monte presb. card.
    Ego Cinthius presb. card. tit. S. Cecilie.
    Ego Hugo presb. card. tit. S. Clementis.
    Ego Arduinus presb. card. tit. Sancte Crucis in Hierusalem.
    Ego Mattheus presb. card tit. S. Marcelli.
    Ego Laborans presb. card. S. Marie Transtiberim tit. Calixti.
    Ego Iacobus diac. card. S. Marie in Cosmedin.
    Ego Raynerius diac. card. Sancti Georgii ad uelum aureum.
    Ego Gratianus Sanctorum Cosme et Damiani diac. card.
     Ego Ioannes diac. card. Sancti Angeli
    Ego Mattheus diac. card. S. Marie Noue.


Datum Tusculani, per manum Alberti sancte Romane Ecclesie presbyteri cardinalis et cancellarii, III Idus Maii, indictione XIu, incarnationis Dominice anno 1181, pontificatus uero domni Alexandri pape III anno XXI  .



MDXu. Ad decanum et capitulum Cabilonense.---Quod Cabilonenses clericos excommunicare non potest suus episcopus, nec suspendere, nisi prius id capitulo significarit 
[MANSI, Concil., XXI, 1041.]


ALEXANDER episcopus, seruus seruorum Dei, dilectis filiis decano et capitulo Cabilonensi, salutem et apostolicam benedictionem.

Quoties a nobis petitur quod rationi non obuiat, et consonat honestati, animo nos decet libenti concedere, et petentium desideriis facilem impertiri fauorem. Eapropter auctoritate uobis presentium  indulgemus, ut Cabilonensis episcopus nullum clericum Cabilonensis Ecclesie interdicere, excommunicare, sine manifesta et rationabili causa, uel suspendere ualeat, et nisi prius per eumdem aut nuntium suum capitulo fuerit nuntiatum. Maxime quandiu qui conuenitur, sub examine uestro satisfacere uoluerit de obiectis.

Datum uiterbii, uII Kal. Iulii.



MDXuI. Ad decanum et capitulum Cabilonense.---Ut personas regendis ecclesiis idoneas, quas Cabilonensis episcopus recusauerit, episcopo Eduensi presentare possint. 
[Ibid.]

 ALEXANDER episcopus, seruus seruorum Dei, dilectis filiis GALTERO decano, et capitulo Cabilonensi, salutem et apostolicam benedictionem.

Significastis nobis quod uenerabilis frater noster Engilbertus, Cabilonensis episcopus, personas idoneas, cum a uobis ad uestras ecclesias presentantur, recipere pro sua uoluntate recusat. uestre igitur indemnitati imposterum prouidere uolentes, presentium auctoritate statuimus, quatenus, si prefatus episcopus post trinam commonitionem personis idoneis ad presentationem uestram, uel maioris partis, per congrua interualla temporum factam, curam animarum in ecclesiis que ad uos pertinere noscuntur, committere forte noluerit, liceat uobis  illas uenerabili fratri nostro Eduensi episcopo presentare, qui, nullius temeraria contradictione obstante, eisdem animarum curam apostolica auctoritate committat.

Datum uiterbii, Iu Kal. Iulii.



MDXuII. Ad Belam Hungarie regem.---Ne archiep. Spalatino libere eligendo diutius impedimento sit. 
[FARLATI, Illyric. sacr., III, 212.]

ALEXANDER episcopus, seruus seruorum Dei, dilecto in Christo filio BELAE, illustri Hungarie regi, salutem et apostolicam benedictionem.

Significantibus nobis dilectis filiis nostris clero et populo Spalatino, nobis innotuit, quod cum Ecclesia  Spalatina diu pastore uacauerit, et usque ad hec tempora iuxta formam priuilegiorum Romanorum pontificum et sacrorum canonum liberam electionem habuerit, tu in ea episcopum, secundum quod obseruatum est, eligi non permittis. uolentes igitur, regie saluti consulere, et indemnitati prefate ecclesie pro nostri officii debito prouidere, monemus regiam excellentiam et exhortamur in Domino, quatenus libere et sine contradictione de persona idonea ordinari permittas, qui et populo Dei preesse ualeat, et prodesse. Alioquin licet magnificentie regie deferre uelimus, iam dicte Ecclesie in iure suo deesse non poterimus aliqua ratione, nam et serenitati regie credimus expedire, ut ciuitatem ipsam in sua libertate conserues, et  habitatores eius in fidelitate tua facias firmiores, et ne eis circa dominium tuum occasionem tribuas malignandi. Ad hec etiam regiam magnificentiam monemus attentius et rogamus quatenus Minoslauum comitem ad reddendam pecuniam prenominate Ecclesie, quam olim bone memorie Raynerio Spalatino archiepiscopo abstulit, uel ad estimationem congruam, et ut loca illa in quibus olim cathedrales sedes fuisse noscuntur, ordinari permittat. Si aliter ad hoc induci nequiuerit, regia potestate compellas.

Datum uiterbii, II Nonas Iulii.



MDXuIII. Ecclesie Sancte Crucis Metensis protectionem suscipit eiusque bona et possessiones confirmat. 
[HUGO, Annal. S. ord. Prem., I, 473.]


ALEXANDER episcopus, seruus seruorum Dei, dilectis filiis HUGONI abbati ecclesie Sancte Crucis Metensis, reliquis fratribus tam presentibus quam futuris, regularem uitam professis in perpetuam memoriam.

Religiosam uitam eligentibus apostolicum conuenit adesse subsidium, ne forte cuiuslibet temeritatis incursus aut eos a proposito reuocet, aut robur quod absit, sacre religionis infringat. Quapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Crucis extra ciuitatem Metensem positam, in  qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus, qui secundum Deum et beati Augustini Regulam atque institutionem Premonstratensium fratrum in eadem ecclesia esse demonstratur; perpetuis ibidem temporibus inuiolabiliter obseruetur. Preterea quascunque possessiones, quecunque bona, eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci firma uobis uestrisque successoribus, et illibata permaneant; in quibus hec propriis duximus exprimenda uocabulis:

 Locum ipsum in quo prefata ecclesia sita est cum omnibus suis pertinentiis, allodium de Burris quod dedit uobis Ida assensu heredum suorum; censum quem dedit uobis Albertus aduocatus per manus quondam Metensis episcopi; terram Richardi de Rimport, terram Rosselini Matous et sororis eius Osanne, uineas Renaldi filii Nemerici de uiceto in territorio de Roseliers, uineas Brunerdis in Plantoriis et in Martino campo, uineas Giler apud Sanctum Iulianum, uineas Gaulteri cognomento Pagani de uantome ad Mozin, uineas Otonis de uiad Lorcifumos, Bartholomei ad portam Salie; domum Metis que fuit Ulrici militis, censum quinque solidorum quem dedit uobis Bermundus in burgo  extra Saliam; allodium de Cauillo de quo Allartus assensu Beatricis uxoris sue et filiorum suorum suam portionem uobis dedit, et alias portiones eius allodii dederunt uobis Garfelius, Gibertus et Gimpa uxor eius et Theodoretus de Perta, Gemosius de Larci et Hugo de Nouo Castro; terram Sancti Petri de Fonte, quam per episcopum Metensem Mattheus dux et marchio Lotharingorum assensu comitis Sigiberti de Alsatia et assensu Cononis de Manherch et Cononis de Cruenges et Andree ut Richardi fratrum de Mosterot et Arnulphi dapiferi, et heredum suorum uobis concessit in perpetuum; quidquid in eodem territorio Wiricus et Gilo frater eius et Anselmus eorum sororius, a summitate montis que est uersus Later et usque ad alium montem  qui est uersus Thil in proprios usus tenebant assensu Hugonis comitis de Dusbourch, et assensu Eurardi aduocati supradicti ducis uobis dederunt, et per totum bannum de Laites, usum animalium uestrorum in uacuis pascuis. . . . . . . . . . . . . . . . . . .

Sane noualium uestrorum que propriis manibus aut sumptibus colitis, seu de nutrimentis uestrorum animalium, nullus a uobis decimas exigere presumat. Liceat quoque uobis clericos uel laicos a seculo fugientes, liberos et absolutos ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum, post factam in eodem loco professionem fas sit absque abbatis sui licentia de eodem loco  discedere, discedentem uero absque communium litterarum cautione, nullus audeat retinere. Cum autem generale interdictum terre fuerit, liceat uobis, clausis ianuis, non pulsatis campanis, exclusis excommunicatis et interdictis, suppressa uoce diuina officia celebrare. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, aut fratrum pars consilii sanioris, secundum Dei timorem et Beati Benedicti Regulam prouiderint eligendum. Sepulturam quoque ipsius loci liberam esse decernimus, ut eorum discretioni et extreme uoluntati, qui se illic deliberauerint, nisi excommunicati  uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue, etc.

    Ego Alexander catholice Ecclesie episcopus.
    Ego Paulus Prenestinus episcopus.
     Ego Petrus presbyter card. Sancti Cussani .
    Ego uiuianus presb. card. Sancti Stephani in Celio monte.
    Ego Arduinus presb. card. S. Crucis in Ierusalem.
    Ego Laborans presb. card. Sancte Marie Noue Transtiberim.
    Ego Iacobus diaconus card. Sancte Marie in Cosmedin.
    Ego Ioannes diac. card. Sancti Augustini.
    Ego Mattheus Sancte Marie diaconus cardinalis.


Datum uiterbii, per manum Alberti, sancte Romane Ecclesie presbyteri cardinalis et cancellarii, Nonis Iulii, indictione XIu, Incarnationis Dominice anno 1181, pontificatus uero domni Alexandri pape  III, anno XXII.



MDXIX. Priuilegium pro Ecclesia Taruisina. 
[UGELLI, Italia sacra, u, 529.]

ALEXANDER episcopus, seruus seruorum Dei dilectis filiis DODONI decano canonice Taruisin. eiusque fratribus tam presentibus quam futuris canonice substituendis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impartiri. Eapropter, dilecti in Domino filii,  uestris postulationibus clementer annuimus, et Ecclesiam uestram, in qua diuino mancipati estis obsequio, sub B. Petri, et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus et illibata permaneant. In quibus hec propriis duximus exprimenda uocabulis.

Ecclesiam S. Michelis de Melma cum uilla et molendinis, mansos de Lugugnano, mansos de Seura, mansos de Riuarotta, mansos de Casale, mansos  de Burbilago, mansos de Godenzago, mansos de Cancelada, ecclesiam S. Andree de Siluarosa cum uilla, mansos de uedelago, mansos de monte Belluna; mansos de Montel, mansos de Malzago, mansos de Petrarubea, mansos de Fener, mansos de Duno, mansos de Manzagello, mansos de Paderno, possessiones de Gonzano, ecclesiam S. Pelagii de Aurine cum mansis ipsius uille, ecclesiam S. Bone cum molendinis, mansos de Cormelino, mansos de Quinto, mansos de S. Christina, ecclesiam S. Marie de Pratogatzol cum mansis ipsius uille, mansos de Ger, ecclesiam S. uitalis cum mansis ipsius uille, ecclesiam S. Geruasii cum mansis ipsius uille, mansos de Canizano, mansos de Gei cum nemore, possessiones de Bassano et de Romano et  de Tor, mansos de Asylo, mansos de Braida, quidquid habetis Mestre, ecclesias quas habetis infra ciuitatem, uidel. S. Io. Baptiste, S. Bartholomei, S. Andree, S. Io. de Ripa, et ecclesiam S. Sophie sitam extra muros ciuitatis Taruisine; possessiones quas habetis in ciuitate, et decimas quas habetis circa ipsam ciuitatem. Sane quoniam per quosdam prepositos, qui curam bonorum canonice uestre gerebant, usque adeo distrahebantur bona predicta, quod uix poteratis ex eis congrue sustentari, ad tantum incommodum remouendum cum uenerab. fratre nostro Conrado episcopo uestro communiter statuistis, ut unus ex uobis annis singulis assumatur, qui uice prepositi ad commodum uestrum eiusdem canonice bona dispenset: nos uestris postulationibus  annuentes constitutionem ipsam auctoritate apostolica confirmamus.

Decernimus ergo, etc.

    Ego Alexander catholice Ecclesie episcopus.
    Ego Paulus Prenestinus episc.
    Ego . . . , presb. card. tit. S. Susanne.
    Ego Ard. ., presb. card. tit. S. crucis in Hierusalem.
    Ego Laborans presb. card. S. Marie Transtiberim tit. Callisti.
    Ego Iacobus S. Marie in Cosmedin diac. card.
    Ego Io. diac. card. S. Angeli.
    Ego Mattheus S. Marie Noue diac. card.


Datum uiterbii per manum Alberti, S. R. E. presb.  card. et cancell. XIu Kl. Augusti, indict. XIu, Incarn. Domin. an. 1181, pontificatus D. Alexandri PP. III, anno XXII.



MDXX. Ad archiepiscopum et episcopos per Sueciam constitutos.---Ut subiectorum animis consulant. 
[LILIEGREN, Diplom. Suecon., I, 74.]

ALEXANDER episcopus, seruus seruorum Dei, uenerabilibus fratribus archiepiscopo et episcopis per Sueciam constitutis, salutem et apostolicam benedictionem.

Quanto minus instructi sunt in his que ad salutem respiciunt illi quorum curam habetis, tanto amplius circa reformationem eorum uos conuenit  uigilare, ne si, quod absit, fueritis negligentes requiratur a uobis bonum quod egissent, si necessaria illis instructio minime defuisset. Periculosum autem uobis existit communicationis illius terribilis obliuisci qua dicitur: Si non annuntiaueris iniquo  iniquitatem suam, sanguinem eius de manu tua requiram . Isaias quoque de taciturnitate sua plurimum contristatus ait: ue mihi quia tacui . Ceterum nec illud clausis oculis debetis preterire, quod plus conscientia sancti laboris edificat quam exercitatio sermonis, testante enim beato Gregorio: Sermo dulcedinem non habet quam uita reproba infra conscientiam remordet. Unde necesse est ut, qui uerbum Dei loquitur prius studeat qualiter uiuat et sic post uitam poterit aperta fronte docere iuxta  quod de Saluatore nostro scriptum reperimus: Cepit iehsu facere et docere . Quocirca monemus uniuersitatem uestram hortamurque attentius, sub diuini iudicii interminatione precipimus, quatenus officii uestri debitum intuentes in omnibus exhibeatis uos sicut Dei ministros et de commissi uobis gregis custodia, non sicut mercenarii quibus non est cura de ouibus, sed sicut ueri pastores utiliter cum auxilio celestis gratie cogitetis; ita quod in die iudicii mereamini uocem illam iucunditatis audire: Euge serue bone et fidelis , et de cetero noueritis quod cum unusquisque secundum laborem suum debeat mercedem accipere, apostolorum limina uisitantibus citra mare annum Anglicis biennium uestratibus autem quia remotissimi sunt: et quia se  constituerunt sedi apostolice censuales; et cum maiori labore accedunt triennium de iniuncta penitentia peccatorum, de quibus uere compuncti sunt et confessi, de beatorum Petri et Pauli potestate confisi auctoritate apostolica relaxamus. Non autem dubium est quin illis qui non ueniunt et censum soluant solutio ipsa ad remissionem ualeat delictorum. Ceterum quoniam grauissimum est illis qui in clericos manus uiolentas iniiciunt pro absolutione apostolico se conspectui presentare, presentibus uobis litteris indulgemus, ut si qui sine mutilatione uel exoculatione, aut morte prescriptum excessum commiserint, eos, iuramento accepto, quod in posterum a similibus abstinebunt, auctoritate apostolica ab excommunicationis sententia relaxetis.  Illos uero qui sacerdotes clericos aut monachos uel alicuius religionis uiros forte occiderint uel detruncauerint publice, nullius appellatione obstante, uinculo nuntietis excommunicationis astrictos, et sicut excommunicatos faciatis ob omnibus euitari donec cum litteris episcopi sui continentibus ueritatem apostolico se conspectui representent.

Datum uiterbii, uII Kal. Augusti.



MDXXI. Priuilegium pro Cluniacensibus.---Inhibet ne quis ecclesiam, capellam seu oratorium in parochiis Cluniacensium et precipue in parochia de Molinis, edificet absque assensu Cluniacensis abbatis. 
[Bullar. Clun., 72.]


ALEXANDER episcopus, seruus seruorum Dei, dilectis filiis THEOBALDO abbati et fratribus Cluniacensibus, salutem et apostolicam benedictionem.

In eo sumus loco et officio, quanquam immeriti, disponente Domino, constituti, ut Ecclesias Dei, et presertim religiosa loca honorare et diligere propensius teneamur, eorumque indemnitati et profectui pastorali sollicitudine prouidere. Hac igitur consideratione inducti, uestris quoque nichilominus precibus inclinati, auctoritate presentium inhibemus, ut nullius infra parochias uestras, et precipue de Molinis ecclesiam, capellam seu oratorium absque assensu uestro et diecesani episcopi, saluis  tamen priuilegiis Romane Ecclesie de nouo edificare presumat. Si quis autem hoc attentare presumpserit, indignationem omnipotentis Dei, et beatorum  Petri et Pauli apostolorum eius se nouerit incursurum.

Datum uiterbii, u Kalendas Augusti.



SPURIA.



I. Ad Henricum regem Anglorum.---De Thoma Bequet. 
[Gilberti Foliot Epist. ed. GILES, II, 109.]


 ALEXANDER episcopus, seruus seruorum Dei, excellentissimo principi Christianissimoque filio suo domino regi, collegio Cant. et omnibus archiepiscopis et episcopis in eodem collegio existentibus, salutem et apostolicam benedictionem.

Sancta et catholica mater Ecclesia suo sponso, qui Christus est, ineffabilis amoris dulcedine copulata, suscepit ab ipso dotes amplissimas, gratiarum ubertate fecundas, et specialiter inter eas beneficium libertatis. uoluit enim per amabilem sponsam eius libero fidelibus preesse dominio; ut haberet potestatem in singulos uelut in filios more matris, cunctique ipsam reuerentia filiali tanquam uniuersalem matrem et dominam honorarent. Hec est enim dilecta sua arca, in quam cor eius tam die  quam nocte inuigilat indefesse. Hic est hortus illius fertilis, in cuius suauitatis odore precipue delectatur. Quis itaque non uerebitur illam offendere uel iniuriis prouocare? Quis credere poterit sponsum in sponse contumelia grauiter non offendi? Quis uiolator Ecclesie libertatis contra Deum et hominem quauis defensione protegitur; ut superne uirtutis malleo comminui in puluerem nequeat et fauillam? Habet enim mater Ecclesia unde uehementer doleat, unde dolorem clamoribus exprimat, plena querelis; utpote grauibus iniuriis lacessita et enormibus collisa sceleribus et iacturis. Dolet, inquam, nec mirandum; inspicit quia qui forent eius cari, facti sunt eius inimici. Et qui suxerunt ipsius  ubera, materni lactis refecti dulcedine, amaritudinis calicem illam compellunt, proh dolor! degustare. Qui fecundati per ipsam grandium ubertate bonorum, hostilibus eam prouocare conatibus, et libertatem eius, quantum in eis est, deprimere non uerentur. O ingratitudinis damnabile uitium, res ingrata superis et terrenis, infesta res; quia omnis lex sacrosancte Ecclesie confunditur, dum sic matrem filii uilipendent! Hanc profecto querelam de quodam Thoma Cantuariensi archiepiscopo per litteras uestras ad sedem apostolicam destinatas inspeximus; et in illis reperimus, quod sine consilio uestro renuntiarit iuri suo; et factus est fatuus in aula regis. Et quia renuntiare non debuisset sine licentia nostra speciali; cum in iuribus cautum sit,  quod est unus casus specialis summo pontifici reseruatus; quamuis per Simoniam, ut dicitur, fuerit electus; ideo conscientiam de puritate commendamus, et scrupulosam reprehendimus curiositatem. Ne uero religionis puritas confusa succumberet, uel  Simonie prauitas effugeret impunita; ab omni ordine ecclesiastico et archiepiscopatu illum degradamus, et stultissimum declaramus; mandantes uobis sub pena excommunicationis maioris, quatenus penam condignam eidem imponatis; scilicet ut in arcto monasterio recludatur, ibidem perpetuam penitentiam peracturus. Quapropter tibi, fili carissime, precipimus ut illum de tua curia expellas; quia indecens est, ut qui fuerat metropolitanus in tali sacro collegio et inter religiosos conuersatus, esset ioculator siue histrio in tua presentia. Insuper, fili carissime, si episcopi tui regni in nostro mandato apostolico et archiepiscopatu nimis negligentes, quod absit! exstiterint; uolumus, quod manus  adiutrices extendas ad sustentandam Romane Ecclesie libertatem; et sic obtinebis apostolicam benedictionem; quia post sententiam latam si incorrigibiles perstiterint, sacrosancta Ecclesia non potest ultra facere nisi inuocare brachium seculare. Ulterius, fili dilectissime, ad aures nostras peruenit, quod alius loco predicti archiepiscopi successit, et plura enormia et sinistra in tuam personam illustrissimam lingua uulgari publice predicabat; et similiter apostolico consilio inconsulto et ante pallii missionem sacros ordines ministrabat. Unde uisum est nobis, quia non uoluntate papali, nec etiam potestate regali rite fuerat electus, sed contra omnium uoluntates regentium similiter et habentium interesse. Unde bene possumus per istum,  quod est in titulo illo de clerico per saltum promoto; quia non fuerat electus loco sacro scilicet de claustro, ut honestum erat, nec de episcopo ad archipresulis dignitatem, sed quod dolendum est, de custode carceris in archiepiscopum. Sed, quamuis ordo in electione non seruabatur, electionem illam apostolica auctoritate cassamus, irritamus et annichilamus; et pro sua inani electione illum excommunicamus, et ad presentiam nostram personaliter iam citamus. Preterea secundum fratrum nostrorum consilium secum gratiose uolumus dispensare; scilicet ut cum commensalibus et sibi seruientibus administrationem et communicationem interim iam habeat usque quo poterit ad sedem apostolicam uiam commode arripere; mandantes, quatenus  quam cito poterit apostolico conspectui se ipsum presentet. Sciens pro certo, nisi specialis illa dilectio, quam ad personam suam habuimus et habemus, iustum motum animi nostri temperaret, pena docente cognosceret, quantum excesserit, qui spretis canonicis sanctionibus et consuetudine generali presumpserat archiepiscopatus officium usurpare.

Scriptum Rome, II die mensis Decembris, et nostri apostolatus anno primo.



II. Bulla indulgentiarum ecclesie S. Marci uenetiarum concessa. 
[uERCI Storia della Marca Triuigniana, I, 22.]

 ALEXANDER episcopus, seruus seruorum Dei, uniuersis Christi fidelibus presentibus et futuris, salutem et apostolicam benedictionem.

Licet ad omnes sancte Romane Ecclesie fideles munificentie nostre dexteram debeamus extendere debitricem, maxime tamen spiritualis gratie prerogatiuam nos decet illos attollere, et dignioribus beneticentie nostre fauoribus ampliari, quod se nobis et sancte Romane Ecclesie feruentiori deuotione exhibent, et in fide stabiles et in opere fideliter efficaces.

 Sane igitur cupientes ut ecclesia S. Marci uenetiarum Castellane diecesis preeminentioribus frequenter  honoribus, et ut Christi fideles eo libentius deuotionis causa confluant ad eamdem, manusque ad conseruationem eiusdem promptius porrigant adiutrices, quo exinde dono celestis gratie conspexerint se ibidem uberius refertos, de omnipotentis Dei misericordia et beatorum Petri et Pauli apostolorum eius auctoritate confisi omnibus uere penitentibus et confessis et contritis, qui dedit Ascensionis Domini nostri Iesu Christi a uespere uigilie ipsius usque ad uesperam eiusdem diei dictam S. Marci Ecclesiam deuote uisitauerint annuatim et manus ad eius conseruationem porrexerint adiutrices, plenam omnium peccatorum suorum absolutionem concedimus; insuper per septem dies dictum festum sequentes, et quilibet ipsorum dierum de  iniungendis ipsorum penitentiis septimam partem misericorditer in Domino relaxamus, presentibus perpetuis temporibus duraturis. Nulli ergo omnino hominum liceat hanc nostre concessionis et relaxationis paginam infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum; atque in extremo iudicio districti iudicis ita crudeliter permultari.

Datum uenetiis apud S. Marcum, uI Idus Maii,  pontificatus nostri anno XuIII.





ALEXANDRI III ROMANI PONTIFICIS EPISTOLARUM DECRETALIUM SERIES SUMMATIM EXPOSITA.
(Iuxta Philippi IAFFÉ recensionem (Regesta Rom. pontif., p. 679 [.



ANNO 1165


I. W electo Carnotensi respondet »de causis que infra terminum certum decidende committantur, nisi dies ab apostolico prefixus de communi consensu partium prorogetur, eo transacto mandatum exspirare.« Mansi XXII. 300, Behmeri Corp. iur. can. II. app. 266. Augustini Tarr. Opp. Iu. 49, Decr. Greg. L. I. t, 29. c. 4.---»De causis, que.«



ANNO 1166?

II. Archiepiscopo Bituricensi respondet de »causis matrimoniorum.« Mansi XXII. 427.---»Relatum est,« etc.

 III. episcopo Strigoniensi respondet, ne Simoniace impetratum pallium putet, propterea quod »cum Petrus tit. S. Laurentii in Damaso presbyter cardinalis, tunc uero S. Eustachii diaconus et apostolice sedis legatus, ut pallium deferret, ad partes illas accederet, Alanus frater eius eidem cardinali equum unum transmiserit.« Augustini Tarr. Opp. Iu. 283, Decr. Greg. L. u. t. 3. c. 18, .---»Etsi questiones tuas.«



ANNO 1170.---1171.

Iu.  episcopo Agathensi respondet, penitentiam mulieri imponendam esse, que »cupiens uiri sui ampliorem amorem sibi acquirere, suscepto corpore Christi et in ore retento, eidem  uiro cum eo osculum porrexit et ipsum traiicere non potuit, sed postea uersum est in carnem---et caro succreuit et adhuc est ore eius« cet.  Balusii Misc. III, 373; Mansi XXI. 1100, 1101, XXII. 439, Behmeri Corp. II. app. 439, Augustini Tarr. Opp. Iu. 418, 199, 228, Decr. Greg. L. Iu. t. 1 c. 12.---»De muliere illa« »De muliere, que« »Sane super eo, quod« »Preterea de muliere.«

u. Ad  episcopi Ambianensis questiones respondet.  Mansi XXII. 438, ---»Quod sedem apostolicam« »Sane de canonico« »Preterea de Hugone« »Ad hec donationem« »Porro de comite« »Porro quoniam« »Porro quamuis.«

uI. , archiepiscopo Arelatensi et S.  Marie in uia Lata diacono cardinali scribit de matrimonio Ermengardis et Blatii. . Mansi XXII. 437, Behmeri Corp. II. app. 318, Augustini Tarr. Opp. Iu. 54, Decr. Greg. L. I. t. 29. c. 16.---»Causa matrimonii« »Causam matrimonii.

uII. Patriarche Hierosolymitano interdicit, ne in priuilegiis nomina clericorum absentium, »tanquam si presentes sint, faciat subscribi.« . Mansi XXII. 434, Augustini Tarr. Opp. Iu. 157, Decr. Greg. L. III. t. 10. c. 5.---»Quanto maiori dignitate.«

uIII. Procuratori et canonicis Soranis scribit de Mariote matrimonio.  Mansi XXII. 439, Behmeri Corp. II. app. 314, Augustini Tarr. Opp. Iu. 229, Decr. Greg. L. Iu. t. 1. c. 13.---»ueniens ad apostolice.«

IX. Abbati S. Benedicti de uebia  scribit de penitentia monachi qui fures interemerit.  . Mansi XXII. 437, Behmeri Corp. iur. can. II. app. 224, Augustini Tarr. Opp. Iu. 307, Decr. Greg. L. u. t. 12. c. 10.---»Suscepimus litteras tuas.

X. Episcopo et archidiacono uicentino mandat de filiis Heremanni legitimis iudicandis. . Mansi XXII. 435, Augustini Tarr. Opp. Iu. 265, Decr. Greg. L. Iu. t. 17. c. 8.---»Perlatum est ad.«

XI. Episcopo Wigorniensi respondet, »monachos in accusatione abbatum suorum esse audiendos.« . Mansi XXII. 433, Behmeri Corp. II. app. 275, Augustini Tarr. Opp. Iu. 275, 135, Decr. Greg. L. II. t. 30. c. 2, L. u. t. 1. c. 11.---»Ex parte tua huiusmodi« .



ANNO 1172---1173

 XII.  episcopo Carnotensi respondet de presbytero, qui »cum alterius coniuge infra ecclesiam frequenter dormierit.« . Mansi XXII. 434, Behmeri Corp. iur. can. II. app. 220, Augustini Tarr. Opp. Iu. 310, Decr. Greg. L. u. t. 17. c. 5.---»Significasti nobis quemdam.«

XIII. Episcopi uidrosiensis , apostolice sedis legati, questionibus respondet. . Mansi XXII. 435, Behmeri Corp. iur. can. II. app. 326, Augustini Tarr. Opp. Iu. 347, Dec. Greg. L. Iu. t. 19. c. 3, L. u. t. 40. c. 14.---»Quesiuit a nobis.«



ANNO 1163---1179

XIu. R archiepiscopo Eboracensi et R episcopo Wigorniensi scribit de causa R. et A. clericorum. Behmeri Corp. iur. can. II. app. 242, Augustini Tarr. Opp. Iu. 67, Decr. Greg  L. I. t. 36 c. 6.---»Ex litteris fraternitatis« »Ex litteris uestre« »Ex litteris uestris.«

Xu. G Londinensi et R Wigorniensi episcopis mandat iudicent inter R. presbyterum et T. clericum. Mansi XXII. 301, Behmeri Corp. iur. can. II. 268, Augustini Tarr. Opp. Iu, 51.---»Peruenit ad nos ex.«

XuI. Rogero, episcopo Wigorniensi, per B. nuntium respondet. Pauperes commendat. Epist. S. Thome ed. Giles II. 108.---»Fraternitatis tue litteras.«

XuII. R, episcopo Wigorniensi, uariis de rebus consulenti respondet. Gilberti Foliot epist. ed. Giles II. 99.---»Meminimus, nos ex.«

XuIII. R, episcopo Wigorniensi, mandat, ut uirum qui, dimissa uxore, aliam duxerit, »si prior mulier et secunda se in prima uel in secunda consanguinitatis linea contingant, faciat utraque carere et sine spe coniugii perpetuo manere;  si eas in tertio gradu sese attinere constiterit, uirum a secunda compellat recedere, et priorem sicut uxorem suam recipere.« Gilberti Foliot epist. ed. Giles II. 102, .---»Ad aures nostras«.

XIX. R, episcopum Wigorniensem, rogat, ne fratribus de Oseneia ecclesiam de Beibur adimat. Gilberti Foliot epist. ed. Giles II. 103, .---»Quum nos tibi« »Cum nos iam pridem.«

XX. R episcopo Wigorniensi et priori Panteiano mandat, iudicent inter monachos de Aera  et monachos de Cadonio . Mansi XXII. 277, Behmeri Corp. iur. can. II. app. 201, Augustini Tarr. Opp. Iu. 280, Decr. Greg. L. u. t. 3 c. 15.---»Querelam monachorum.«

 XXI. R episcopo Wigorniensi  mandat, ut inter fratres monasterii Dunelmensis et monachos S. Albani iudicium faciat. Mansi XXII. 394, 395, Augustini Tarr. Opp. Iu. 367, 44, Decr. Greg. L. I. t. 23 c. 5.---»Causam, que uertitur« »Archidiaconis de



ANNO 1174---1179.

XXII. R, archiepiscopo Cantuariensi, totius Anglie primati et apostolice sedis legato et R, episcopo Wigorniensi, precipit, ut G. clerico beneficium quoddam restituant. Mansi XXII. 354, Behmeri Corp. iur. can. II. app. 247, Augustini Tarr. Opp. Iu. 35, Decr. Greg. L. I, t. 17, c. 7.---»Ex transmissa nobis conquestione.«

XXIII. R, archiepiscopo Cantuariensi, et R, episcopo Wigorniensi, scribit, canonicos de Pleinteim  »non esse a  ferendo testimonio super proprio negotio ecclesie sue repellendos.« Mansi XXII. 305, Behmeri Corp. iur. can. II, app. 280, Augustini Tarr. Opp. Iu, 100, Decr. Greg. L. II. t. 20. c. 12.---»Cum nuntius canonicorum.«



ANNO 1180

XXIu. , archiepiscopo et archidiacono Cantuariensi precipit, ut, cum abbas S. Augustini »ad ecclesias suas uacantes personas duxerit idoneas presentandas, eas sine calumnia recipiant.«  Chronica W. Thorn. ap. Twysden R. A Scr. II, 1831.---»Grauis admodum ad.«

XXu.  Herefordensi et  Wigorniensi episcopis et magistro Petro de Melidis mandat, »ut si  archiepiscopus Cantuariensis priuilegia, quibus abbas et fratres S. Augustini se ab eius impetitione defendi credunt, uelit redarguere falsitatis, ea sibi faciant quantocius  exhiberi et fideliter conscribi.« Chronica W. Thorn ap. Twysden H. A. Scr. II. 1831.



ANNO 1159---1181

XXuI. Regi Anglorum respondet, R. militi ius patronatus ecclesie de Ligurgis  concedi non potuisse. Augustini Tarr. Opp. Iu. 212, Behmeri Corp. II, app. 304, .---»Magnificentie tue litteras.«

XXuII. Anglorum regi de patronatu ecclesiarum scribit. Mansi XXII. 414, Augustini Tarr. Opp. Iu, 78, Decr. Greg. L. II. t. 1. c. 3.---»Quanto te diuina« »Quanto diuina.«

XXuIII. Abbatibus S. Albani et Leicestrie mandat, ut ecclesiam de Aleton iubeant monasterio S. Ebrulfi restitui. Augustini Tarr. Opp. Iu. 377, Mansi XXI. 1095, XXII. 403.---»Dilecti filii nostri.«

XXIX. Plebano et clericis S. Nazarii de Albareto  scribit de controuersia, »quam habuerint in ecclesia Solarie.« Augustini Tarr. Opp. Iu. 124, Decr. Greg. L. II. t. 28, c. 8.---Ex ratione« »uerum post appellationem.«

XXX. Episcopo Abarien.  scribit de quodam, qui »in torneamento mortem accepit.« Augustini Tarr. Opp. Iu. 415, Mansi XXI. 1100, Decr. Greg. L. u. t. 13. c. 2.---»Ad audientiam nostram.«

XXXI. Episcopo Albiensi mandat, iudicet inter monachos Silue Maioris et O. Augustini Tarr. Opp. Iu. 571, Mansi XXI. 1095.«---»Prior et monachi.«

XXXII. Albiensi et Bellouacensi episcopis de militis cuiusdam matrimonio scribit. Augustini Tarr. Opp. Iu. 370, Decr. Greg. L. II. t. 13, c. 8.---»Ex transmissa nobis.«

XXXIII. Episcopo Alphano  scribit de possessionibus, laicis concessis. Augustini Tarr. Opp. Iu, 70, 161, Decr. Greg. L. I. t. 41. c. 1,  Mansi XXII. 381, Behmeri Corp. iur. can. II, app. 236.---»De possessionibus autem« »Requisiuit tua.«

XXXIu. Abbati et monachis S. Andree precipit, ut canonicis de Plaicio decimas quasdam persoluant. Gilberti Foliot epist. ed. Giles II 105, Mansi XXII. 396, Augustini Tarr. Opp. Iu. 331, Decr. Greg. L. u, t. 33, c. 6.---»Si de terra.«

XXXu. Episcopo Andrensi respondet »de clericis, qui ecclesias constructas hereditario iure sibi uendicant.« Augustini Tarr. Opp. Iu. 210, Behmeri Corp. II. app. 302. ---»Consuluit nos tua.«

XXXuI. Archiepiscopis, episcopis et aliis ecclesiarum prelatis per Angliam constitutis interdicit, ne »in monachos quosdam excommunicationis uel interdicti promulgent sententiam.« Behmeri Corp. iur. can. II. app. 212, Augustini Tarr. Opp. Iu. 182.---»Licet uniuersa loca.«

XXXuII. Episcopis, archidiaconis et aliis prelatis  per Angliam constitutis scribit de excommunicandis iis, »qui in monachos uel conuersos ordinis cuiusdam uiolentas manus iniecerint.« Mansi XXII. 335, Behmeri Corp. iur. can. II. app. 214, Augustini Tarr. Opp. Iu. 345, Decr. Greg. L. u. t. 39, c. 9.---»Parochianos.«

XXXuIII.  mandat, ut »si qui in fratres Hospitalis Hierosolymitani manus uiolentas iniecerint, eos publice excommunicatos denuntient.« Mansi XXII. 334, Behmeri Corp. iur. can. II. app. 212, Augustini Tarr. Opp. Iu. 344.---»Grauiter oculos.«

XXXIX. Archiepiscopis et episcopis per Galliam  constitutis scribit contra eos qui »occasione laice recognitionis uel potentie secularis in seculari foro, non requisita episcopi licentia, patronatus ecclesiarum et ecclesiastica beneficia sibi uendicent.« Augustini Tarr. Opp.  Iu. 212, Behmeri Corp. II. app. 304, Decr. Greg. L. III. t. 38. c. 21, ---»Relatum est auribus« »Nostris est auribus« »Ad hoc quoniam.«

XL. Episcopis, archidiaconis et aliis ecclesiarum prelatis per Galliam constitutis scribit, ne fratres Hospitalis Hierosolymitani aut ecclesias eorum interdicant uel excommunicent. Mansi XXII. 408, Behmeri Corp. iur. can. II, app. 230, Augustini Tarr. Opp. Iu. 331.---»Sane quoniam a.«

XLI. Episcopo Atrebatensi respondet de eius cum S. clerico lite. Angustini Tarr. Opp. Iu. 192, Mansi XX. 1089.---»Plene nobis innotuit.«

XLII. Episcopo Atrebatensi  scribit de silua quadam monachis Caroliloci a canonicis Bellouacensibus reddenda. Augustini Tarr. Opp. Iu. 165, Behmeri Corp. iur. can. II. app. 266, Decr. Greg. L. III. t. 17. c. 3.---»Cum dilecti filii.«

 XLIII. Episcopo Abulen.  scribit de G. presbytero ecclesie S. Iacobi post appellationem ad apostolicam sedem factam per episcopum Zamorensem excommunicato. Augustini Tarr. Opp. Iu. 379, Decr. Greg. L. II. t. 28, c. 34.---»Ad audientiam nostram.«

XLIu. Archiepiscopo Barensi scribit de P. ciuis Barensis matrimonio. Behmeri Corp. II. app. 327, Augustini Tarr. Opp. Iu. 228, Mansi XXI. 1091.---»ueniens ad nos P.«

XLu. Episcopo Bathoniensi mandat, ut quibus rex Scotie, quum S. comitis »patrimonium detineret occupatum, ecclesias concesserit,« eos remoueat. Mansi XXII. 413, .---»Dilectus filius noster« .«

XLuI. Episcopo Bathoniensi respondet de iis, »qui infra nubiles annos matrimonii nomine coniunguntur.« Augustini Tarr. Opp. Iu. 235, Decr.  Greg. L. Iu. t. 2, c. 8.---»A nobis tua.«

XLuII. Episcopo Bathoniensi mandat, moneat R., ut E. mulieri, »ab eo ecclesiastico iudicio separate, dotem restituat.« Mansi XXII. 388, Behmeri Corp. II. app. 334, Augustini Tarr. Opp. Iu. 270.---»Ex conquestione E. « »Ex questione M.«

XLuIII. Episcopo Bathoniensi scribit de iis, »qui infra annos aptos existentes matrimoniis sponsalia contrahunt.« Mansi XXII. 296, Behmeri Corp. II. app. 323, Augustini Tarr. Opp. Iu. 235, Decr. Greg. L. Iu. t. 2, c. 7.---»De illis, qui infra.«

XLIX. Episcopo Bathoniensi scribit, »mulieres uel etiam alias personas, que sui iuris non sint, ab episcopo diecesano absolui non posse, si manus in clericum iniecerint uiolentas.« Mansi XXII. 335, Behmeri Corp. iur. can. II. app. 211, Augustini Tarr. Opp. Iu. 343, Decr. Greg. L. u. t. 39, c. 6.---»Mulieres uel etiam« »Mulieres etiam uel.«

 L. Episcopo Bathoniensi scribit de diaconorum ordinatione. Mansi XXII. 372, Behmeri Corp. iur. can. II. app. 240, Augustini Tarr. Opp. Iu. 29, Decr. Greg. L. I. t. 11, c. 1.---»Subdiaconos autem.«

LI. Episcopo Bathoniensi respondet, »tam eos, qui trahantur in causam, quam principales fautores eorum, si manifeste iustitiam impediant, censura ecclesiastica cercendos esse.« Behmeri Corp. iur. can. II. app. 265, Augustini Tarr. Opp. Iu. 48, Mansi XXII. 299, Decr. Greg. L. I. t. 28, c. 1.---»Quia quesitum est.«

LII. Bathoniensi et Exoniensi episcopis scribit hec: »Si aliquis in clericum, nutrientem comam, ignorans quod clericus fuerit, manus iniecerit uiolentas, propter hoc non debet apostolico conspectui presentari, nec etiam excommunicatione notari.« Mansi XXII. 332, Behmeri Corp. iur. can. II. app. 210, Augustini Tarr. Opp. Iu 342---»Si uero aliquis in.«

 LIII. Episcopo Bellouacensi respondet de iis, qui »ad confessionem de criminibus conueniunt et quamuis confiteri uelint, se tamen asserunt non posse abstinere.« Augustini Tarr. Opp. Iu. 418, Decr. Greg. L. u. t. 38. c. 5.---»Quod quidam, sicut.«

LIu. Episcopo Bellouacensi  respondet »non licere cuidam cum ea matrimonium contrahere, quam, uxore sua uiuente, sibi de facto copulauerit;« leprosis, »liberum esse ad matrimonium conuolare.« Mansi XXII. 291, 395, Behmeri Corp. II, app. 319, Augustini Tarr. Opp. Iu. 247, 248, Decr. Greg. L. Iu. t. 7, c. 3, t. 8, c. 2.---»Super hoc, quod de« »Super hoc uero, quod« »Super eo uero, quod« »Quoniam ex multis.«

Lu. Episcopo Bellouacensi respondet de matrimoniis clandestinis. Mansi XXII. 433, Augustini Tarr. Opp. Iu. 237, Decr. Greg. L. Iu. t. 3, c. 2, t. 17, c. 9.---»Quod nobis ex.«

 LuI. Episcopo Bellouacensi de falsis testimoniis respondet. Augustini Tarr. Opp. Iu 98, Decr. Greg. L. II, t. 20, c. 9.---»Sicut nobis est.«

LuII. Episcopo et archipresbytero Bononiensi de appellationibus respondet. Behmeri Corp. II, app. 292, Augustini Tarr. Opp. Iu. 130, Mansi XXII. 447, Decr. Greg. L. II. t. 28, c. 18.---»Consuluit nos uestra« »Super eo, quod.«

LuIII. Episcopo Brigen. respondet de clericis, »qui, cum beneficiis ecclesiasticis multis abundent, nolint ad maiores ordines promoueri.« Augustini Tarr. Opp. Iu 359, Decr. Greg. L. I. t. 14, c. 6.---»Queris a nobis.«

LIX. Episcopo Brixiensi mandat, ut ablata monasterio S. Quirini  bona restituenda curet. Pez Thes. anecd. uI. I, 391.---»Significauerunt nobis.«

LX. Episcopo Brixiensi scribit de matrimonio Matthei et Agolechis mulieris. Mansi XXII. 284,  Behmeri Corp. II. app. 312, Augustini Tarr. Opp. Iu. 198, Decr. Greg. L. III. t. 32, c. 7.---»Ex publico instrumento.«

LXI. Episcopo Brixiensi de decimis noualium respondet. Mansi XXII. 443, Augustini Tarr. Opp. Iu. 191, Decr. Greg. L. III. t. 30. c. 13.---»Quoniam a nobis.«

LXII. Archidiacono et capitulo Brundisino scribit, ut u. cuiusdam uxor, in monacharum cetum recepta, uiro restituatur. Theineri disq. crit. 431.---»Constitutus in.«

LXIII. Archiepiscopo Burdigalensi respondet, iuuenem, cui puella consanguinea desponsa sit, cogi ad eam ducendam non debere. Baluzii Misc. III. 376, Mansi XXI. 1103, XXII. 326, Behmeri Corp. II. app. 330, ---»Super eo uero« »Super eo, quod.«

LXIu. Archiepiscopo Burdigalensi scribit, archidiaconatus  duos non licere a G. archidiacono administrari. Mansi XXII. 365, 384, Behmeri Corp. iur. can. II. app. 229, Augustini Tarr. Opp., Iu. 328, Decr. Greg. L. III. t. 5, c. 14.---»Preterea de archidiacono« »Preterea de G.«

LXu. Archiepiscopo Burdigalensi respondet de milite, »qui matrimonium suum accusat, dicens se uxori in quarto gradu consanguinitatis esse. »Mansi XXII 297, Behmeri Corp. II. app. 323, Augustini Tarr. Opp. Iu. 266.---»Consuluit nos tua.«

LXuI. Archiepiscopo Cantuariensi respondet de matrimonio R. iuuenis et Marie filie Gileberti de S. Leodegario. Augustini Tarr. Opp. Iu. 224, Behmeri Corp. II. app. 320, Mansi XXII. 292, 312, 401, Decr. Greg. L. Iu. t. 1, c. 7.---»Ex litteris, quas« »Quod uero quesiuisti,« »De hoc autem, quod.«

LXuII. Archispiscopo Cantuariensi scribit, »si qui sint uiri uel mulieres, qui lepre morbum incurrant, uxores ut uiros et uiros, ut uxores sequantur,  cogat.« Behmeri Corp. II. app. 332, Augustini Tarr. Opp. Iu. 247, Mansi XXII. 394, Decr. Greg. L. Iu. t. 8, c. 1.---»Peruenit ad nos.«

LXuIII. Archiepiscopo Cantuariensi scribit, ut Renaldo clerico ecclesiam de Durefort restituat. Decr. Greg. L. II. t. 13. c. 7, Augustini Tarr. Opp. Iu. 369.---»Conquerente nobis Renaldo.«

LXIX. Archiepiscopo Cantuariensi de iudicibus delegatis ac de remissionibus respondet. Behmeri Corp. II, app. 295, Augustini Tarr. Opp. Iu. 133, Mansi XXI. 1087.---»Nos in eminenti.«

LXX. Archiepiscopo Cantuariensi concedit, ne »sententias iudicum a sese intra prouinciam delegatorum confirmare« debeat, »si de causis ipsis nil in eius presentia sit tractatum.« Baluzii Misc. III. 374 et 380. Mansi XXI. 1103 et 1108, XXII. 411, 482, Augustini Tarr. Opp. Iu. 362, , Decr. Greg. L. I. t. 29. c. 18.---»Cum te consulente« »Si super causa.«

 LXXI. Archiepiscopo Cantuariensi mandat, precipiat Hospitalariis, ne »excommunicatos presamant tradere Christiane sepulture.« Mansi XXII. 385.---»Cum ad hoc.«

LXXII. Archiepiscopo Cantuariensi scribit de iure patronatus capelle de Stretton. Behmeri Corp. II. app. 302, Augustini Tarr. Opp. Iu. 211, Mansi XXII. 341, 413, Decr. Greg. L. III. t. 38. c. 16. »De iure patronatus.«

LXXIII. Archiepiscopo Cantuariensi scribit de lite canonicorum S. Frideswihe et canonicorum de Osenia. Mansi XXI. 1086, XXII. 321, Behmeri Corp. II. app. 294, Augustini Tarr. Opp. Iu. 132.---»Significauerunt nobis.«

LXXIu. Archiepiscopo Cantuariensi scribit, ut magistro Ia., in ecclesia eius canonice instituto, prebendam tribuat. Augustini Tarr. Opp. Iu. 151, Decr. Greg. L. III. t. 5. c. 9.---»Relatum est auribus.«

LXXu. Archiepiscopo Cantuariensi scribit de  causa L. presbyteri. Mansi XXII. 445 .---»ueniens ad nos cum.«

LXXuI. Archiepiscopo Cantuariensi mandat, ut »filios clericorum ab ecclesiis, in quibus patres eorum tanquam persone uel uicarii nulla persona intermedia ministrent, amoueat; eos uero, qui ecclesias, quas patres eorum tenuerint, personis aliis mediis sint adepti, sustineat.« Baluzii Misc. III. 374 et 379, Mansi XXI. 1102 et 1105, XXII. 449, Augustini Tarr. Opp. Iu. 360, Decr. Greg. L. I. t. 17. c. 11.---»Ad extirpandas« »Sanctis Dei.«

LXXuII. Archiepiscopo Cantuariensi  scribit de clericis interdictis aut excommunicatis. Mansi XXII. 369, Behmeri Corp. iur. can. II. app. 223, Augustini Tarr. Opp. Iu. 323, Decr. Greg. L. u. t. 27. c. 3.---»Clerici autem si.«

LXXuIII. Archiepiscopo Cantuariensi  scribit Petrum de Ursiton   excommunicatione soluat. Mansi XXII. 345, Behmeri Corp. iur. can. II. app. 237, Augustini Tarr. Opp. Iu. 110, Decr. Greg. L. II. t. 24. c. 7.---»Ad nostram noueritis.«

LXXIX. Archiepiscopo Cantuariensi  mandat, ut canonicos de Lanstanet  iubeat capellam quamdam iniuste occupatam dimittere. Mansi XXII. 346, Behmeri Corp. iur. can. II. 238, Augustini Tarr. Opp. Iu. 112.---»Insinuatum est nobis.«

LXXX. Archiepiscopo Cantuariensi mandat, ut archidiaconum quemdam tueatur ab episcopi iniuriis. Mansi XXII. 365, Behmeri Corp. iur. can. II app. 229, Augustini Tarr. Opp. Iu. 327, Decr. Greg. L. u. t. 31. c. 2.---»Ad hec quoniam.«

LXXXI. Archiepiscopo Cantuariensi mandat, interdicat monachis, »ne uillas uel ecclesias recipere ad firmas uel detinere presumant.« Mansi XXII  373, Behmeri Corp. iur. can. II. app. 231, Augustini Tarr. Opp. Iu. 221.---»Fraternitati tue per.«

LXXXII. Archiepiscopo Cantuariensi mandat, episcopum Couentrensem »corrigat et castiget, quod pueris, qui sint infra decennium constitutis ecclesias concesserit.« Mansi XXII. 365, Behmeri Corp. iur. can. II. app. 241, Augustini Tarr. Opp. Iu. 31. Decr. Greg. L. I. t. 14. c. 2.---»Ex ratione commisse« »Ex commisse tibi.«

LXXXIII. Archiepiscopo Cantuariensi respondet de »remissionibus, que fiunt in dedicationibus ecclesiarum.« Mansi XXII. 393, Augustini Tarr. Opp. Iu. 341, Decr. Greg. L. u. t. 38. c. 4.---»Quod autem consuluisti.«

LXXXIu. Archiepiscopo Cantuariensi concedit, ut »si eorum, qui ad audientiam ipsius appellent, possessio turbata fuerit, reformet eam, eo pretermisso, de quo appellatio fuerit interposita.« Mansi XXII. 318, Behmeri Corp. II. app. 291, Augustini  Tarr. Opp. Iu. 128, Decr. Greg. L. II. t. 28. c. 17.---»Cum teneamur.«

LXXXu. Archiepiscopo Cantuariensi scribit de clericis, qui »in domibus suis habere fornicarias dicantur.« Mansi XXII. 351, Behmeri Corp. II. app. 336, Augustini Tarr. Opp. Iu. 143.---»Cum in Cantuariensi« »Cum in prouincia.«

LXXXuI. Archiepiscopo Cantuariensi et eius suffraganeis scribit, ne a clericis »fornicarias in domibus suis haberi« patiantur. Mansi XXII. 348, Behmeri Corp. II. app. 334, Augustini Tarr. Opp. Iu, 142, 144, Decr. Greg. L. III. t. 2. c. 4, t. 3. c. 1.---»Sicut ad exstirpanda« »Si qui autem.«

LXXXuII. Archiepiscopo Cantuariensi et eius suffraganeis precipit, ne, »decedentibus ecclesiarum personis, filios, uel consanguineos, uel alios se in predictas ecclesias intrudere« patiantur. Gilberti Foliot. epist. ed. Giles II. 63, Mansi XXII. 379, Behmeri Corp. iur. can. II. app. 209, Augustini  Tarr. Opp. Iu. 132.---»Ex crebris querimoniis« »Ex querimoniis clericorum.«

LXXXuIII. Archiepiscopo Cantuariensi et eius suffraganeis precipit, ut »si manifestum et publicum fuerit, patres ecclesie personatus gessisse, filios ab eisdem ecclesiis excludant.« Behmeri Corp. iur. can. II. app. 248, Augustini Tarr. Opp. Iu. 37, Decr. Greg. L. I. t. 17. c. 10.---»Quoniam sacris canonibus.« »Quoniam est sacris.«

LXXXIX. Archiepiscopo Cantuariensi et eius suffraganeis mandat, interdicat clericis, ne »decedentibus ecclesiarum personis paciscantur, ipsis ecclesiis maiores solitis soluere pensiones.« Mansi XXII. 377, Behmeri Corp. iur. can. II. app. 208. Augustini Tarr. Opp. Iu. 64, 282, Decr. Greg. L. I. t. 35. c. 6, L. III. t. 39. c. 11.---»Cum clerici uestre.«

XC. Archiepiscopo Cantuariensi et eius suffraganeis scribit, ne sinant a clericis »ecclesias et ecclesiastica  beneficia sine assensu diecesani episcopi recipi.« Mansi XXII. 378, Behmeri Corp. iur. can. II. app. 209, Augustini Tarr. Opp. Iu. 154, Decr. Greg. L. III. t. 7. c. 3.---»Ex frequentibus querelis.«

XCI. Archiepiscopo Cantuariensi et eius suffraganeis scribit de excommunicandis iis, qui »clericos occidant, uel occidi faciant, aut aliter uiolentas manus in eos iniecerint.« Mansi XXII. 333, Behmeri Corp. iur. can. II. app. 211, Augustini Tarr. Opp. Iu. 344.---»Non sine dolore.«

XCII. Archiepiscopo Cantuariensi et eius suffraganeis mandat, uideant, ne clerici usuras accipiant. Mansi XXII. 344, Behmeri Corp. iur. can. II. app. 216, Augustini Tarr. Opp. Iu. 314, Decr. Greg. L. u. t. 19. c. 2---»Quoniam non solum.«

XCIII. Archiepiscopo Cantuariensi et eius suffraganeis scribit, ne cuiquam »infra XIu annum constituto personatus cuiuslibet ecclesie concedant.« Mansi XXII. 366. Behmeri Corp. iur. can. II. app.  241, Augustini Tarr. Opp. Iu. 32, Decr. Greg. L. I. t. 14. c. 3.---»Indecorum est.«

XCIu. Archiepiscopo Cantuariensi et eius suffraganeis mandat, cogant parochianos suos, »ut de prouentibus molendinarum et piscariarum, de lana et feno decimas ecclesiis, quibus debeantur, persoluant.« Gilberti Foliot epist. ed. Giles II. 65, Mansi XXII. 282, Behmeri Corp. II. app. 248, Augustini Tarr. Opp. Iu. 183, Decr. Greg. L. III. t. 30. c. 5.---»Peruenit ad nos, quod.«

XCu. Archiepiscopo Cantuariensi et eius suffraganeis scribit de economis uacantibus ecclesiarum constituendis. Mansi XXII. 341, Behmeri Corp. iur. can. II. 264, Augustini Tarr. Opp. Iu. 58, Decr. Greg. L. I. t. 31. c. 4.---»Cum nos plerumque« »Cum uos plerumque.«

XCuI. Archiepiscopo Cantuariensi et eius suffraganeis respondet de iis »qui, uxoribus relictis, concubinis adherere non dubitent, et errorem suum  ac temeritatem tueri per appellationis obstaculum nitantur.« Mansi XXII. 317, Behmeri Corp. II. app. 291, Augustini Tarr. Opp. Iu. 128.---»Relatum est auribus.«

XCuII. Archiepiscopo Cantuariensi et episcopo Cisterciensi scribit de causa A. presbyteri. Mansi XXII. 309.---»Retulit nobis A.«

XCuIII. Archiepiscopo Cantuariensi et episcopo Wigorniensi precipit, ut N. ecclesiam quamdam restituant. Mansi XXII. 361.---»Precipimus, ut N.«

XCIX. Archiepiscopo Cantuariensi et episcopo Wigorniensi  mandat, ut controuersiam quamdam diiudicent. Augustini Tarr. Opp. Iu, 92, Behmeri Corp. II. app. 278, Mansi XXII. 281, Decr. Greg. L. II. t. 8. c. 1.---»Dilecti filii nostri.«

C. Uniuersis monachis et canonicis regularibus per Cantuariensem prouinciam constitutis precipit, »ut in ecclesiis, in quibus presentationem habeant,  quum uacauerint, diecesanis episcopis clericos idoneos presentent, qui illis de spiritualibus, et iis de temporalibus debeant respondere.« Gilberti Foliot epist. ed. Giles II. 68, Augustini Tarr. Opp. Iu. 203, Behmeri Corp. II. app. 304 .---»Quum deceat nos.«

CI. Episcopo Crapulano  respondet de »sublatione appellationis.« Augustini Tarr. Opp. Iu. 129, Mansi XXI. 1086.---»Quesiuisti ab.«

CII. Episcopo Capuano  et abbati S. Lucie et priori S. Crucis mandat, iudicent inter N. et O. monachos »super electione de utroque facta.« Mansi XXII. 305, Behmeri Corp. II. app. 279, Augustini Tarr. Opp. Iu. 99, Decr. Greg. L. c. II. t. c. 20. 11.---»Causam que inter N.«

CIII. Episcopo Carnotensi scribit de compositione apud iudicem extraordinarium facta. Mansi XXII,  378, XXI. 1091, Behmeri Corp. iur. can. II. app. 208, Augustini Tarr. Opp. Iu. 66, 216, Dec. Greg. L. I. t. 36, c. 5.---»de cetero noueris .

CIu. Episcopo Carnotensi mandat, statuat, ne ecclesiastice persone episcopatus de his, que iis de bonis ecclesiarum proueniant, condant testamentum.« Behmeri Corp. iur. can. II. app. 236, Augustini Tarr. Opp. Iu, 175.---»Admonet nos cura.«

Cu. Episcopo Carnotensi  scribit de causa G. clerici et abbatisse de Helenostoue ac H. clerici. Mansi XXII. 317.---»Ex litteris uenerabilis.«

CuI. Episcopo Carnotensi  de delegatis iudicibus respondet. Mansi XXII. 303, Behmeri Corp. II. app. 270, 284, 293, Augustini Tarr. Opp. Iu. 52, 106, 131, Decr. Greg. L. I. t. 29, c. 11, L. II. t. 28, c. 21.---»Sane quia nos« .

 CuII. Abbati Casinensi mandat, ut de matrimonio quorumdam iudicet. Augustini Tarr. Opp. Iu. 254, Behmeri Corp. II, app. 324, Decr. Greg. L. Iu. t. 14, c. 1. .---»Ex litteris tuis.«

CuIII. Episcopo Catelano  iam iterum mandat, ut Cassiote abbatisse S. Zacarie »munus benedictionis impendat.« Baluzii Misc. III. 380, Mansi XXI. 1108, Augustini Tarr. Opp. Iu. 409, Decr. Greg. L. u. t. 1, c. 13.---»Meminimus iam.«

CIX. Episcopo Cenomanensi scribit de laicis, qui »pro uiolenta manuum iniectione in clericum uinculo excommunicationis sint astricti,« absoluendis. Mansi XXII. 335, Behmeri Corp. iur. can. II. app. 214, Augustini Tarr. Opp. Iu. 345, Decr. Greg. L. u. t. 39. c. 11.---»De cetero noueris.«

CX. Episcopo Cenomanensi scribit de F. subdiacono, qui uxorem duxerit. Mansi XXII. 449, Augustini  Tarr. Opp. Iu. 243, Decr. Greg. L. Iu. t. 6, c. 2.---»Ex litterarum tuarum.«

CXI. Episcopo Cenomanensi »de presentatione presbyteri.« Behmeri Corp. II. app. 227, Augustini Tarr. Opp. Iu. 54, Mansi XXII. 413, Decr. Greg. L. I. t. 29, c. 15.---»Super eo quod subiungere« »Super eo autem.«

CXII. Episcopo Cenomanensi respondet, statutum esse, ut clerici, »in remotis regionibus ordinati, ad minus quinque episcoporum testimonio super ordinatione sua muniantur.« Mansi XXII. 371, Behmeri Corp. iur. can. II. app. 227, Augustini Tarr. Opp. Iu. 42, Decr. Greg. L. I. t. 22, c. 1.---»Tua nos duxit.«

CXIII. Episcopo Cenomanensi scribit hec: »Ecclesiis, quas de nouo episcopus de manibus laicorum eripuit, preter cathedraticum et iura omnia, que aliis ecclesiis imponuntur, non uidemus exactionem imponendam.« Addit, »clericos de mobilibus, que per ecclesias sint adepti, de iure testari  non posse.« Mansi XXII. 275, 381, Behmeri Corp. iur. can. II. app. 227, Augustini Tarr. Opp. Iu. 216, 174, Decr. Greg. L. III. t. 26, c. 8, t. 39, c. 9.---»Ecclesiis autem, quas« Ad hec presentibus« »Ad hoc presentibus.«

CXIu. Episcopo Cesten. scribit de iuuene suis genitalibus destituto.« Augustini Tarr. Opp. Iu. 40.---»Dilecte in Christo.«

CXu. Episcopo Cestriensi scribit de Simoniacis clericis remouendis. Mansi XXII. 278, Behmeri Corp. iur. can. II. app. 200, Augustini Tarr. Opp. Iu. 280, Decr. Greg. L. u. t. 3, c. 13.---»Insinuatum est auribus.«

CXuI. Decano Cicestriensi scribit de controuersia W. et E. clericorum. Mansi XXII. 308, .---»Litteras Exoniensis« .

 CXuII. Decano Cicestriensi scribit de finali eius cum archidiacono controuersia. Mansi XXII. 395, Augustini Tarr. Opp. Iu. 95, Decr. Greg. L. II. t. 19, c. 3.---Ex litteris tue« »Ex litteris uestre« »Ex litteris tuis.«

CXuIII. Abbati Cisterciensi et fratribus Cuman.  concedit, »ut si contra eos super decimis uel aliis, que ordini eorum specialiter apostolica sedes indulserit, non facta mentione Cisterciensis ordinis littere fuerint a sede apostolica impetrate, eis minime teneantur respondere.« Augustini Tarr. Opp. Iu. 354, Mansi XXII. 402, Decr. Greg. L. I. t. 3, c. 6.---»Cum ordinem.«

CXIX. Abbates ordinis Cisterciensis reprehendit, quod »aliqui ex eis prime institutionis obliti penitus uel ignorantes, contra ordinis regulam, uillas, molendina, ecclesias et altaria possideant, fidelitates et hominia suscipiant, iustitiarios et tributarios teneant.«  Augustini Tarr. Opp. Iu. 396, Mansi XXII. 424, Decr. Greg. L. III, t. 35, c. 3.---»Recolentes, qualiter hec.«

CXX. Abbatibus Cisterciensis ordinis per Angliam constitutis concedit, ut »si quis sepulcrum Dominicum uel alia limina sanctorum proposuerit uisitare, et infirmitate uel alia rationabili causa occurrente, apud eos religionis habitum assumere uoluerit, libere eum recipiant.« Augustini Tarr. Opp. Iu. 395, Decr. Greg. L. III. t. 34. c. 4.---»Scripture sacre.«

CXXI. Episcopis, archidiaconis, et aliis ecclesiarum prelatis per Galliam scribit, ne »conuersos ordinis Cisterciensis sine licentia abbatum per episcopatus suos recipi permittant.« Mansi XXII. 374, Behmeri Corp. iur. can. II. app. 233, Augustini Tarr. Opp. Iu. 193, Decr. Greg. L. III. t. 31, c. 7.---»Non est uobis.«

CXXII. Omnes episcopos hortatur, ne fratres Cistercienses  »ad synodum et ad concilium cogant uenire.« Augustini Tarr. Opp. Iu. 396.---»Dilectos filios nostros.«

CXXIII. Episcopis quibusdam mandat, interdicant archidiaconis, decanis et presbyteris ne in famulos uel mercenarios fratrum Cisterciensium, pro eo, quod quibusdam diebus laborent, quos alii solemnes habeant, uel excommunicationis uel interdicti sententiam ferant.« Augustini Tarr. Opp. Iu. 368, Mansi XXI. 1094.---»Significantibus nobis.«

CXXIu. Magistro Fidaritio Ciuitatensi  mandat, ne T. puerum, si ante consummationem XIu. anni susceptum habitum deposuerit, ab impetitione heremitarum de Monte Foliano penitus absolutum denunciet.« Mansi XXII, 357, Behmeri Corp. iur. can. II. app. 233, Augustini Tarr. Opp. Iu. 195, Decr. Greg. L. III. t. 31, c. 8.---»Ad nostram noueris« »Ad audientiam nostram.«

CXXu. Episcopo Claromontano mandat, ut I. epistole  latoris patrem, qui »moriens sepulturam ecclesiasticam habere nequiuerit,« in cemeterio sepeliri iubeat. Mansi XXII. 390, Behmeri Corp. iur. can. II. app. 215, Augustini Tarr. Opp. Iu, 312, Decr. Greg. L. u. t. 17, c. 5.---»In litteris tuis, quas« »Litteris tuis, quas.«

CXXuI. Episcopo Consentino interdicit ne diaconum quemdam »sine licentia summi pontificis ad superiorem gradum ascendere permittat.« Mansi XXII. 569, Behmeri Corp. iur. can. II, app. 223, Augustini Tarr. Opp. Iu. 306, Decr. Greg. L. u. t. 12, c. 8.---»Continebatur in litteris.«

CXXuII. Episcopo Conuentriensi et abbati Cestriensi mandat, inierdicant R. archidiacono Cestriensi, ne »clericos siue laicos, qui pro suis excessibus puniendi sint, pecuniario pena mulctent« cet. Mansi XXII. 276 Behmeri Corp. iur. can. II. app. 205, Augustini Tarr. Opp. Iu. 339, Decr. Greg. L. I, t. 23, c. 6.---»Mandamus,  ut ex.«

CXXuIII. Episcopo Couentriensi et priori de Theuilla scribit de controuersia P. clerici et R. presbyteri. Augustini Tarr. Opp. Iu. 378, Mansi XXI. 1096.---»Causam, que uertitur.«

CXXIX. Episcopo Couentriensi et eius officialibus interdicit, ne a fratribus de Pipennella, »qui sint Cisterciensis ordinis, de laboribus, quos propriis manibus aut sumptibus excolant, decimas exigant.« Mansi XXII. 329, Behmeri Corp. iur. can. II. app. 252, Augustini Tarr. Opp. Iu. Decr Greg. L. III. t. 30. c. 12. »Ad audientiam nostram.«

CXXX. Episcopo Cremonensi commendat B., qui de calice ecclesie detento penitentiam egerit. Behmeri Corp. iur. can. II. app. 225, Augustini Tarr. Opp. Iu. 326, Decr. Greg. L. u. t. 18. c. 5.---»Ex litteris tuis.«

CXXXI. Episcopo Cusano  scribit, ut R. de Lantino ad restituendas decumas  quasdam cogat. Mansi XXII. 281, Behmeri Corp. iur. can. II. app. 249, Augustini Tarr. Opp. Iu. 184.---»Intelleximus ex.«

CXXXII. Abbati Dalonen. et priori de Artigia mandat, iudicent inter P. Gaufredi et canonicos S. Luuiani. Augustini Tarr. Opp. Iu. 28, Decr. Greg. L. I. t. 9. c. 2.---»Cum inter P.«

CXXXIII. E. prepositum Dietrami Celle monet, ut abbati Tegernseensi »super ecclesia in fundo illius fundata secundum antiquam et rationabilem consuetudinem in temporalibus respondeat.« Pez Thes. anecd. uI. I, 396.---»A felicis memorie.«

CXXXIu. Abbati S. Petri de Diua scribit, ut, »si quilibet subditorum, ne pro suis excessibus corrigatur, ad remedium appellationis conuolauerit, non minus eum corrigat.« Mansi XXII. 312, Augustini Tarr. Opp. Iu. 122, Behmeri Corp. II. app. 286, Decr. Greg. L. II. t. 28. c. 3.---»Ad nostram noueris.«

 CXXXu. Hugoni, episcopo Dunelmensi, precipit, ut Willelmo de Hecgescliuia quam Guido nepos Iocelini de Bailol abstulerit, ecclesiam reddendam curet. Epist. S. Thome ed. Giles II. 92.---»Significatum est nobis.«

CXXXuI. Episcopo Dunelmensi scribit, »si abbas uel prior a capitulo de ratihabitione litteras habuerit, transactionem quam fecerit, si fuerit aliquot annis seruata, capitulum non posse reuocare.« Mansi XXII. 376, Behmeri Corp. iur. can. II. app. 207. Augustini Tarr. Opp. Iu. 65, Decr. Greg. L. I. t. 36. c. 5.---»Contingit interdum.«

CXXXuII. Episcopo Dunelmensi respondet, »filios sacerdotum, nisi in monasterio uel canonica regulari, si probate uite fuerint, ad diaconatum uel sacerdotium debere admitti.« Mansi XXII. 353, Behmeri Corp. iur. can. II. app. 245, Augustini Tarr. Opp. Iu. 34.---»Quod super his.«

 CXXuIII. Episcopo Dunelmensi de appellationibus scribit. Mansi XXII. 316, Behmeri Corp. II. app. 290, Augustini Tarr. Opp. Iu. 127, Decr. Greg. L. II. t. 28. c. 15.---»Suggestum est auribus.«

CXXXIX. Abbatibus S. Eadmundi et de Ramesereia  scribit de Emme et Andree matrimonio. Mansi XXII. 294, Behmeri Corp. II. app. 321. Augustini Tarr. Opp. Iu. 224, Decr. Greg. L. Iu. t. 1. c. 9.---»Ex parte Emme« »Ex parte N.« »Ex parte C.« »Ex parte Emine.«

CXL. R, archiepiscopo Eboracensi, petenti denegat licentiam »compellendorum monachorum alborum et nigrorum, canonicorum regularium et secularium ad soluendas decimas de conductis, quas habent ad terminum uel ad firmam«. Gilberti Foliot epist. ed. Giles II. 72, Martene Thes. I. 600, Mansi XXII. 327, Behmeri Corp.  iur. can. II. app. 250, Augustini Tarr. Opp. Iu. 185.---»Fraternitatem tuam.«

CXLI. R, archiepiscopo Eboracensi, de appellationibus aliisque de rebus consulenti respondet. Gilberti Foliot epist. ed. Giles II. 75.---»Sicut Romana Ecclesia.«

CXLII. Archiepiscopo Eboracensi de appellationibus respondet. Behmeri Corp. II. app. 295, 296, Augustini Tarr. Opp. Iu. 134, Mansi XXII. 394, 414, 423, XXI. 1087, Decr. Greg. L. II. t. 28. c. 24, L. III. t. 8. c. 3.---»Proposuit nobis« »Relatum est auribus« »In eminenti specula« »Cum aliqua causa.«

CXLIII. Archiepiscopo Eboracensi scribit »de priore, qui non deferens protectioni sue et appellationi ad sedem apostolicam facte quemdam canonicum suum fecerit omnibus usque ad camisiam spoliari, et eum accusationi et appellationi renunciare cegerit.« Mansi XXII. 319, Augustini Tarr.  Opp. Iu. 379, Decr. Greg. L. II. t. 28. c. 31.---»De priore, qui non.«

CXLIu. , archiepiscopo Eboracensi, respondet, neque eum neque alios iudices, »ubi cause sententia sine appellationis remedio  committatur, incidentes quoque questiones appellatione postposita terminare« licere. »Sed« inquit »appellanti ad prosequutionem terminus prefigatur congruus, intra quem si appellationem non fuerit prosequutus, ex tunc tam super incidentibus, quam super principali causa stare iudicio delegati iudicis, appellatione postposita, compellatur.« Baluzii Misc. III. 375, Mansi XXI. 1103, Augustini Tarr. Opp. Iu. 379, Decr. Greg. L. II. t. 28. c. 33.---»Ad aures nostras.«

CXLu. Archiepiscopo Eboracensi scribit hec: »Si sententiam a nobis latam preceperimus per aliquem executioni mandari, et fraus interuenerit, non est facultas executori de negotio toto  cognoscere, sed referri questiones ad sedem apostolicam oportebit.« Mansi XXII. 423, Augustini Tarr. Opp. Iu. 120. Decr. Greg. L. II. t. 27. c. 5.---»De cetero noueris.«

CXLuI. Archiepiscopo Eboracensi de iudicibus delegatis respondet. Behmeri Corp. II. app. 271, Augustini Tarr. Opp. Iu. 53, Mansi XXII. 403, Decr. Greg. L. I. t. 29. c. 13.---»Ex parte tua quesitum« »Ex parte fraternitatis.«

CXLuII. Archiepiscopo Eboracensi respondet de causis, que »sub disiunctione mandantur.« Mansi XXII. 400, Behmeri Corp. II. app. 297, Augustini Tarr. Opp. Iu. 14, Decr. Greg. L. I. t. 3. c 4, L. II. t. 27. c. 9.---»Inter ceteras consultationes.«

CXLuIII. Archiepiscopo Eboracensi respondet, »si a sese super aliqua causa littere impetrentur et alie postea, non facta mentione priorum litterarum, littere obtineantur, iudices, donec Romanum  pontificem consulant, executione litterarum debere penitus supersedere.« Behmeri Corp. iur. can. II. app. 265, Augustini Tarr. Opp. Iu. 49, Mansi XXII. 299, 402, Decr. Greg. L. I. t. 29. c. 2.---»Sane si a nobis.«

CXLIX. Archiepiscopo Eboracensi concedit, »ut, si clerici, qui in ecclesiis eius iurisdictionis beneficium sint adepti, ad aliam diecesim absque licentia eius morandi causa transierint, eos beneficiis spoliet, nisi forte scolasticis disciplinis inuigilauerint.« Augustini Tarr. Opp. Iu. 384, Mansi XXII. 383, Decr. Greg. L. III. t. 4. c. 5.---»Fraternitati tue duximus.«

CL. Archiepiscopo Eboracensi  scribit, ne »ecclesie clericis tali tenore concedantur, quod post eorum obitum alii nominatim succedant.« Mansi XXII. 376, Behmeri Corp. iur. can. II. app. 207, Augustini Tarr. Opp. Iu. 64, Decr. Greg. L. I. t. 35. c. 5.---»Accepimus, quod quedam.«

 CLI. Archiepiscopo Eboracensi de sacerdotum filiis respondet. Mansi XXII. 355, Behmeri Corp. iur. can. II. app. 247, Augustini Tarr. Opp. Iu. 37, Decr. Greg. L. I. t. 17. c. 9.---»Ex tua nobis« »Ex tua parte nobis.«

CLII. Archiepiscopo Eboracensi scribit de ecclesiis quisbusdam ecclesie b. Petri Eboracensi concessis. Augustini Tarr. Opp. Iu. 211, Behmeri Corp. II. app. 304, Decr. Greg. L. III. t. 38. c. 20, .---»Suggestum est auribus.«

CLIII. Archiepiscopo Eboracensi mandat, ne nobilem uirum W. filium Godrici a R. clerico de Ponte fracto propter ecclesiam quamdam grauari sinat. Mansi XXII. 277, Augustini Tarr. Opp. Iu. 279, Decr. Greg. L. u. t. 3. c. 12.---»Cum essent in.«

CLIu. Archiepiscopo Eboracensi scribit de ecclesia in uilla H.  edificanda. Augustini Tarr. Opp. Iu. 217, Decr. Greg. L. III. t. 48. c. 3.---»Ad audientiam nostram.«

 CLu. Archiepiscopo Eboracensi mandat, hortetur Nicolaum, archidiaconum de Bedeford, ne prebendam ecclesie Beuianensis requirat. Mansi XXII. 382, , Behmeri Corp. iur. can. II. app. 243, Augustini Tarr. Opp. Iu. 150.---»Relatum est auribus.«

CLuI. Archiepiscopo Eboracensi scribit de »A. presbytero detinente fornicariam.« Mansi XXII. 350, Behmeri Corp. II. app. 336, Augustini Tarr. Opp. Iu. 143, Decr. Greg. L. III. t. 2. c. 5.---»Super eo, quod asseris.«

CLuII. Archiepiscopo Eboracensi scribit de matrimonio Willelmi. Mansi XXII. 287. Behmeri Corp. II. app. 314, Augustini Tarr. Opp. Iu. 233, Decr. Greg. L. Iu. t. 2. c. 5.---»Accessit ad presentiam.«

CLuIII. Archiepiscopo Eboracensi mandat, ut A. presbyterum iuramento quodam soluat. Augustini Tarr. Opp. Iu. 366, Decr. Greg. L. I. t. 43. c. 2.---»Non  sine multa.«

CLIX. Archiepiscopo Eboracensi respondet, non licere G., qui »ad religionem fratrum Hospitalis Hierosolymitani transierit, ab eorum consortio separari.« Augustini Tarr. Opp. Iu. 392. Mansi XXI. 1098.---»Ad audientiam apostolatus.«

CLX. Archiepiscopo Eboracensi et episcopo Couentriensi scribit, ut N. capellano archidiaconatus restituatur. Mansi XXII. 384, Behmeri Corp. II. app. 270, Augustini Tarr. Opp. Iu. 53, Decr. Greg. L. I. t. 29. c. 12.---»Ex parte N.«

CLXI. Archiepiscopo Eboracensi,  Exoniensi et abbati de Herfort scribit de priore de Prigileuen. incontinentie accusato. Augustini Tarr. Opp. Iu, 377, Mansi XXI. 1096.---»Quoniam quidam pridem.

CLXII. Canonicis regularibus et monachis episcopatus Eboracensis precipit, ut »si quas portiones uel antiquos reditus clericorum sine consensu   archiepiscopi minuerint, uel parochias diuiserint, eas ad integritatem pristinam reuocent.« Mansi XXII. 326, Behmeri Corp. iur. can II. app. 249, Augustini Tarr. Opp. Iu. 152, Decr. Greg. L. III. t. 5. c. 10.---»Auaritie, que.«

CLXIII. Ababtibus, prioribus et clericis per archiepiscopatum Eboracensem constitutis precipit, ne »ex donatione laicorum, nisi auctoritas episcopi adsit, sibi ecclesias uendicent.« Addit de excommunicandis iis, qui »uiolentas manus in clericos, canonicos, conuersos iniiciant.« Augustini Tarr. Opp. Iu. 208, 343, Behmeri Corp. II. app. 300, . »Quia pastorali« »Cura pastorali« »Cum pastorali« »Non dubium est.«

CLXIu. Preposito et canonicis Eburdinensis  ecclesie nunciat, se eorum excommunicationem ab archiepiscopo prolatam rescidisse. Mansi XXII. 306, Behmeri Corp. II. app.  280, Augustini Tarr. Opp. Iu. 101, Decr. Greg. L. II. t. 20. c. 16.---»Cum tu, fili.«

CLXu. Episcopo Eliensi mandat, iudicet inter P. rectorem ecclesie de Gestunens et Ioannem de Fescam. Mansi XXII. 398, 399, Augustini Tarr. Opp. Iu. 47, 384, Decr. Greg. L. I. t. 28. c. 2.---»ueniens ad nos P.« »Prouideas attentius« »Ceterum si memoratus.«

CLXuI. Ricardo, archidiacono Eliensi, concedit, »ut, si aliqua ecclesia eum ad beneficium uel dignitatem quamlibet uocauerit, non obstante quia non sit de legitimo matrimonio natus, libere ualeat ad beneficium uel dignitatem assumi.« Radulfi de Diceto Im. Hist. ap. Twysden H. A. Scr. I. 651.---»Audito laudabili.«

CLXuII. Archidiacono Eliensi interdicit, ne »cuiquam sine licentia et mandato episcopi curam animarum committat.« Mansi XXII. 364, XXI. 1089, Behmeri Corp. iur. can. II. app. 228, Augustini  Tarr. Opp. Iu. 43, 155, Decr. Greg. L. I. t. 23, c. 4.---»Cum satis sit.«

CLXuIII. Episcopo Exoniensi scribit, »sanctorum patrum constitutioni contrarium esse, ut uir, uxore in seculo remanente, aut uxor, uiro non assumente religionis habitum, debeat ad religionem transire« cet. Mansi XXII. 283, 284, Behmeri Corp. II. app. 310, 311, Augustini Tarr. Opp. Iu. 197, Decr. Greg. L. III. t. 32. c. 4.---»Cum sis preditus« »Cum preditus sis« »Si quisquam, qui.«

CLXIX. Episcopo Exoniensi mandat de matrimonio cuiusdam dissoluendo. Mansi XXII. 409.---»Ex presentium latoris.«

CLXX. Episcopo Exoniensi mandat, cogat R. militem, ut filiam Edwini de Baseleher in matrimonium ducat. Mansi XXII. 410.---»Peruenit ad nos quod.«

CLXXI. Episcopo Exoniensi scribit de u. cuiusdam  matrimonio. Mansi XXII. 409, Augustini Tarr. Opp. Iu. 401, Decr. Greg. L. Iu. t. 1. c. 15.---»ueniens ad nos u. .«

CLXXII. Episcopo Exoniensi scribit de iis, »qui in matrimonio contrahendo fidem dederint, commonendis, ut fidem prestitam obseruent.« Augustini Tarr. Opp. Iu. 226, Behmeri Corp. II. app. 324, Mansi XXII. 298, 444.---»Preterea hi, qui.«

CLXXIII. Episcopo Exoniensi respondet, »mulierem posse nubere infra tempus luctus sine infamia.« Mansi XXII. 311, Behmeri Corp. II. app. 338, Augustini Tarr. Opp. Iu. 270.---»Super illa uero« »Super illa questione.«

CLXXIu. Episcopo Exoniensi scribit de diaconis, qui matrimonia contraxerint. Mansi XXII. 351, Behmeri Corp. II. app. 337, Augustini Tarr. Opp. Iu. 243.---»Significatum est nobis.«

CLXXu. Episcopo Exoniensi scribit de »quodam litterato et nobili, qui cuidam mulieri nobili fidem  dederit de contrahendo matrimonio, nunc autem ad frugem melioris uite suspiret conuolare.« Augustini Tarr. Opp. Iu. 401, Decr. Greg. L. Iu. t. 1. c. 16.---»Commissum« »Significauit nobis fraternitas.«

CLXXuI. Episcopo Exoniensi respondet, »qui prius cognouerit matrem siue sororem eius quam postea duxerit in uxorem, eum esse monendum, ut uxorem laboret inducere ad continentiam obseruandam, ut, si illa continere uoluerit, continentia simul obseruetur; si autem ad hoc induci non possit, et debitum reddat et de commisso penitentiam agat.« Mansi XXII. 326, XXI. 1099, 1106, Baluzii Misc. III. 379, Augustini Tarr. Opp. Iu. 405, Behmeri Corp. II. app. 330.---»Super eo, quod.«

CLXXuII. Episcopo Exoniensi scribit hec: »nulli monachi Templarii se possunt priuilegio apostolice sedis tueri, quominus excommunicatos uitare debeant, et pro uiolenta manuum iniectione in clericos  sicut excommunicati uitari.« Mansi XXII. 333, Behmeri Corp. iur. can. II. app. 211, Augustini Tarr. Opp. Iu. 344, Decr. Greg. L. u. t. 39. c. 8.---»Nulli autem monachi.«

CLXXuIII. Episcopo Exoniensi mandat, cogat archidiaconos, ut occupatas ecclesias dimittant. Mansi XXII. 364, Behmeri Corp. iur. can. II. app. 229, Augustini Tarr. Opp. Iu. 327, Decr. Greg. L. u. t. 31. c. 3.---»Ad aures nostras.«

CLXXIX. Episcopo Exoniensi mandat, cogat G., ut ecclesiam de Ferelegia  magistro W. restituat. Mansi XXII. 375, Behmeri Corp. iur. can. II. app. 203, Augustini Tarr. Opp. Iu. 286, Decr. Greg. L. u. t. 4. c. 4.---»Querelam magistri.«

CLXXX. Episcopo Exoniensi mandat, moneat Walterium, ut »calicem argenteum et medietatem unius breuiarii ecclesie de Offetolon ,« que pater eius, sacerdos eiusdem ecclesie, pignori obligauerit, recolligat et ecclesie  restituat. Mansi XXII. 380, Behmeri Corp. iur. can. II. app. 235, Augustini Tarr. Opp. Iu. 167, Decr. Greg. L. III. t. 21. c. 3.---»Ex presentium.«

CLXXXI. Episcopo Exoniensi scribit de »presbytero in homicidii crimine lapso.« Mansi XXII. 369.---»Presbyterum etiam istum.«

CLXXXII. Episcopo Exoniensi scribit de A. clerico »in sacerdotio genito ex incestu.« Mansi XXII. 411.---»Suggestum est auribus.«

CLXXXIII. Episcopo Exoniensi suadet, ut sacerdotem quemdam ad abdicandum sacerdotium simoniace initum adducat. Baluzii Misc. III. 378, Mansi XXI. 1104, XXII. 392, Augustini Tarr. Opp. Iu. 410, Decr. Greg. L. u. t. 3. c. 20.---»Ex tue fraternitatis.«

CLXXXIu. Episcopo Exoniensi de appellationibus respondet. Mansi XXII. 303, Behmeri Corp. II. app. 270, Augustini Tarr. Opp. Iu. 59.---»Ad hec cum aliquis.«

 CLXXXu. Episcopo Exoniensi respondet de peregrinationis uotis redimendis. Mansi XXII. 392, 425, Behmeri Corp. iur. can. II. app. 258, Augustini Tarr. Opp. Iu. 200, Decr. Greg. L. III. t. 34. c. 1.---»De peregrinationis« »De uoto peregrinationis.«

CLXXXuI. Episcopo Exoniensi scribit de parochialibus ecclesiis reficiendis. Mansi XXII. 380, Augustini Tarr. Opp. Iu. 217, Decr. Greg. L. III. t. 48. c. 4.---»De his, qui parochiales« »De iis autem, qui.«

CLXXXuII. Episcopo Exoniensi de lite inter P. et R. scribit. Mansi XXII. 388, .---»Meminimus, nos fraternitati« .

CLXXXuIII. Episcopo Exoniensi scribit de controuersia W. clerici de Celestin. et G. de Cal. Augustini Tarr. Opp. Iu. 366, Decr. Greg. L. I. t. 43.  c. 3.---»Peruenit ad nos, quod.«

CLXXXIX. Episcopo Exoniensi  respondet de iis, qui »excommunicati sedem apostolicam uisitent, et reticentes causas, pro quibus sint uinculo excommunicationis adstricti, de absolutione sua litteras deferant.« Mansi XXII. 384, Behmeri Corp. iur. can. II. app. 264, Augustini Tarr. Opp. Iu. 58, Decr. Greg. L. I. t. 31. c. 5.---»Ex parte tua nobis.

CXC. Episcopo Exoniensi  de appellationibus scribit. Mansi XXII. 316, Behmeri Corp. II. app. 290, Augustini Tarr. Opp. Iu. 127.---»Appellationi autem.«

CXCI. Episcopo Exoniensi  scribit, »si quis rei litigiose confirmationem impetrauerit apostolice sedis, non minus iudicem posse de causa cognoscere et eam fine debito terminare.« Mansi XXII. 409, Behmeri Corp. II. app. 297, Augustini Tarr. Opp. Iu. 138, Decr. Greg. L. II. t. 30. c. 1.---»Si quis rei litigiose.«

 CXCII. Episcopo Exoniensi  respondet, »si scolares uel clerici infra puberes annos sese inuicem aut unus alium percusserit, eos non esse ad apostolicam sedem mittendos.« Addit de monachis canonicis regularibus, ostiariis, officialibus. Mansi XXII. 334, 335, Behmeri Corp. iur. can. II. app. 213, Augustini Tarr. Opp. Iu. 341, 342, Decr. Greg. L. u. t. 39. c. 1, 2, 3, 4.---»Super eo uero, quod« »Monachi uero et« »Si uero aliquis« »Si uero alicuius« »Officialis pro.«

CXCIII. Episcopo Exonexant  mandat, permittat A., parochiano suo, ut cum uxore adultera et uenefica diuortium faciat. Baluzii Misc. III. 380, Mansi XXI. 1017.---»Litteris tue.«

CXCIu. Exoniensi et Wigorniensi episcopis scribit de clerico, qui »de dono militis ecclesiam uendicet.« Mansi XXII. 416.---»Si uobis constiterit.«

CXCu. Exoniensi et Wigorniensi episcopis mandat, »priorem et monachos de Acra moneant, ut  Petro clerico ac fratri eius decens et competens beneficium conferant et assignent.« Mansi XXII. 375, Behmeri Corp. iur. can. II. app. 206, Augustini Tarr. Opp. Iu. 63, Decr. Greg. L. I. t. 35, c. 4.---»Cum pridem Simon.« »Cum iampridem.«

CXCuI. Exoniensi et Wigorniensi episcopis mandat, ut testes a Radul. clerico nominatos ad perhibendum testimonium compellant. Augustini Tarr. Opp. Iu. 106, Behmeri Corp. II. app. 284, Mansi XXI. 1085, XXII. 309.---»Testes, quos.«

CXCuII. Exoniensi et Wigorniensi episcopis scribit de personis idoneis et discretis mittendis ad testes »ualetudinarios, et senio uel debilitate confectos aut paupertate deprehensos.« Behmeri Corp. II. app. 283, Augustini Tarr. Opp. Iu. 104, Decr. Greg. L. II. t. 20, c. 8.---»Si qui testium.«

CXCuIII. Exoniensi et Wigorniensi episcopis de clericorum quorumdam causa scribit. Mansi XXII. 309, Behmeri Corp. II. 282, Augustini Tarr. Opp. Iu.  103.---»Ad hec, quia« »Ad hoc, quod.«

CXCIX. Exoniensi et Wigorniensi  episcopis mandat, ut homines de Hortun  ad soluendas decumas impellant. Mansi XXII. 282, Behmeri Corp. iur. can. II. app. 249, Augustini Tarr. Opp. Iu. 184, Decr. Greg. L. III. t. 30. c. 7.---»Cum homines de.«

CC. Episcopo Exoniensi et abbati S. Albani scribit de lite inter R. et W. Mansi XXII. 308, Behmeri Corp. II. app. 281, Augustini Tarr. Opp. Iu. 101, Decr. Greg. L. II. t. 20. c. 18.---»Innotuit nobis R.« »Intimauit nobis R.«

CCI. Episcopo Exoniensi et decano Cicestrensi scribit de lite R. presbyteri de Curket et W. clerici de Cicestro. Mansi XXII. 319.---»Ad audientiam nostram.«

CCII. Episcopo Exoniensi et abbati Forden. scribit de causa nobilium uirorum F. et R. de Ardenna. Augustini Tarr. Opp. Iu. 262, Decr. Greg. L. I,  t. 29. c. 17, L. II. t. 14. c. 3, L. Iu. t. 17. c. 4.---»Causam, que inter.«

CCIII. Episcopo Exoniensi et abbati de Reforden. scribit de causa canonicorum S. Trinitatis de Barlen. Augustini Tarr. Opp. Iu. 370, Decr. Greg. L. II. t. 13. c. 9.---»Cum uenisset ad nos.«

CCIu. Episcopo Exoniensi et decano Lincolniensi mandat, ut priorem de Gisebuir. a R, archiepiscopo Eboracensi, apostolice sedis legato, excommunicatum in integrum restituant. Mansi XXII. 312, Augustini Tarr. Opp. Iu. 121, Behmeri Corp. II. app. 286, Decr. Greg. L. II. t. 1. c. 6, t. 28. c. 1.---»Dilecti filii nostri.«

CCu. Episcopo Firmano de nobilis cuiusdam matrimonio respondet. Augustini Tarr. Opp. Iu. 373, Decr. Greg. L. II. t. 20. c. 24.---»In litteris.«

CCuI. Episcopo Florentino mandat, ut »si quando Lan. plebanus S. Pancratii de Lucrum in clericos uel laicos suos parochianos interdicti uel excommunicationis sententiam rationabiliter tulerit,  ipsam faciat obseruari.« Augustini Tarr. Opp. Iu. 57, Mansi XX. 387, Behmeri Corp. iur. can. II. app. 263, Decr. Greg. L. I. t. 31. c. 3.---»Cum ab ecclesiarum.«

CCuII. Abbati de Fontibus et M. uicario  scribit de W., fratre O. Andegauensis, parochiani Eboracensis ecclesie, quem »W. de Romare capiens tamdiu in uinculis ferreis et carcere tenuerit, donec ipsum iurare cegerit, quod H. mulierem duceret in uxorem.« Mansi XXII. 290, Behmeri Corp. II. app. 317, Augustini Tarr. Opp. Iu. 246, Decr. Greg. L. Iu. t. 7. c. 2.---»Significauit nobis O.«

CCuIII. Albertum, episcopum Frisingensem, gaudet ad sese uenturum esse. Meichelbeck Hist. Fris. I. I. 362, Pez Thes. anecd. uI. I. 393.---»Antiqua familiaritas.«

CCIX. Abbati S. Genouefe respondet de plectendo acolyto, qui rebaptizando fratri suo interfuerit.  Mansi XXII, 367, Behmeri Corp. iur. can. II. app. 218, Augustini Tarr. Opp. Iu. 300, Decr. Greg. L. u. t. 9. c. 2.---»Ex litterarum tuarum« »Ex tuarum litterarum.«

CCX. Priori et canonicis de Giseleburn adiudicat ecclesiam de Leuintri, affectatam a G. preposito ecclesie Beuerlacensis. Mansi XXII. 280, Behmeri Corp. II. app. 278, Augustini Tarr. Opp. Iu. 93, Decr. Greg. L. II. t. 15. c. 1.---»Constitutis in presentia.«

CCXI. Quibusdam scribit de lite canonicorum de Giseleburn et de Thurin. Mansi XXII. 280, Behmeri Corp. II. app. 279, Augustini Tarr. Opp. Iu. 94.---»Causam, que inter.«

CCXII. Patriarche Gradensi scribit, ut misericordia utatur in u. presbyterum, qui »ad prauitatum  locum, immundum spiritum inuocaturus, accesserit.« Mansi XXII. 428, Behmeri Corp. iur. can. II. app. 220. Augustini Tarr. Opp.  Iu. 318, Decr. Greg. L. u. t. 21. c. 2.---»Ex tuarum litterarum« »Ex tuarum tenore.«

CCXIII. Episcopo Herefordensi respondet de »laico uxorato, qui de licentia et permissione uxoris sue est ingressus monasterium, uxore manente in seculari habitu.« Mansi XXII. 283, Behmeri Corp. II. app. 311, Augustini Tarr. Opp. Iu. 196, Decr. Greg. L. III. t. 32. c. 1.---»Preterea utrum laicus« »Preterea sciscitaris.«

CCXIu. Episcopo Herefordensi respondet de A., qui »quamdam puellam in cunabilis desponsauit, procedente uero tempore matrem puelle in uxorem accepit.« Augustini Tarr. Opp. Iu. 232, Mansi XXII. 324, Behmeri Corp. II. app. 328, Decr. Greg. L. Iu. t. 2. c. 4.---»Litteras fraternitatis tue« »Fraternitatis tue litteras« »Litteras tue.«

CCXu. Episcopo Herefordensi scribit, ut »clericos inferiorum ordinum, qui in coniugio constituti, ecclesiastica beneficia ex concessione predecessorum  suorum habuerint, quia ibi natio et barbarica gens et multitudo sit in causa, sub dissimulatione sustineat.« Mansi XXII. 349, Augustini Tarr. Opp. Iu. 145, Behmeri Corp. II. app. 335, Decr. Greg. L. III. t. 3. c. 2,---»Sane de clericis.«

CCXuI. Episcopo Herefordensi scribit, »in dedicationibus ecclesiarum extra ieiunia quatuor temporum clericos ad sacros ordines non esse promouendos.« Addit, »licitum esse, in dominicis diebus et aliis festiuis diebus unum aut duos ad minores ordines promouere.« Mansi XXII. 372, Behmeri Corp. iur. can. II. app. 240, Augustini Tarr. Opp. Iu. 29, Decr. Greg. L. I. t. 11. c. 2. et 3.---»Sane super eo« »De hoc autem, quod« »De eo autem, quod.«

CCXuII. Episcopo Herefordensi scribit, »in ecclesiasticis personis et negotiis rigorem et districtionem iuris non esse requirendum.« Mansi XXII, 279, Behmeri Corp. II. app. 277, Augustini Tarr. Opp. Iu. 91, Decr. Greg. L. II. t. 14. c. 1.---»Ad hec cum contingat.«

 CCXuIII. Episcopo Herefordensi respondet, »si littere sue ad eum directe formam expressam habuerint, et cognouerit, eas per suggestionem aut suppressionem ueritatis cum tali forma impetratas fuisse, tunc non secundum formam in eis expressam, sed secundum rigorem iustitie procedat.« Mansi XXII. 301, Behmeri Corp. iur. can. II. 268, Augustini Tarr. Opp. Iu. 51.---»Intelleximus ex.«

CCXIX. Episcopo Herefordensi commendat Wal., cui ecclesiam concedat. Behmeri Corp. iur. can. II. app. 260, Augustini Tarr. Opp. Iu. 24 .---»Dignum est et.«

CCXX Episcopo Herefordensi  respondet de sacerdotibus ante professionem »ad priorem statum reuersis.« Mansi XXII. 358, Behmeri Corp. iur. can. II, app. 234, Augustini Tarr. Opp. Iu. 195, Decr. Greg. L. III. t. 31. c. 9.---»Super eo, quod quesitum.«

CCXXI. Episcopo Herefordensi   respondet, »qui habitum religionis susceperint, si postmodum duxerint uxores, eos cogendos esse illas dimittere et ad ecclesiam redire.« Mansi XXII. 288, 358, Behmeri Corp. iur. can. II. app. 235, Augustini Tarr. Opp. Iu. 244, Decr. Greg. L. II. t 28. c. 9, L. Iu. t. 6. c. 3.---»Meminimus nos ex« »Meminimus ex parte.«

CCXXII. Episcopo Herefordensi et abbati de Euesham mandat, ut G. clerico ecclesiam B. Marie ante portas Gloucestri restitui iubeant. Mansi XXII. 416, .---»Ad aures nostras.«

CCXXIII. Episcopo Herefordensi et abbati de Forde mandat, ut ecclesiam quandam Will. de Leicester adiudicent. Augustini Tarr. Opp. Iu. 206, Behmeri, Corp. II. app. 299, Decr. Greg. L. III. t. 38. c. 7, .---»Ex litteris.«

CCXXIu. Episcopo Herefordensi et abbati de Forde mandat iudicent inter Adamum clericum et  H. militem. Augustini Tarr. Opp. Iu. 103, Behmeri Corp. II. app. 282, Mansi XXII. 310, Decr. Greg. L. II. t. 20. c. 7.---»Ex parte Ade.«

CCXXu. Episcopo Herefordensi et abbati de Forde  de aduocationibus ecclesiarum scribit. Mansi XXII. 336, Behmeri Corp. II. app. 299, Augustini Tarr. Opp. Iu. 206, Decr. Greg. L. III. t. 38. c. 6.---»Quia clerici quidam.«

CCXXuI. Archidiacono Herefordensi interdicit, ne a clericis »pro ministerio ecclesiastico exercendo, siue pro uicariis assignandis, seu pro chrismate exigat pecuniam.« Augustini Tarr. Opp. Iu, 410, Mansi XXI. 1099, Decr. Greg. L. u. t. 3. c. 21.---»Ad nostram noueris.«

CCXXuII. Episcopo Hermonien.  scribit de Aide filio decem annos nato, quo sagittante cum aliis pueris »quidam nepos eiusdem Aide sagitta percussus interierit.« Augustini Tarr. Opp. Iu. 320, Decr. Greg. L. u. t. 23. c. 2.---»Deferente  nobis Aide« »Referente nobis II.«

CCXXuIII. Hipponensi et Salernitano episcopis  scribit de clericis qui matrimonia contraxerint. Mansi XXII. 349, Behmeri Corp. II. app. 338, Augustini Tarr. Op. Iu. 244.---»Super eo, quod asseris« »Super eo uero, quod.«

CCXXIX. Hospitalariis et Templariis interdicit, »ne cum ius patronatus in ecclesiis parochialibus acquisierint, eis presbyteros nisi per episcopum instituant.« Augustini Tarr. Opp. Iu. 209, Behmeri Corp. II. ap. 301, .---»Cum seculum.«

CCXXX. Archiepiscopos et episcopos hortatur, ut priuilegia Hospitalariorum seruent. Mansi XXII. 408, Behmeri Corp. iur. can. II. app. 229, Augustini Tarr. Opp. Iu. 330, Decr. Greg. L. u. t. 33. c. 4.---»Dilecti filii nostri.«

CCXXXI. Fratres Hospitalis Hierosolymitani hortatur, ne in episcopatu Herefordensi priuilegia sua  migrent. Mansi XXII. 408, Behmeri Corp. iur. can. II. app. 230, Augustini Tarr. Opp. Iu. 331.---»Peruenit ad nos ex.«

CCXXXII. Archiepiscopo Ianuensi mandat uideat ne ii, »qui piper seu cinnamum aut alias merces comparent, que ultra quinque libras non ualeant, promittant per publicum instrumentum, se eis, a quibus merces istas acceperint, sex libras statuto tempore soluturos.« Mansi XXII. 343, Behmeri Corp. iur. can. II. app. 217, Augustini Tarr. Opp. Iu. 315, Decr. Greg. L. u. t. 19, c. 6.---»In ciuitate tua.«

CCXXXIII. Episcopo Ianuensi scribit, ne »uni persone locum in pluribus ecclesiis concedat, neu in episcopatu suo inducat consuetudinem Gallicane Ecclesie, que unum ad plura recipiat beneficia.« Augustini Tarr. Opp. Iu. 384, Decr. Greg. L. III. t. 5. c. 15.---»Cum non ignores.«

CCXXXIu.---Episcopo Ianuensi respondet de  B. canonico S. Marie de uineis, qui »in quemdam subdiaconum manus iniecerit uiolentas.« Augustini Tarr. Opp. Iu. 345, Decr. Greg. L. u. t. 39 c. 10.---»Ex tenore litterarum.«

CCXXXu. Episcopo Ianuensi de appellationibus respondet. Augustini Tarr. Opp. Iu. 379, Decr. Greg. L. II. t. 28 c. 30.---»Ad hec sicut.«

CCXXXuI. Episcopo Ianuensi respondet »de his, qui desponsant mulieres et, antequam eas ducant, uel cognoscant, accipiunt alias in uxores« cet. Mansi XXII. 443, 444, Behmeri Corp. II. 326, Augustini Tarr. Opp. Iu. 240, 227, 236, Decr. »Greg. L. II. t. 23. c. 11, l. Iu. t. 2. c. 9, t. 4. c. 4.---»Tua fraternitas« »Illud quoque nichilominus« quoque nichilominus« De illis autem, qui.«

CCXXXuII. Episcopo Ianuensi respondet de »parochianis ad purgationem cogendis.« Mansi XXII. 320, Augustini Tarr. Opp. Iu. 57, 77, 335, Behmeri Corp. II. app. 264, 292, Decr. Greg. L. u. t. 34. c. 6.---»Cum inter alios« »Nos inter  alios« »Ideo inter alios« »Ex parte tua nobis« »Utrum uero« .

CCXXXuIII. Episcopo Ianuensi scribit, laicum, a clerico, »de rebus suis uel ecclesie impetitum, super hoc ad forense iudicium trahendum esse.« Behmeri Corp. II. app 277. Augustini Tarr. Opp. Iu. 83, Decr. Greg. L. II, t. 2. c. 5.---»Si presbyter uel« »Si uero presbyter.«

CCXXXIX. Episcopo Ianuensi  de extorquendo testimonio respondet. Augustini Tarr. Opp. Iu. 106, Behmeri Corp. II. app. 284, Mansi XXII. 306, Decr. Greg. L. II. t. 21. c. 3.---»Super eo uero, quod« Super eo, quod certificari.«

CCXL. Cuidam mandat, cogat priorem de Insula, ut canonicorum. Eburgensium parochianum, quem in ecclesia sua sepelierit, iis restituat. Augustini Tarr. Opp. Iu. 389, Decr. Greg. L. III. t. 28. c. 5.---»Ex parte canonicorum.«

CCXLI. G. priori et fratribus S. Ioannis iuxta  disciplinam b. m. Electi uiuentibus scribit, ne »uxoratus sine licentia proprie uxoris inter eos recipiatur.« Mansi XXII. 285, Behmeri Corp. II. app. 313, Augustini Tarr. Opp. Iu. 199, Decr. Greg. L. III. t. 32. c. 8.---»Uxoratus.

CCXLII. G. prioris et fratrum iuxta disciplinam b. m . . . . . clerici uiuentium  »ut nemo Iudeorum cemeterium mutilare aut inuadere audeat.«  »ut omnibus Christianis interdicant, ne Iudeorum seruitio assidue pro aliqua mercede se exponant, quin et obstetricibus et mulieribus eorum prohibere curent, ne infantes Iudeorum in domibus eorum nutrire presumant;« ut »parochianis usuram accipere omnibus modis inhibeant.« Baluzii  Misc. III. 379, Augustini Tarr. Opp. Iu. 367, 412, 316, Behmeri Corp. II. app. 306, Decr. Greg. L. II. t. 20. c. 23, L. u. t. 6. c. 8, t. 19. c. 7, Mansi XXI. 1105, XXII. 356.---»Licet uniuersis.« »Ad hoc presentium« »Preterea parochianis.«

CCXLu. Episcopo cuidam scribit, edicat, »ut Iudei ostia uel fenestras in die parasceue apertas non habeant, sed eas per totum diem claudant; mancipia quoque Christiana nulla cum eis habitare permittat.« Augustini Tarr. Opp. Iu. 290, Decr. Greg. L. u. t. 6. c. 4.---»Quia super iis.«

CCXLuI. Episcopo cuidam mandat, ut Iudeos, qui parochias ecclesiarum emptionis siue conductionis aut etiam pignoris titulo detineant occupatas, ad eas dimittendas, requisito prius et habito consensu Henrici, illustris Anglorum regis, arctius compellat, prohibens omnibus fidelibus sub interminatione anathematis, ne quis Iudeis hominia uel fidelitates facere audeat, ac ne quis Christianorum alicuius Iudei mancipium efficiatur.«  Mansi XXII. 357, Behmeri Corp. II. app. 306, 307.---»Non sine multa« »Ad hec cum sacris.«

CCXLuII. Monachis S. Marie de Laurentio precipit, ut ecclesie de Colingham decumas persoluant. Gilberti Foliot epist. ed. Giles II. 108, ---»Audiuimus, quod decimas« »Sicut uobis iura.«

CCXLuIII. Abbati et fratribus S. Laurentii precipit, ut G. clerico terram quamdam restituant. Augustini Tarr. Opp. Iu. 316, Decr. Greg. L. u. t. 19. c. 8.---»Conquestus est nobis.«

CCXLIX. Cuidam scribit de I. priore S. Laurentii et simonie et adulterii accusato. Augustini Tarr. Opp. Iu. 375, Decr. Greg. L. II. t. 21 c. 4.---»Peruenit ad audientiam.«

CCL. Episcopo Lexouiensi  de iudicibus delegatis ac de »uiolenta eiectione« respondet. Mansi XXII. 302, 361, Behmeri Corp. II. app.  269, 277, Augustini Tarr. Opp. Iu. 51, 89, Decr. Greg. L. I. t. 29. c. 9, L. II. t. 13. c. 5 et 6.---»In litteris, quas« »in litteris tuis« »Super illa questione« »Item cum aliquis« »Item cum quis« »Cum quis dicit.«

CCLI. Episcopo Lexouiensi  scribit de iis, qui sint ad personatum parochialis ecclesie admittendi. Mansi XXII. 366, Behmeri Corp. iur. can. II. app. 242, Augustini Tarr. Opp. Iu. 32, Decr. Greg. L. I. t. 14. c. 5.---»Preterea licet ad.«

CCLII. Episcopo Lincolniensi scribit »de rectoribus ecclesiarum lepre macula infectis.« Mansi XXII. 395, Augustini Tarr. Opp. Iu. 154.---»Super eo uero, quod« »De rectoribus.«

CCLIII. G. archidiacono Lincolniensi precipit, ut R. presbyterum »in sacerdotio genitum, cuius pater in eadem ecclesia de Bileberi ministrauerit,« remoueat. Gilberti Foliot epist. ed. Giles II. 85, ---»Ad presentiam nostram.«

CCLIu. Decano et canonicis Lincolniensibus  scribit, se Herberto subdiacono, ut assumeret uxorem, concessisse. Mansi XXII. 352, XXI. 1092, Behmeri Corp. II. app. 337, Augustini Tarr. Opp. Iu. 244.---»Cum institisset« »Cum adstitisset.«

CCLu. Decano Lincolniensi et abbati de Riuaus mandat, ut si »P. clericus nullo metu uel ui coactus sed spontanee ecclesiam abrenuntiauerit, ei super hoc perpetuum silentium imponant.« Behmeri Corp. II. app. 275, Mansi XXII. 359, 404, Augustini Tarr. Opp. Iu. 87, Decr. Greg. L. II. t. 13. c. 3.---»Accepta conquestione.

CCLuI. Episcopo cuidam scribit de iure patronatus ecclesiarum quarumdam in Lincolniensi et Sarisberiensi diecesibus sitarum. Augustini Tarr. Opp. Iu. 209, Behmeri Corp. II. app. 302, Decr.  Greg. L. III. t. 38. c. 14, .---»Ex insinuatione.«

CCLuII. Episcopo Lingonensi scribit de controuersia R. presbyteri et G. Augustini Tarr. Opp. Iu. 384, Decr. Greg. L. III. t. 4. c. 6.---»Conquerente nobis R.«

CCLuIII. G. Liuonensi  episcopo scribit, de P., qui »furtiue diaconatus ordinem susceperat.« Mansi XXII. 368, Behmeri Corp. iur. can. II. app. 223, Augustini Tarr. Opp. Iu. 324, Decr. Greg. L. u. t. 30. c. 1.---»ueniens ad nos P.« »ueniens presentium lator« »Lator presentium nobis.«

CCLIX. Episcopo Londinensi concedit, »si pro debilitate uel aliqua graui necessitate tractandis causis, que ei ab apostolica sede committantur, interesse non potuerit, ut discretis et idoneis personis uices suas committat.« Mansi XXII. 299. Behmeri Corp. iur. can. II. app. 265, Augustini  Tarr. Opp. Iu. 49, Decr. Greg. L. I. t. 29. c. 3.---»Si pro debilitate.«

CCLX. Episcopo Londinensi de appellatione ad sedem apostolicam respondet. Augustini Tarr. Opp. Iu. 48, Behmeri Corp. iur. can. II. app. 265, .---»Cum tibi sit de.«

CCLXI. Episcopo Londinensi concedit, ut institutiones ab archidiaconis eo inconsulto factas rescindat. Mansi XXII. 364, Behmeri Corp. iur. can. II. app. 228, Augustini Tarr. Opp. Iu. 155.---»Ad aures nostras.«

CCLXII. Episcopo Londinensi scribit de clericis »fornicarias detinentibus.« Mansi XXII. 350, Behmeri Corp. II. app. 336, Augustini Tarr. Opp. Iu. 143, Decr. Greg. L. III. t. 2. c. 6.---»Si autem clerici.«

CCLXIII. Episcopo Londinensi mandat, ut Stephanum, »si contra compositionem, interpositione fidei firmatam, uenerit, ab ecclesia non differat spoliare.« Mansi XXII. 348, XXI. 1085, Behmeri  Corp. iur. can. II. app. 239, Augustini Tarr. Opp. Iu. 113.---»Si Stephanum.«

CCLXIu. Episcopo Londinensi scribit, ne uni plura beneficia ecclesiastica tribuat. Mansi XXII. 382, Behmeri Corp. iur. can. II. 243, Augustini Tarr. Opp. Iu, 150, Decr. Greg. L. III. t. 5. c. 6.---»Cum teneamur ex.«

CCLXu. Episcopo Londinensi mandat, ut W. presbytero ecclesiam de Nouoburgo restituat. Mansi XXII. 353, Behmeri Corp. iur. can. II. app. 246, Augustini Tarr. Opp. Iu. 34, Decr. Greg. L. I. t. 17. c. 5.---»ueniens ad presentiam.«

CCLXuI. Episcopo Londinensi concedit, ut »si ordinatio alicuius ecclesie ad eius institutionem spectet, et pro controuersiis laicorum de iure patronatus differatur, in eadem ecclesia personam idoneam constituat.« Augustini Tarr. Opp. Iu. 209, Behmeri Corp. II. app. 301, .---»Si uero aliquando«  »Si uero ordinatio.«

CCLXuII. Episcopo Londinensi mandat, ut monachorum de Nestun disciplinam corrigat. Mansi XXII. 375, Augustini Tarr. Opp. Iu. 222, Decr. Greg. L. III. t. 50. c. 7.---»Relatum est auribus.«

CCLXuIII. Episcopo Londinensi mandat, cogat monachos de Wardone  ut terram quamdam T. Eschalero et matri eius restituant. Mansi XXII. 346. Behmeri Corp. iur. can. II. app. 217, Augustini Tarr. Opp. Iu. 315.---»Ex transmissa conquestione.«

CCLXIX. Londinensi et Wigorniensi episcopis mandat, inducant Hospitalarios de A., ut decumas quasdam ecclesie magistri N.  persoluant. Augustini Tarr. Opp. Iu. 190, Behmeri Corp II. app. 255.---»Deferente magistro« »Referente magistro.«

CCLXX. Londinensi et Wigorniensi episcopis mandat, iudicent inter R. canonicum Lincolniensem  et W. Saluagium. Mansi XXII. 347, Behmeri Corp. iur. can. II. app. 239, Augustini Tarr. Opp. Iu. 113, Decr. Greg. L. II. t. 24. c. 10.---»Querelam R.«

CCLXXI. Londinensi et Wigorniensi episcopis mandat de disceptanda causa R. et F., »H regi Anglorum possessionum iudicium relinquens.« Mansi XXII. 389, Augustini Tarr. Opp. Iu. 264, Decr. Greg. L. Iu. t. 17. c. 7.---»Causam, que inter.«

CCLXXII. Priori et fratribus S Trinitatis Londinensis  concedit, »ut liceat iis in causis ecclesie sue testimonium ferre.« Mansi XXII. 309. Augustini Tarr. Opp. Iu. 103. Behmeri Corp. II. app. 282, Decr. Greg. L. II. t. 20. c. 16.---»Insuper etiam auctoritate.«

CCLXXIII. Abbati et fratribus de Lorengio  suadet, ut cum abbate et fratribus de Ursitum  »super decimis, unde inter eos sit  controuersia, pacifice conueniant.« Mansi XXII. 328, Behmeri Corp. iur. can. II. app. 251, Augustini Tarr. Opp. Iu. 185, Decr. Greg. L. III. t. 30. c. 9.---»Suggestum est nobis.«

CCLXXIu. Episcopo Lucensi respondet, »propinquos illius, quem pro manifestis excessibus, uidelicet homicidio, incendio, uiolenta manuum iniectione in clericos, uiolatione ecclesiarum et incestu, uinculo excommunicationis astrinxerit, monendos esse, ut satisfactionem exhibeant; quod si fecerint, illum in cemeterio posse sepeliri.« Mansi XXII. 391, 447, Behmeri Corp. iur. can. II. app. 215, Augustini Tarr. Opp. Iu. 313, Aguirre Conc. u. 96.---»De secunda uero.«

CCLXXu. Episcopo Lucensi respondet de uidua, que quum »uelamen sumpsisset, postmodum anno elapso, cuidam nobili nupserit« cet. Mansi XXII. 410, Behmeri Corp. II. app. 325, Augustini Tarr. Opp. Iu. 245, 307, Decr. Greg. L. Iu. t. 6. c. 4, L. u. t. 12. c. 11.---»Sane consuluit« Consuluit  nos tua« »Consuluit nos dilectio« »De cetero noueris.«

CCLXXuI. Episcopo Lucensi scribit de penitentia clerici, qui »in quodam conflictu asserat se fuisse.« Mansi XXII. 369, Behmeri Corp. iur. can. II. app. 223. Augustini Tarr. Opp. Iu. 321, Decr. Greg. L. u. t. 25. c. 3.---»Presentium lator in.«

CCLXXuII. Archiepiscopo Lugdunensi  significat. se archiepiscopo Senonensi, apostolice sedis legato, et episcopo Parisiensi mandasse, ut quemdam ad restituendam pecuniam ei ablatam cogerent. Augustini Tarr. Opp. Iu. 163, Behmeri Corp. II. app. 305, .---»Grauis illa et.«

CCLXXuIII. Archiepiscopo Lundon.  dissuadet consilium episcopatus abdicandi. Augustini Tarr. Opp. Iu. 28, Behmeri Corp. iur. can.  II. 259, .---»Litteras tuas nuper.«

CCLXXIX. Annoni et fratribus monasterii de Marmuloso significat, castrum Tiberie Ioanni et Petro et Leoni, filiis b. m. Cencii Fraiapanis, a sese concessum esse. Borgia Ist. di uelletri p. 241.---»Cum ex iniuncto.«

CCLXXX. Abbati et fratribus monasterii S. Michalis Marturensis significat, de eorum cum plebano et clericis S. Marie controuersia quid archipresbytero uolaterrano et abbati de Spongia mandauerit. Addit, Iulium episcopum Florentinum »sibi intimasse, quedam capitula priuilegio iis nuper indulto esse inserta, que obuia rationi uideantur;« itaque remitti bullam iubet. Augustini Tarr. Opp. Iu. 102, Behmeri Corp. II. app. 282, Mansi XXII. 308, Decr. Greg. L. II. t. 20. c. 19.---»Causam, que uertitur.«

CCLXXXI. Episcopo Massiliensi respondet, ut  Iudeos »de terris, quas colant ad decimas persoluendas, uel ad possessiones penitus renunciandas compellat.« Augustini Tarr. Opp. Iu. 192, Decr. Greg. L. III. t. 30. c. 16.---»De terris uero«

CCLXXXII. Episcopo Massiliensi respondet de »hominibus parochie unius ecclesie, qui terras in alia parochia excolunt.« Augustini Tarr. Opp. Iu. 391, Decr. Greg. L. III. t. 30. c. 18.---»Cum sint homines«

CCLXXXIII. Decano et capitulo Maurianensi precipit. ut »si contigerit eorum episcopum ante solutionem debitorum, que pro utilitate ecclesie contraxerit, ex hac luce migrare, de redditibus, qui spectent ad mensam eius, eadem debita soluant.« Mansi XXII. 381, Decr. Greg. L. III. t. 23. c. 1.---»Ad hoc in.«

CCLXXXIu. Episcopo Mauritiano  respondet, »meliorem esse conditionem possidentis, quam quadragenalem prescriptionem.«  Augustini Tarr. Opp. Iu. 118, Behmeri Corp. II. app. 285. Decr. Greg. L. II. t. 26. c. 6.---»Ad aures nostras te.«.

CCLXXXu. Archiepiscopo Mediolanensi mandat, ne decimas quasdam adimi episcopo uercellensi patiatur. Augustini Tarr. Opp. Iu. 183.---»Querela uenerabilis.«

CCLXXXuI. Ecclesiam Meldensem tuendam suscipit, et canonicorum possessiones confirmat . Du Plessis Hist. de Meaux II. 66.---»Cum nobis sit.«

CCLXXXuII. Episcopo Meldensi significat, priorissam et conuentum de Celonantia quesiisse, num »iuuenis quidam, conuersus earum. genitalibus destitutus, in presbyterum posset ordinari.« Mandat, cognoscat, utrum »ab hostibus sectus fuerit,« an a medicis, an »ipse sibi manum iniecerit;« »priores enim« inquit »admittunt canones, tertium uelut homicidam statuunt puniendum.« Baluzii Misc. III. 374, Mansi XXI. 1102.---»Dilecte in.«

 CCLXXXuIII. Priori et preposito Mortariensi mandat, iudicent inter coniuges quosdam. Augustini Tarr. Opp. Iu. 249, Decr. Greg. L. Iu. t. 9. c. 2.---»Proposuit nobis mulier.«

CCLXXXIX. Canonicis Mutinensibus respondet, »sobolem ex secundis nuptiis susceptam consortio cognationis prioris uiri in quarto gradu coniungi de iure non posse.« Augustini Tarr. Opp. Iu. 255, Mansi XXI, 1092.---»Dilectus filius noster.«

CCXC. Abbatem et fratres de Neubothe hortatur, ut fratribus S. Crucis de prediis quibusdam decumas persoluant. Gilberti Foliot epist. ed. Giles II. 109, Mansi Decr. Greg. L. III. t. 30. c. 8.---»Dilecti filii nostri.«

CCXCI. Abbati de Neus scribit de excommunicatione quorumdam soluenda. Augustini Tarr. Opp. Iu. 344, Mansi XXI. 1094.---»Si forte post.«

CCXCII. Abbati de Nexibus  interdicit, ne absoluat eos, qui »in  monasterio eius religionis habitum susceperint, et postmodum confiteantur, se tale commisisse delictum, quod ipso actu excommunicationis sententiam incurrerint.« Mansi XXII. 333, Behmeri Corp. iur. can. II. app. 211, Augustini Tarr. Opp. Iu. 343.---»Consuluit nos tue.«

CCXCIII. »Nomenensi episcopo mer« significat, socium eius uoto itineris Hierosolymitani a sese liberatum esse. Behmeri Corp. iur. can. II. 258.---»Bene audiuimus.«

CCXCIu Episcopo Norwicensi scribit, ne »clericos in presbyteratu uel in aliis inferioribus ordinibus constitutos, in uicariis ecclesiarum alios substituere permittat »Mansi XXII. 318, Behmeri Corp. iur. can. II. app. 244, Augustini Tarr. Opp. Iu. 48, Decr. Greg. L. I. t. 28. c. 4.---»Clericos autem uel »Clericos in presbyteratu.«

CCXCu. Episcopo Norwicensi scribit contra clericorum de beneficiis collusionem. Mansi XXII. 378,  Behmeri Corp. can. II. app. 209, Augustini Tarr. Opp. Iu. 319, Decr. Greg. L. u. t. 22. c. 3.---»Audiuimus, in episcopatu.«

CCXCuI. Episcopo Norwicensi respondet remouendos clericos esse, qui iurauerint, se »maiorem pensionem soluturos nomine beneficii, preter solitam pensionem.« Mansi XXII. 347, .---»Tua nos fraternitas« »Quia tua nos.«

CCXCuII. Episcopo Norwicensi scribit hec: »Si sacerdos sciat, aliquem esse reum alicuius criminis, uel confessus fuerit, et emendare noluerit, nisi ordine iudiciario quis probare possit, non debet eum nominatim redarguere« cet. Mansi XXII. 447, Behmeri Corp. iur. can. II. app. 264, Augustini Tarr. Opp. Iu. 58, .---»Si sacerdos sciat.«

CCXCuIII. Episcopo Norwicensi respondet de clericis ab aduocato presentatis. Mansi XXII. 338, Augustini  Tarr. Opp. Iu. 213.---»Cum aduocatus« »Cum autem aduocatus.«

CCXCIX. Episcopo Norwicensi de representationibus personarum scribit. Behmari Corp. II. app. 303, Augustini Tarr. Opp. Iu. 211, .---»Ceterum si episcopi.«

CCC. Episcopo Norwicensi respondet de causis delegatis. Mansi XXII. 300, Behmeri Corp. iur. can. II. 268, Augustini Tarr. Opp. Iu. 50, Decr. Greg. L. I. t. 29. c. 7 et 8, L. III t. 38. c. 18.---»Significasti nobis per« »Si quando uero« »Si quando clerici« »Si qui uero.«

CCCI. Episcopo Norwicensi respondet de puella, »infra nubiles annos cuidam uiro in uxorem tradita.« Mansi XXII. 288, Behmeri Corp. II. app. 316, Augustini Tarr. Opp. Iu. 234, Decr. Greg. L. Iu. t. 2. c. 6.---»Continebatur in litteris« »Continebatur autem.«

CCCII. Episcopo Norwicensi scribit de lite Huberti et magistri N. Mansi XXII. 414, Augustini  Tarr. Opp. Iu. 156, Decr. Greg. L. III. t. 10. c. 2.---»Continebatur in litteris.«

CCCIII. Episcopo Norwicensi mandat, ut Hug. presbyterum iubeat uicariam ecclesie de Buruuelle dimittere. Mansi XXII. 383, Behmeri Corp. iur. can. II. app. 244, Augustini Tarr. Opp. Iu. 47, Decr. Greg. L. I. t. 28. c. 1.---»Ad audientiam nostram.«

CCCIu. Episcopo Norwicensi et abbati de Euesham scribit de lite inter H. clericum et R. Mansi XXII. 293, .---»Scripsimus uobis« »Cum aliquibus.«

CCCu. Episcopo Norwicensi et T. Wi. archidiaconis scribit de matrimonio W. et A. uidue. Mansi XXII. 289, Behmeri Corp. II. app. 317, Augustini Tarr. Opp. Iu. 128, Decr. Greg. L. II. t. 27. c. 7.---»Lator presentium W.«

CCCuI. I. apostolice sedis legato scribit »de ecclesiis  censualibus episcopatus Nouacen. .« Augustini Tarr. Opp. Iu. 417, Decr. Greg. L. u. t. 33. c. 8.---»Accepimus litteras« »Recepimus litteras.«

CCCuII. Episcopo Oscensi et priori S. Marie Cesaraugustano scribit de M., muliere uiri nobilis Ateorelie, monacha facta. Augustini Tarr. Opp. Iu. 68, Mansi XXII. 431, Decr. Greg. L. I. t. 40. c. 1.---»Relatum est ad« »Relatum est auribus« »Perlatum est ad.«

CCCuIII. Archiepiscopo Panormitano respondet, »non posse in recipienda pecunia ad usuram dispensationem fieri, ut pauperes, qui in Saracenorum captiuitate teneantur, per eamdem possint pecuniam liberari.« Mansi XXII. 343, Behmeri Corp. iur. can. II. app. 215, Augustini Tarr. Opp. Iu. 314, Decr. Greg. L. u. t. 19. c. 4.---»Super eo uero, quod« »Super eo, quod a.«

CCCIX. Archiepiscopo Panormitano respondet de  iis, »qui prestito iuramento promittunt, se aliquas mulieres ducturos, et postea eis incognitis, dimittunt terram,« Augustini Tarr. Opp. Iu. 223, Mansi XXII. 289, Behmeri Corp. II. app. p. 317, Decr. Greg. L. Iu. t. 1. c. 5, t. 5. c. 3.---»De illis autem.«

CCCX. Archiepiscopo Panormitano respondet de puniendis Saracenis, qui pueros rapiunt et iis abuti presumunt. Addit de eo, qui »uxorem fratris sui cognouit.« Mansi XXII. 445, 446, Behmeri Corp. II. app. 331, Augustini Tarr. Opp. Iu. 311, 405, Decr. Greg. L. Iu. t. 12. c. 3, L. u. t. 17 c. 4.---»In archiepiscopatu« »De illo autem, qui.«

CCCXI. Archiepiscopo Panormitano scribit, ne ecclesias patiatur a clericis »sine authoritate et conscientia sua in manibus aduocatorum resignari.« Mansi XXII. 342.---»Insinuatum est auribus.«

CCCXII. Archiepiscopo Panormitano  respondet, »clericos seculares de mobilibus uel immobilibus rebus, quas consideratione  ecclesie perceperint, nullum posse facere testamentum.« Mansi XXII. 380, Behmeri Corp. iur. can. II. app. 236, Augustini Tarr. Opp. Iu. 174. Decr. Greg. L. III. t. 26. c. 9.---»Quia nos tua duxit.«

CCCXIII. Consulibus Papie interdicit, ne »de decimis uel de ecclesiasticis negotiis se intromittant.« Augustini Tarr. Opp. Iu. 77, Mansi XXII. 1084.---»Relatum est auribus.«

CCCXIu. Episcopo Parisiensi scribit, »maritis etiam ex sola suspicione uxores accusare permissum esse.« Augustini Tarr. Opp. Iu. 309.---»Maritis etiam.«

CCCXu. Episcopo Parisiensi, et abbati S. Remigii, ac decano Meldensi mandat ut ecclesiam de Alde iubeant R. restitui. Augustini Tarr. Opp. Iu. 370. »Conquestus est nobis.«

CCCXuI. Episcopo Parisiensi, et abbati S. Remigii, ac decano Meldensi mandat, ut inter fratres Arcemarenses eorumque abbatem iudicium faciant. Behmeri Corp. II. app. 275, Augustini Tarr. Opp.  Iu. 87, Mansi XXII. 359.---»Fratres Arcemarenses.«

CCCXuII. Simoni, archidiacono Parisiensi, interdicit, ne »pro intronizatione abbatis« a fratribus ecclesie S. uictoris pecuniam exigat. Duchesne H. Fr. Scr. Iu. 569; Martène Coll. uI. 248, Bouquet Rec. Xu, 913, Mansi XXI. 973.---»Cum sis uir.«

CCCXuIII. Episcopo Parmensi de matrimonio quodam respondet. Augustini Tarr. Opp. Iu. 266, Decr. Greg. L. Iu. t. 18. c. 1.---»Relatum nobis est.«

CCCXIX. Episcopo Patauino respondet de excommunicati cuiusdam matrimonio. Augustini Tarr. Opp. Iu. 79, Decr. Greg. L. II. t. 1. c. 7.---»Intelleximus ex.«

CCCXX. Episcopo Patauino respondet de muliere, que »a proprio uiri sui fratre se desponsari permiserit.« Augustini Tarr. Opp. Iu. 259, Behmeri  Corp. H. app. 325, Decr. Greg. L. Iu. t. 16. c. 1.---»Littere, quas.«

CCCXXI. Episcopo Pictauiensi de P. matrimonio respondet. Mansi XXII. 325, Behmeri Corp. II. app. 329, Augustini Tarr. Opp. Iu. 253, Decr. Greg. L. Iu. t. 13. c. 2.---»ueniens ad nos P.«

CCCXXII. Episcopo Pictauiensi mandat, cogat G., ut secundum iusiurandum datum puellam quamdam in matrimonium ducat. Mansi XXII. 294 Behmeri Corp. II. app. 321, Augustini Tarr. Opp. Iu. 225, Decr. Greg. L. Iu. t. 1. c. 10.---»Ex litteris uenerabilis.«

CCCXXIII. Archiepiscopo Pisano respondet de eo, qui inuita uxore monasterium ingressus sit. Mansi XXII. 283, Behmeri Corp. II. app. 310, Augustini Tarr. Opp. Iu. 197, Decr. Greg. L. III. t. 32. c. 3.---»Quidam intrauit.«

CCCXXIu. Ricardum Gentilem, nobilem uirum, ab infestando monasterio Piscariensi dehortatur.  Chron. Casaur. ap. Muratori B. Ital. sacr. II. II. 905.---»Super prudentia.«

CCCXXu. Episcopo Placentino respondet »de usurariorum filiis, qui eis in crimine usurarum defunctis succedunt.« Augustini Tarr. Opp. Iu. 316, Decr. Greg. L. u. t. 19. c. 9.---»Tua nos duxit.«

CCCXXuI. Episcopo Placentino respondet de »nouis testibus super questione iudicata.« Mansi XXII. 307, Behmeri Corp. II, app. 281, Augustini Tarr. Opp. Iu. 101, Decr. Greg. L. II. t. 20. c. 17.---»Ut autem hec« »Fraternitatis tue nos.«

CCCXXuII. Presbyteros Pontii et Asilii iubet quarta feria proxime hebdomadis ad sese uenire, ut in causa episcopi Prenestini et abbatis Sublacensis testimonium dicant. Augustini Tarr. Opp. Iu. 105, Behmeri Corp. II. app. 283, Mansi XXII. 305, Decr. Greg. L. II. t. 21. c. 2.---»Cum super causa.«

 CCCXXuIII. Fratribus ecclesie Ramensis precipit, ut »de terris, quas in decimatione thesaurarii Senonensis  propriis manibus non excolant decimas usurpare nullatenus presumant.« Mansi XXII. 328. Behmeri Corp iur. can. II. app. 251, Augustini Tarr. Opp. Iu. 186, Decr. Greg. L. III. t. 30. c. 11.---»Licet de benignitate.«

CCCXXIX. Abbati Ramesiensi et archidiacono Eliensi mandat, ut inter monachos Croylandenses et canonicos Lincolnienses iudicium faciant. Mansi XXII. 402, Behmeri Corp. II. app. 277, Augustini Tarr. Opp. Iu. 91, Decr. Greg. L. II. t. 14. c. 2.---»Ex litteris uestris.«

CCCXXX. Archiepiscopo Rauennati mandat, ut discordiam monialium S. Margarete componat. Mansi XXII. 400, Behmeri Corp. iur. can. II. app. 260, Augustini Tarr. Opp. Iu. 23, .---»Causam, que inter.«

CCCXXXI. Archiepiscopo Rauennati respondet de recusationibus ac de causa H. et Balduini nepotis.  Augustini Tarr. Opp. Iu. 127, Behmeri Corp. II. app. 290, Mansi XXII. 316.---»Consuluit nos fraternitas« »Consuluit nos tua.«

CCCXXXII. Archiepiscopo Rauennati  respondet de appellatione abbatis S. Apollinaris. Augustini Tarr. Opp. Iu. 130, 122, (Mansi XXII. 312, Behmeri Corp. II. app. 292, 286, Decr. Greg. L. II. t. 28. c. 2.---»Inter cetera quod« .

CCCXXXIII. G. archiepiscopum Rauennatem hortatur, ne »de cetero moueatur neque turbetur, si ei durum uel asperum scripserit.« Behmeri Corp. II. app. 288, Augustini Tarr. Opp. Iu. 14, Decr. Greg. L. I. t. 3. c. 5.---»Si quando tue« »Si quando aliqua.«

CCCXXXIu. Archiepiscopo Remensi  respondet de eo, qui »uxori sue nunquam carnale debitum reddidit uel reddere potuit.« Behmeri Corp. II. app. 321, Mansi XXII. 293, Augustini  Tarr. Opp Iu. 257.---»Super eo uero, quod.«

CCCXXXu. Archiepiscopo Remensi  respondet de diacono, »qui in sabbato sancto alium diaconum uulnerauerit et mulierem uxoris nomine acceperit« cet. Mansi XXII. 351, 371, Behmeri Corp. iur. can. II. app. 226, 337, Augustini Tarr. Opp. Iu. 243, 191, Decr. Greg. L. III. t. 30. c. 14, L. Iu. t. 6. c. 1.---»De diacono« »Parochianos uero.«

CCCXXXuI. Archiepiscopo Remensi mandat, cogat comitem Clarimontis, ut quod susceperit Hierosolymam eundi uotum exsequatur. Augustini Tarr. Opp. Iu. 395, Mansi XXI. 1098.---»Ad audientiam nostram.«

CCCXXXuII. Archiepiscopo Remensi mandat, cogat comitem de Dampetra, ut. I. presbytero ablatas decumas restituat. Mansi XXII. 377.---»Querelam I. presbyteri.«

 CCCXXXuIII. Archiepiscopo Remensi significat, controuersiam Macularensis  et Formolensis  ecclesiarum quomodo diiudicauerit. Augustini Tarr. Opp Iu. 118, Behmeri Corp. II. 285, Mansi XXII. 396.---»Controuersiam, que inter.«

CCCXXXIX. F. decano et magistro M. Remensi mandat, cogant monachos S. uincentii Lugdonen., »ut omnia cuiusdam mulieris et filii Randulfi Canis et beneficia, que occasione sepulture ipsorum receperint, fratribus S. Martini restituant.« Augustini Tarr. Opp. Iu. 389, Decr. Greg. L. III. t. 28. c. 6.---»Cum liberum sit.«

CCCXL. Fulconi decano et magistro R. canonico Remensi mandat, iudicent inter P. ciuem Remensem et A. presbyterum, excommunicatione solutum. Baluzii Misc. III. 382, Mansi XXI. 1095, 1108, Augustini Tarr. Opp. Iu. 375.---»Cum causam, que.«

 CCCXLI. Abbati Remestrensi et archidiacono Exoniensi mandat, ut iudicent inter u. et R. clericos, de ecclesia quadam litigantes. Mansi XXII. 415 .---»ueniens ad apostolice.«

CCCXLII.  scribit de lite canonicorum de Giseburne et R. clerici. Augustini Tarr. Opp. Iu. 211, Behmeri Corp. II. app. 303 .---»Dilecti filii nostri.«

CCCXLIII. Archiepiscopo Rothomagensi respondet de iuuene a Nicolao Sagantino nutrito. Mansi XXII. 307, Behmeri Corp. II. app. 333, Augustini Tarr. Opp. Iu. 262, Decr. Greg. L. Iu. t. 17. c. 3.---»Transmisse nobis.«

CCCXLIu. Archiepiscopo Rothomagensi et abbati Geomar  scribit de appellationibus captiosis. Mansi XXII 421, Behmeri Corp. iur. can. II. app. 209, Augustini Tarr. Opp. Iu. 70  et 126, Decr. Greg. L. I. t. 42. c. 1.---»Ex quorumdam certa.«

CCCXLu. Archiepiscopo Salernitano, »utrum si inter uirum et mulierem legitimus consensus interuenerit de presenti, carnali copula non secuta, liceat mulieri alii nubere« querenti, respondet. Mansi XXI. 288, 283, Behmeri Corp. II. app. 315, 310, Augustini Tarr. Opp. Iu. 238, 197, Decr. Greg. L. Iu. t. 4. c. 3, L. III. t. 32. c. 2.---»Licet preter solitum« »uerum post consensum.«

CCCXLuI. Archiepiscopo Salernitano scribit, »ut si qui clerici fratribus Hospitalis cum licentia sui prelati sponte ac gratis per annum uel triennium seruire decernunt, nequaquam impediantur.« Mansi XXII. 384.---»Mandamus ut si.«

CCCXLuII. Archiepiscopo Salernitano  scribit, »de quarta decime et oblationis defunctorum clericum ab impetitione episcopi quadragenaria temporis prescriptione se posse tueri.«  Augustini Tarr. Opp. Iu. 117, Behmeri Corp. II. app. 284, Mansi XXII. 395, Decr. Greg. L. II. t. 26. c. 4.---»De quarta uero.«

CCCXLuIII. Archiepiscopo Salernitano  scribit de feneratoribus plectendis. Mansi XXII. 344, Behmeri Corp. iur. can. II. app. 216, Augustini Tarr. Opp. Iu. 314, Decr. Greg. L. u. t: 19. c. 5.---»Cum tu, sicut.«

CCCXLIX. Archiepiscopo Salernitano  scribit, »laicos in accusationem uel testimonium contra clericum in criminalibus non esse admittendos,« cet. Mansi XXII. 306, Behmeri Corp. II. app. 280, Augustini Tarr. Opp. Iu. 100, 274, Decr. Greg. L. II. t. 20. c. 14 et 15.---»De cetero laicos« »in causis ecclesiasticis.«

CCCL. Archiepiscopo Salernitano respondet de »clericis coram iudice seculari conuictis de crimine,« de duello a clerico sponte oblato, de presbytero Campanie qui »in duello partem digiti amiserit,«  de presbytero qui puerum interemerit. Mansi XXII. 367, 368, Behmeri Corp. iur. can. II. app. 221, 222, Augustini Tarr. Opp. Iu. 40, 78, 308, 305, Decr. Greg. L. I. t. 20. c. 1, L. II. t. 1. c. 4, L. u. t. 12. c. 7, t. 14. c. 1.---»At si clerici« »Et si clerici« »Porro si clericus« »De presbytero« »Presbyterum autem.«

CCCLI. Archiepiscopo Salernitano scribit de clericis, »qui in domibus suis publice detinent concubinas.« Mansi XXII. 348, Behmeri Corp. II. app. 334, Augustini Tarr. Opp. Iu. 142, Decr. Greg. L. III. t. 2 c. 3.---»Clericos autem in.«

CCCLII. Archiepiscopo Salernitano de compaternitate scribit. Mansi XXII. 387, 388, Behmeri Corp. II. app. 332, Augustini Tarr. Opp. Iu. 250, 251, Decr. Greg. L. Iu. t. 11. c. 1 et 2.---»Utrum autem« »Si uir uel mulier.«

CCCLIII. Archiepiscopo Salzburgensi mandat, ut H. et C. et eorum filios cogat ad restituendum  monasterio S. Quirini  predium, in loco Salinarum positum. Pez Thes. anecd. uI. I. 396.---»Ex questione.«

CCCLIu. Santonensi et Cabilonensi episcopis mandat, cogant R. quondam abbatem Treuorensem  et monachos quosdam, ut quod prestiterint iuramentum adimpleant. Mansi XXII. 347, Behmeri Corp. iur. can. II. app. 239, Augustini Tarr. Opp. Iu. 112, Decr. Greg. L. II. t. 24. c. 9.---»Ex rescripto« »Ex scripto.«

CCCLu. Canonicis, fratribus et monachis in episcopatu Sarensi ecclesias habentibus precipit, ne ecclesias, »rectoribus decedentibus, auctoritate propria occupent aut etiam clericos in eis ponant.« Mansi XXII. 414.---»Ex transmissa nobis.«

CCCLuI. Sarensi et Exoniensi episcopis scribit de I., sacerdotis filio, remouendo. Mansi XXII. 354.---»Suggestum est nobis.«

 CCCLuII. Decano et capitulo Sarisberiensi scribit de prebenda Britfordensi Hugoni Buuet tributa a Iocelino episcopo. Theineri disqu. crit. 430 .---»Cum Hugo.«

CCCLuIII. Archiepiscopo Senonensi mandat, ut milites quosdam ab episcopo Trecensi excommunicatos absoluat. Mansi XXII. 412, Augustini Tarr. Opp. Iu. 367, Decr. Greg. L. II. t. 2. c. 6.---»Ex transmissa nobis«

CCCLIX. Archiepiscopo Senonensi  de appellationibus respondet. Mansi XXII. 314, 315, Behmeri Corp. II. app. 288, 289, Augustini Tarr. Opp. Iu. 11, 125, Decr. Greg. L. I. t. 3. c. 1.---»Sicut Romana Ecclesia« »Super eo uero, quod« »Super eo, quod.«

CCCLX. Archiepiscopo Senonensi respondet de iudice delegato. Mansi XXII. 300, Behmeri Corp. iur. can. II. 266, Augustini Tarr. Opp. Iu. 49, Decr. Greg. L. I. t. 29. c. 5.---»Preterea super.«

 CCCLXI. Archiepiscopo Senonensi  respondet, »non esse tutum quemlibet contra iuramentum suum uenire, nisi tale sit illud, quod obseruatum uergat in interitum salutis eterne.« Mansi XXII. 346, Behmeri Corp. iur. can. II. 237, Augustini Tarr. Opp. Iu. 111, Decr. Greg. L. II. t. 24. c. 8.---»Si uero aliquis.«

CCCLXII. Archiepiscopo Senonensi scribit, »si qui uir et mulier pari consensu contraxerint matrimonium, et uir, ea cognita, alteram duxerit, eum cogendum esse, secundam dimittere et ad primam redire.« Mansi XXII. 291, Behmeri Corp. II. app. 320, Augustini Tarr. Opp. Iu. 240.---»Porro si qui.«

CCCLXIII. Archiepiscopo Spalatino  de digamis aliisque de rebus respondet. Behmeri Corp. iur. can. II. app. 225, Mansi XXI. 1092, .---»Super eo, quod a« »uerum super eo« »De simoniace.«

CCCLXIu. Episcopo Spalensi respondet de iis, »qui in sanitate uel infirmitate cum bonis suis ad religiosa loca se transtulerint.« Mansi XXII. 421 , Behmeri Corp. iur. can. II. app. 255, Decr. Greg. L. III. t. 28. c. 4.---»De his, qui in.«

CCCLXu. Episcopo Spalensi respondet de eo, qui »quamdam mulierem pollutione illicita cognouerit, et sororem eius matrimonio postmodum copulauerit.« Behmeri Corp. II. app. 330.---»Continebatur in litteris.«

CCCLXuI. Abbati de Stanfort et priori de Esibili mandat, ut inter monachos maioris monasterii et ecclesiam S. Marie de Martinon. iudicium faciant. Augustini Tarr. Opp. Iu. 364, Decr. Greg. L. I. t. 36. c. 8.---»ueniens ad apostolice.«

CCCLXuII. Abbati de Stradeford  et priori de Cesebi  mandat, iudicent inter W. et A. clericos. Mansi XXII. 376, Behmeri Corp. iur. can. II. app. 207, Augustini Tarr. Opp. Iu. 66, Decr. Greg. L. I. t. 36. c. 4.---»Constitutus in presentia« »Constitutus in nostra.«

CCCLXuIII. Strigoniensi et Colocensi archiepiscopis scribit, »coniugatum ad monasterium conuerti desiderantem non esse suscipiendum, nisi uxor eius similiter conuertatur« cet. Mansi XXII. 284, Behmeri Corp. II. app. 312, Augustini Tarr. Opp. Iu. 198, Decr. Greg. L. III. t. 32. c. 5 et 6.---»Coniugatus« »Sane si coniugati.«

CCCLXIX. Episcopo Syracusano scribit de controuersia abbatis Cesarien. monasterii S. Petri et Urbani abbatis monasterii S. Lucie. Augustini Tarr. Opp. Iu. 377.---»Quia indicante abbate.«

CCCLXX. Archiepiscopo Tarraconensi respondet de testibus, »quibus ab aduersa parte crimina opponantur.« Mansi XXII. 305, Behmeri Corp. II.  app. 280, Augustini Tarr. Opp. Iu. 100, Decr. Greg. L. II. t. 20. c. 13.---»Super eo quod.«

CCCLXXI. Archiepiscopo Tarraconensi scribit, canonici Pampilunenses quum questi essent, »quod dux  Nauarrorum eos bonis suis spoliasset,« se causam ei commisisse terminandam. »uerum« inquit »quoniam nobis tacuerunt, quod fuit ad sedem apostolicam appellatum, inhibemus, ne in executione negotii aliqua ratione procedas.« Augustini Tarr. Opp. Iu. 354, Decr. Greg. L. II. t. 28. c. 35.---»Accepta conquestione.«

CCCLXXII. Archiepiscopo Terdon.  de agendis diebus festis respondet. Augustini Tarr. Opp. Iu. 369, Decr. Greg. L. II. t. 9. c. 2.---»Quoniam in parte.«

CCCLXXIII. Archiepiscopo Toletano mandat, ut archidiaconum et clericum, qui a Bernardo, quondam episcopo Ceromensi , premia simoniace acceperint, remoueat;  regemque et principes, ut pecuniam ab eodem episcopo acceptam ecclesie restituant, hortetur. Mansi XXII. 277, Behmeri Corp. iur. can. II. app. 199, Augustini Tarr. Opp. Iu. 279, Decr. Greg. L. u. t. 3. c. 11, Aguirre Conc. u. 96.---»De hoc, quod rex.«

CCCLXXIu. Archiepiscopo Toletano mandat, ut qui interdicti et excommunicati sacra procurauerint, eos, »si quadraginta solummodo uel pauciores« sint, munere sacerdotali in perpetuum priuet; »si uero multitudinem magnam in hoc peccasse cognouerit, eos, quos magis causam esse delicti constiterit, perpetua depositione condemnet, et alios ab officio ad tempus suspendat, et omnibus penitentiam iniungat.« Mansi XXII. 446, Augustini Tarr. Opp. Iu. 323, Decr. Greg. L. u. t. 27. c. 4, Aguirre Conc. u. 96.---»Latores presentium.«

CCCLXXu. Archiepiscopo Toletano de appellationibus respondet. Mansi XXII. 315, Behmeri Corp.  II. app. 289, Augustini Tarr. Opp. Iu. 127, Decr. Greg. L. II. t. 28. c. 14.---»Consuluit nos tua« »Consuluit nos fraternitas.«

CCCLXXuI. Archiepiscopo Toletano et eius suffraganeis mandat, hortentur »laicos minorum uillarum, que Aldee uocentur, ut ecclesiis, in quibus missas audiant et baptismum et cetera ecclesiastica frequentius sacramenta percipiant, decimas ex integro persoluant.« Augustini Tarr. Opp. Iu. 191.---»uota, que ad.«

CCCLXXuII. Episcopo Tolosano  respondet de clericis, qui »post renunciationem factam a predecessore eius ordines susceperint.« Mansi XXII. 370, Behmeri Corp. iur. can. II. app. 226, Augustini Tarr. Opp. Iu. 30, Decr. Greg. L. I. t. 13. c. 1.---»Requisiuit a nobis.«

CCCLXXuIII. Episcopo Tornacensi mandat, interdicat, ne quis »ecclesias sue diecesis absque consensu suo intrare audeat, aut detinere, aut se  dimittere inconsulto.« Decr. Greg. L. I. t. 9. c. 4.---»Admonet« »Uniuersis personis.«

CCCLXXIX. Episcopo Trecensi  de decimis respondet. Mansi XXII. 328, Behmeri Corp. iur. can. II. app. 251, Augustini Tarr. Opp. Iu. 186, Decr. Greg. L. III. t. 30. c. 10.---»Ex parte fraternitatis« »Ex parte tue« »Ex parte tua.«

CCCLXXX. Episcopo Cretensi  de militis cuiusdam diuortio respondet. Mansi XXII. 290, Behmeri Corp. II. app. 318. Augustini Tarr. Opp. Iu. 268, Decr. Greg. L. Iu. t. 19. c. 4.---»Significasti nobis, quod.«

CCCLXXXI. Archiepiscopo Triburiens.  et eius suffraganeis scribit, »quod regio eorum non multum frugibus abundet et mare, in quo populus maiorem habere consueuerit sustentationem, sterilius solito effectum fuerit, liceat parochianis eorum diebus dominicis et aliis festis, preterquam in maioribus  anni solemnitatibus, si alleccia terre se inclinauerint, eorum captioni congruenter intendere.« Augustini Tarr. Opp. Iu. 369, Decr. Greg. L. II. t. 9, c. 3, L. u. t. 38, c. 6.---»Licet tam ueteris.«

CCCLXXXII. Abbati et fratribus Trium Fontium respondet de monacho, »qui, cum esset in seculo, quinque solidos pro ordinatione dederit.« Mansi XXII, 367, Behmeri Corp. iur. can. II. app. 219.---»Consuluit nos tua .«

CCCLXXXIII. Episcopo Tullensi respondet de P., qui »sponsam patris sui carnali commistione corrupit.« Mansi XXII. 324, Behmeri Corp. II. app. 329.---»Presentium lator P.«

CCCLXXXIu. Archiepiscopo Turonensi respondet, »nec spurios nec seruos debere ordinari.« Mansi XXII. 371, Behmeri Corp. iur. can. II. app. 246, Augustini Tarr. Opp. Iu. 39, Decr. Greg. L. I. t. 18. c. 5---»Consuluit nos tua.«

 CCCLXXXu. Episcopo uerulano scribit, ne abbatem S. Nicolai de Ceperano ad recipiendum P. Rubeum cogat. Augustini Tarr. Opp. Iu. 29, Decr. Greg. L. I. t. 9. c. 3.---»Ex transmissa relatione.«

CCCLXXXuI. Episcopo uerulano de prohibendis nuptiis quibusdam scribit. Augustini Tarr. Opp. Iu. 256.---»Quia nobis significatum.«

CCCLXXXuII. Episcopo uigiliensi querenti, »utrum femine clause, impotentes misceri maribus, matrimonium contrahere et si contraxerint debeat rescindi,« respondet. »Romanam Ecclesiam consuesse in consimilibus iudicare, ut que non possint haberi tanquam uxores, habeantur tanquam sorores.« Baluzii Misc. III. 376, Mansi XXI. 1104, Behmeri Corp. iur. can. II. app. 339 .---»Consultationi tue.«

CCCLXXXuIII. Episcopo uigiliensi respondet, eum »nichil pro ecclesiarum consecratione posse uel debere preter procurationem exigere« Mansi  XXII. 275, Behmeri Corp. iur. can. III. app. p. 199, Augustini Tarr. Opp. Iu. 278, Decr. Greg. L. u. t. 3. c. 10.---»Cum sit sancta« »Cum sit Romana.«

CCCLXXXIX. Episcopo uigiliensi scribit, »uirum uel mulierem, ad bigamiam transeuntem, non debere a presbytero benedici, quia benedictio iterari non debeat.« Mansi XXII. 311, Behmeri Corp. II. app. 338, Augustini Tarr. Opp. Iu. 270 .---»uir autem.«

CCCXC. Episcopo uigiliensi scribit, de »puella infra duodecim annos desponsata,« etc. Mansi XXII. 286, 293, Behmeri Corp. II. app. 314, 320, Augustini Tarr. Opp. Iu. 236, 224, Decr. Greg. L. Iu. t. 1. c. 8.---»Si uero puellam« »Si puella infra« »Sponsam autem« »Sponsam alterius.«

CCCXCI. Episcopo uigiliensi scribit, »debitores ad soluendas usuras cogi non debere, nisi eas iuramento soluere teneantur.« Mansi XXII. 344, Behmeri  Corp. iur. can. II. app. 237, Augustini Tarr. Opp. Iu. 110, Decr. Greg. L. II. t. 24. c. 6.---»Debitores autem.«

CCCXCII. Archipresbytero uolaterrano et abbati de Spongia scribit de controuersia fratrum monasterii Maturiensis et plebani clericorumque. Mansi XXII. 323, Behmeri Corp. iur. can. II. app. 271, Augustini Tarr. Opp. Iu. 84, Decr. Greg. L. II. t. 4. c. 1.---»Ex litteris uestris.«

CCCXCIII. Plebano et clericis Maturiensibus scribit de eorum cum monachis lite. Mansi XXII. 323, Behmeri Corp. iur. can. II. app. 271, Augustini Tarr. Opp. Iu. 85.---»Miramur plurimum.«

CCCXCIu. Decano et precentori et capitulo Wellensi scribit de prebenda magistro E. tribuenda. Augustini Tarr. Opp. Iu. 205, Mansi XXI. 1090.---»Ex diligenti relatione.«

CCCXCu. Episcopo Wigorniensi scribit, »simplices sacerdotes uel clericos non posse ecclesias,  quibus presint, auctoritate sua post decessum suum censuales efficere.« Mansi XXII. 377, Behmeri Corp. iur. can. II. app. 208, Augustini Tarr. Opp. Iu. 216, Decr. Greg. L. III. t. 39. c. 8.---»Preterea illi, qui.«

CCCXCuI. Episcopo Wigorniensi scribit de iis, qui »matrem uel sororem uel filiam uxoris sue carnaliter cognouerint.« Mansi XXII. 324, Behmeri Corp. II. app. 328, Augustini Tarr. Opp. Iu. 269.---»Si aliquis parochianorum« »Si quis parochianorum.«

CCCXCuII. Episcopum Wigorniensem laudat, quod »in causa quadam procedere distulerit, quoniam filum fuisset fractum, quo bulla sua dependebat.« Augustini Tarr. Opp. Iu. 107, Mansi XXII. 401, Behmeri Corp. II. app. 297.---»Sollicite« »Sicut ex litteris.«

CCCXCuIII. Episcopo Wigorniensi mandat, ut que abbas S. Eadmundi R. latori epistole ademerit, restituat. Augustini Tarr. Opp. Iu. 19, Mansi XXII.  361, Decr. Greg. L. I. t. 46. c. 2.---»Abbas S. Eadmundi.«

CCCXCIX. Episcopo Wigorniensi concedit, ut »terras, que de siluis exstirpate, sint arabiles facte, iis hereditario iure concedat, a quibus ipsas suo uel parentum labore constiterit fuisse exstirpatas.« Mansi XXII. 380, Augustini Tarr. Opp. Iu. 161, Decr. Greg. L. III. t. 13. c. 7.---»Illas uero terras.«

CD. Episcopo Wigorniensi de »duorum compatrum filiis post compaternitatem genitis« respondet. Augustini Tarr. Opp. Iu. 251, Decr. Greg. L. Iu. t. 11. c. 3.---»Super eo, quod.«

CDI. Episcopo Wigorniensi scribit de causa R. clerici. Augustini Tarr. Opp. Iu. 386, Mansi XXII. 394.---»Ex transmissa conquestione.«

CDII. Episcopo Wigorniensi mandat, remoueat C. presbyterum, qui »publice concubinam teneat ac sicut laicus tabernas frequentare non erubescat.«  Mansi XXI. 1088, XXII. 352. Behmeri Corp. II app. 338, Augustini Tarr. Opp. Iu. 144.---»Ex parte prioris.«

CDIII. Episcopo Wigorniensi respondet de Wilielmo, »qui licet fidem dedisset, quod mulierem quamdam duceret in uxorem, ipse sibi aliam copulare presumpserit.« Mansi XXII. 286, Behmeri Corp. II. app. 314. Augustini Tarr. Opp. Iu, 223.---»Consuluit nos tua.«

CDIu. Episcopo Wigorniensi scribit de causa magistri u. de Flameuil. Mansi XXII. 417.---»ueniens ad apostolice.«

CDu. Episcopo Wigorniensi respondet de donationibus per abbates factis. Behmeri Corp. iur. can. II. app. 235, Augustini Tarr. Opp. Iu. 16, 171, 242. Mansi XXII. 380, Decr. Greg. L. III. t. 24. c. 3, L. Iu. t. 5. c. 3.---»Ceterum si abbatem« »uerum cum alicui.«

CDuI. Episcopo Wigorniensi mandat, cogat R.  presbyterum, ut ecclesiam S. Marie de Wicun Miloni clerico tribuat. Mansi XXII. 352, Behmeri Corp. iur. can. II. app. 245, Augustini Tarr. Opp. Iu. 33, Decr. Greg. L. I. t. 17. c. 4.---»Conquerente nobis.«

CDuII. Episcopo Wigorniensi prescribit, ne »filios sacerdotum in paternis ecclesiis ministrare patiatur.« Mansi XXII. 353, Behmeri Corp. iur. can. II. app. 245, Augustini Tarr. Opp. Iu. 33, Decr. Greg. L. I. t. 17. c. 3.---»Presentium tibi« »Presentium etiam« »Presentium auctoritate.«

CDuIII. Episcopo Wigorniensi respondet de appellatione post citationem facta, de »sententia post appellationem supersedenda,« de »appellationibus pro causis minimis factis.« Mansi XXII. 314, Behmeri Corp. II. app. 288, Augustini Tarr. Opp. Iu. 124, 125, Decr. Greg. L. II. t. 28. c. 9, 10, 11.---»Meminimus« »Ceterum cum aliquam« »Super eo, quod« »De appellationibus.«

 CDIX. Episcopo Wigorniensi respondet »de monachis, qui uicarios ecclesiarum parochialium grauant.« Behmeri Corp. iur. can. II. app. 255, Augustini Tarr. Opp. Iu. 153, Mansi XXII. 297, Decr. Greg. L. III. t. 5. c. 12.---»De monachis autem.«

CDX. Episcopo Wigorniensi scribit, si H. »spoliatus renunciauerit ecclesie, ne contra eum testes alterius partis de iuramento et renunciatione spontanea facta admittat.« Behmeri Corp. II. app. 274, Mansi XXII. 359, Augustini Tarr. Opp. Iu. 86, Decr. Greg. L. II. t. 13. c. 2.---»Sollicite cures et.«

CDXI. Episcopo Wigorniensi respondet, »scripta authentica, si testes inscripti decesserint, nisi forte per manum publicam fuerint facta, aut sigillum authenticum habuerint, non uideri sibi alicuius firmitatis robur habere.« Mansi XXII. 305, Behmeri Corp. II. app. 280, Augustini Tarr. Opp. Iu. 106, Decr. Greg. L. II. t. 22. c. 2.---»Scripta uero authentica.«

 CDXII. Episcopo Wigorniensi et abbati S. Albani scribit de W., »qui uiolenter ecclesiam de N. ingressus, defunctus sit«. Mansi XXII. 361 (Augustini Tarr. Opp. Iu. 367, Decr. Greg. L. II. t. 1. c. 11.---« Quia W. qui« »Quia u. qui«.

CDXIII. Episcopo Wigorniensi  mandat, ut priorem et fratres de Lauch  tueatur. Mansi XXII. 337, Behmeri Corp. II. app. 297, Augustini Tarr. Opp. Iu. 207, Decr. Greg. L. III. t. 38. c. 9.---»Querimoniam prioris«.

CDXIu. Wigorniensi et Conuentriensi episcopis respondet de controuersia inter magistrum A. de Hide. et R. de Altaripa, ac de litteris quibusdam falsitatis non arguendis. Baluzii Misc. III. 373, Mansi XXII. 1101.---»Ex literis quas.«

CDXu. Episcopo Wirgoniensi el R archidiacono Eliensi scribit de controuersia T. clerici regis Scottorum et H. persone ecclesie de Sandeta  . Mansi XXII. 360, Behmeri Corp. iur. can. II. app. 276, Augustini Tarr. Opp. Iu, 87, Decr. Greg. L. II. t. 13. c. 4.---»Audita querela.«

CDXuI. Wigorniensi et Herefordiensi episcopis mandat, iudicent inter W. presbyterum de Tritona  et monachos de Bueria . Mansi XXII. 330, Behmeri Corp. iur. can. II. app. app. 253, Augustini Tarr. Opp. Iu. 188, Decr. Greg. L. III. t. 30. c. 3.---»Ex multiplici.«

CDXuII. Episcopo Wigorniensi et priori de Luciwreden scribit de capella Streitonensi G. clerico restituenda. Mansi XXII. 355, Behmeri Corp. iur. can. II. app. 247, Augustini Tarr. Opp. Iu. 36, Decr. Greg. L. I. t. 17. c. 8.---»Constitutus in presentia.«

CDXuIII. Wigorniensi et Norwicensi episcopis mandat de plectendo sacerdote, »qui litteras suas  falsauerit.« Mansi XXII. 367, Behmeri Corp. iur. can. II. app. 220, Augustini Tarr. Opp. Iu. 318.---»De sacerdote uero« »De sacerdote, qui«---»Ad hec de sacerdote.«

CDXIX. Gregorio , episcopo Tridentino, mandat, ut abbatem et monachos Sancti R. cogat ad restituendam pecuniam, a Fr. presbytero »pro monachatu« exactam, abbatemque »cum maioribus personis monasterii pro tante prauitatis excessu ab officio sacerdotali suspendat.« Baluzii Misc. III. 378, Mansi XXI. 1104, Augustini Tarr. Opp. Iu. 410, Decr. Greg. L. u. t. 3. c. 19.---»ueniens ad nos.«

CDXX. Magistrum M. abbatem de uad. Forden. uoto quodam soluit. Augustini Tarr. Opp. Iu. 395, Decr. Greg. L. III. t. 34. c. 3.---»Litteraturam tuam.«

CDXXI. Episcopo Wintoniensi respondet, »ad usurarum solutionem nullum Christianum esse cogendum,  nisi iuramento uel fide eas soluere teneatur.« Mansi XXII. 344.---»Super eo, quod nos.«

CDXXII. Episcopo Wintoniensi de appellationibus scribit. Mansi XXI. 1086, XXII. 447, 321, Behmeri Corp. II. app. 293, Augustini Tarr. Opp. Iu. 131, 132, Decr. Greg. L. I. t. 28. c. 22.---»Preterea qui ad«---»Super eo uero, quod«---»Super eo, quod a.«

CDXXIII. Episcopo Wintoniensi scribit, »defuncta sponsa intacta, eius sororem a sponso libere duci in uxorem.« Augustini Tarr. Opp. Iu. 223, Mansi XXII. 410.---»Non sunt una.«

CDXXIu. Episcopo Wintoniensi sic scribit: »si laicus, episcopo inconsulto, ecclesiam non uacantem concedit alicui religiose domui, postea, cum uacauerit, ad presentationem eiusdem laici aliquis clericus ibi fuerit per episcopum institutus, prior concessio secundam institutionem non potest impedire.«  Mansi XXII. 337, Behmeri Corp. II. app. 299, Augustini Tarr. Opp. Iu. 207, Decr. Greg. L. III. t. 38. c. 8.---»Illud pretereundum.«

CDXXu. Episcopo Wintoniensi mandat, cogat eos, »qui sortem suam de fructibus pignorum uel alium de deductis expensis perceperint, ut pignora restituant.« Mansi XXII. 345, Behmeri Corp. iur. can. II. app. 216, Augustini Tarr. Opp. Iu. 315.---»Nihilominus.«

CDXXuI. Episcopo Wintoniensi scribit de portione ab ecclesie persona uicario tributa. Mansi XXII. 398, Behmeri Corp. iur. can. II. app. 244, Augustini Tarr. Opp. Iu. 48, Decr. Greg. L. I. t. 28. c. 3.---»Ad hec si«---»Si persona.«

CDXXuII. Episcopo Wintoniensi respondet de iudicibus delegatis. Mansi XXII. 300, Behmeri Corp. iur. can. II. app. 266, 267, Augustini Tarr. Opp. Iu. 50, 13, Decr. Greg. L. I. t. 3. c. 3, t. 29. c. 6.---»Quamuis simus multiplicitate«---»Ceterum si«---»Sententiam a.«

 CDXXuIII. Episcopo Wintoniensi respondet de teste crimine accusato. Mansi XXII. 306, Behmeri Corp. II. app. 280, Augustini Tarr. Opp. Iu. 100, 105.---»Porro si aliquis«---»Quemlibet autem ad.«

CDXXIX. Episcopo Wintoniensi  mandat, »prohibeat attentius, ne in parochia sua pro licentia docendi ab aliquo aliquid exigatur, aut etiam promittatur.« Mansi XXII. 279, Behmeri Corp. iur. can. II. app. 203, Augustini Tarr. Opp. Iu. 287, Decr. Greg. L. u. t. 5. c. 2.---»Prohibeas attentius.«

CDXXX. Episcopo Wintoniensi  mandat, ut »tam comites quam barones nec non et milites et omnes alios de parochia sua« ad soluendas decumas cogat. Mansi XXII. 282, Behmeri Corp. iur. can. II. app. 248, Augustini Tarr. Opp. Iu. 183, Decr. Greg. L. III. t. 30. c. 6.---»Nuntios et litteras.«

CDXXXI. Episcopo uomicensi   mandat, ut W., duarum feminarum sponsum, si »post fidem prestitam primam cognouerit, cum ea faciat remanere.« Baluzii Misc. III. 380, Mansi XXI. 1107.---»Rediens ad nos.«

CDXXXII. Episcopum Zamorensem, qui ab Hyacintho diacono cardinali  in Cosmedin, olim legato sedis apostolice, uocatus ad concilium non uenerit, et excommunicatus consecrationem acceperit, hortatur, ut sui purgandi causa uel ipse ad sese ueniat, uel nuntios mittat. Mansi XXII. 320, Behmeri Corp. iur. can. II. app. 293, Augustini Tarr. Opp. Iu. 130, Aguirre Conc. u. 97. Decr. Greg. L. II. t. 28 c. 19.---»Cum parati essemus.«

CDXXXIII. Ad Marci cardinalis questiones quasdam respondet. Augustini Tarr. Opp. Iu. 373, Decr. Greg. L. II. t. 20. c. 22.---»Super eo, quod a.«

 CDXXXIu. Episcopo cuidam de appellationibus scribit. Augustini Tarr. Opp. Iu. 379, Mansi XXI. 1097.---»Super eo, quod a.«

CDXXXu. Episcopo cuidam mandat, ut parochiano cuidam, cuius uxor cum illius consobrino et ante et post matrimonium stuprum fecerit, ad secundas nuptias transeundi licentiam concedat, »nisi cum predicta muliere, postquam eam cum suo consobrino peccasse cognouerit, commisisse comprobetur incestum.« Baluzii Misc. III. 376, Mansi XXI. 1099, 1104, Augustini Tarr. Opp. Iu. 408.---»Ad aures nostras.«

CDXXXuI. Episcopo quidam mandat, ut I. mulieri, »cui uelit, nubendi licentiam tribuat.« Mansi XXII. 285, Behmeri Corp. II. app. 313, Augustini Tarr. Opp. Iu. 245, Decr. Greg. L. Iu. t. 6. c. 5.---»ueniens ad nostram«---»ueniens ad presentiam.«

CDXXXuII. Episcopo cuidam de Petri parochiani  eius matrimonio respondet. Augustini Tarr. Opp. Iu. 375, Decr. Greg. L. II. t. 23. c. 12.---»Litteris tue fraternitatis.«

CDXXXuIII. Episcopo cuidam mandat, interdicat R., ne nepte sue »super hereditate molestiam inferat.« Mansi XXII. 389, Behmeri Corp. II. app. 332, Augustini Tarr. Opp. Iu. 261, Decr. Greg. L. Iu. t. 17. c. 1.---»Conquestus est nobis.«

CDXXXIX. Episcopo cuidam mandat, ut inter I. et W. de ecclesia quadam litigantes iudicium faciat. Mansi XXII. 382, Behmeri Corp. iur. can. II. app. 244, Augustini Tarr. Opp. Iu. 150, Decr. Greg. L. III. t. 5. c. 7.---»Deferente.«---»Referente nobis.«

CDXL. Episcopo cuidam scribit de controuersia magistri Alani de Cardeia et R. de Alta-Ripa. Augustini Tarr. Opp. Iu. 374.---»Ex litteris, quas.«

CDXLI. Uniuersis abbatibus concedit, »si episcopi quid contra libertatem ordinis exigant, ut  denegent, quod petatur.« Augustini Tarr. Opp. Iu. 416, Decr. Greg. L. u. t. 31. c. 5.---»Sane si episcopi.«

CDXLII. Abbati cuidam scribit de iis, qui uiolentas manus in fratres eius iniecerint, adhortandis, ut Romam adeant. Mansi XXII. 333, Bochmeri Corp. iur. can. II. app. 211, Augustini Tarr. Opp. Iu. 343, Decr. Greg. L. u. t. 39. c. 7.---»Porro si aliqui.«

CDXLIII. Archidiaconis et decanis precipit, ne »personas ecclesiarum indebitis exactionibus ac procurationibus de cetero grauent«. Mansi XXII. 276, Behmeri Corp. iur. can. II. app. 205.---»Ad nostram noueritis.«

CDXLIu. Archidiaconis quibusdam de uitanda Simonia scribit. Augustini Tarr. Opp Iu. 281, .---»Ea, que de«---»Cum autem collectas«---»Nihilominus et.«

 CDXLu. »Abbati et conuentui maioris ecclesie monasterii et H. eorum clerico« asserit capellam de Herdelei. Mansi XXII. 412, .---»Iampridem sicut«---».

CDXLuI. Breare Ricardum a G. Cant. archidiaconi hominio et fidelitate soluit. Augustini Tarr. Opp. Iu. 282, Decr. Greg. L. u. t. 3. c. 17.---»Ex diligenti tua.«

CDXLuII. Cuidam de iure patronatus respondet. Augustini Tarr. Opp. Iu. 398, .---»Nobis fuit.«

CDXLuIII. Cuidam de transactionibus respondet. Augustini Tarr. Opp. Iu. 364, Decr. Greg. L. I. t. 36. c. 7.---»Super eo, quod quesiuisti.«

CDXLIX. Cuidam respondet »de iis, qui cum aliqua de causa in episcopatu suo non possint nuptialem benedictionem accipere, ad alios episcopatus furtiue se transferant, coniugia ibidem clandestina  contrahentes.« Augustini Tarr. Opp. Iu. 403, Mansi XXI. 1099.---»Consuluit nos tua.«

CDL. Cuidam respondet de »quodam 15 annorum uel eo amplius, qui quamdam 13 annorum duxerit in uxorem.« Augustini Tarr. Opp. Iu. 406, Decr. Greg. L. Iu. t. 15. c. 3.---»Ex litteris tuis accepimus.«

CDLI. Cuidam scribit de capellano, »qui benedictionem cum secunda celebrauerit«, ad sedem apostolicam mittendo. Augustini Tarr. Opp. Iu. 409, Decr. Greg. L. Iu t. 21. c. 1.---»Capellanum nichilominus.«

CDLII. Cuidam interdicit, ne »in eos, qui ab eo terras uel possessiones alias teneant in feudum, licet super feudis illis coram eo stare iustitie sint parati, sine iudicio excommunicationis seu interdicti sententiam feriri permittat.« Augustini Tarr. Opp. Iu. 78, Decr. Greg. L. II. t. 1. c. 5.---»Ceterum quia quandoque.«

CDLIII. Cuidam concedit, ne clericis eius, »donec  in seruitio eius fuerint, quidquam subtrahatur.« Augustini Tarr. Opp. Iu. 149, Decr. Greg. L. III. t. 4. c. 7.---»De cetero, quia.«

CDLIu. Cuidam scribit, »aduersus ecclesias minorem prescriptionem, quam 40 annorum, a Romana Ecclesia non admitti« Augustini Tarr. Opp. Iu. 376, Decr. Greg. L. II. t. 26. c. 8. »Illud autem te.«

CDLu. Cuidam mandat, ut clericis quibusdam restitui reditum ablatum iubeat. Augustini Tarr. Opp. Iu. 389, Mansi XXI. 1097. »Ad audientiam apostolatus.«

CDLuI. Quemdam iudicem constituit inter magistrum R. et magistrum Husdricum, sub quo ille »Blesis scholas rexerit.« Mansi XXII. 278.---»Dilectus filius noster.«

CDLuII. Quibusdam precipit, ne sequantur consuetudinem hanc: »ut cum aliquis intentionem suam fundauerit instrumentis aut testibus introductis,  ei sacramentum nichilominus deferatur.« Augustini Tarr. Opp. Iu. 372, Decr. Greg. L. II. t. 19. c. 2.---»Sicut consuetudo.«

CDLuIII. Quibusdam concedit, ut »si hospitale absque oratorio fecerint, liberum sit iis, absque conscientia episcopi, in cuius parochia fuerit, ipsam domum construere.« Augustini Tarr. Opp. Iu. 399, Mansi XXI. 1098.---»Si hospitale.«

CDLIX. Quibusdam scribit, »si super decimis inter eos et aliquam personam ecclesiasticam assensu episcopi uel archidiaconi sui compositio facta fuerit, rata persistat.« Mansi XXII. 376, Behmeri Corp. II. app. 206, Augustini Tarr. Opp. Iu. 65, Decr. Greg. L. I. t. 36. c. 2.---»Statuimus, ut si.«

CDLX. Quibusdam interdicit, ne »in presbyteros talias et indebitas exactiones exercere presumant.« Mansi XXII. 275, Behmeri Corp. iur. can. II. app. 204, Augustini Tarr. Opp. Iu. 327, Decr.  Greg. L. u. t. 31. c. 1.---»Peruenit ad audientiam.«

CDLXI. Quibusdam interdicit, ne »hominem quemdam in potatione et ebrietate occisum quasi sanctum more infidelium uenerentur.« Augustini Tarr. Opp. Iu. 422, Decr. Greg. L. III. t. 45. c. 1.---»Audiuimus, quod quidam.«

CDLXII. Quibusdam mandat, ut decumas quasdam iubeant G. clerico restitui. Augustini Tarr. Opp. Iu. 388, Mansi XXI. 1097.---»Constitutus in presentia.«

CDLXIII. Quibusdam prescribit, ne filios Ioannis et T. mulieris »succedere in bona paterna prohibeant.« Mansi XXII. 389, Behmeri Corp. II. app. 333, Augustini Tarr. Opp. Iu. 261, Decr. Greg. L. Iu. t. 17. c. 2.---»Cum inter I.«

CDLXIu. Quibusdam mandat, ut ecclesiam de Frag. iubeant G. clerico de Nobil. restitui a Philippo comite de Columbis. Augustini Tarr. Opp. Iu. 364, Mansi XXI. 1094.---»ueniens ad presentiam.«

 CDLXu. Quibusdam scribit de causa A. clerici. Augustini Tarr. Opp. Iu. 365, Decr. Greg. L. I. t. 38. c. 2.---»Querelam A. clerici.«

CDLXuI. Statuit, clericos extra prouinciam suam in transmarinis partibus ordinatos »pro ordinatis non esse habendos.« Mansi XXII. 372.---»Quia quidam clerici.«

CDLXuII. Statuit hec: »Suffraganeis alicuius metropolitani ad mandatum ipsius, post confirmationem electionis sue, etiamsi pallium non receperit, licitum est electum aliquem consecrare, qui ad eius iurisdictionem pertineat.« Augustini Tarr. Opp. Iu. 356, .---»Suffraganeis.«

CDLXuIII. Iubet hec: »Nemo presbyterorum xenium uel emolumentum quodlibet temporale a quocunque publice peccante uel incestuoso accipiat, ut episcopo uel ministris eius peccatum celet.«  Behmeri Corp. iur. can. II. app. 201, Augustini Tarr. Opp. Iu. 280.---»Nemo presbyterorum.«

CDLXIX. Scribit ita: Si quis sane puerum tunc merserit dicendo: »In nomine Patris et Filii et Spiritus sancti«, si non dixerit: »ego te »baptizo« talis immersio non potest dici baptismus« cet. Baluzii Misc. III. 373, Mansi XXI. 1101, Augustini Tarr. Opp. Iu. 422, Decr. Greg. L. III t. 42. c. 1, 2. »Si quis sane«---»Si quis puerum« »De quibus dubium.«

CDLXX. Scribit »de infantibus, qui mortui reperiuntur cum patre et matre«. Augustini Tarr. Opp. Iu. 413, .---»De infantibus.«



ANNO 1161-1181.

CDLXXI. B, episcopo Exoniensi, de Hugonis et M. matrimonio scribit. Mansi XXII.  311, Augustini Tarr. Opp. Iu. 266, Behmeri Corp. II. app. 328---»Peruenit ad audientiam.«

CDLXXII. B(artholomeo, episcopo Exoniensi, scribit de R., qui »quamdam mulierem cognouisset, postea consobrinam eius in uxorem accepit.« Mansi XXII. 325.---»ueniens ad presentiam«.

CDLXXIII. B episcopo Exoniensi  scribit de clerico, qui clericum inuitus necauerit. Mansi XXII. 370, Behmeri Corp. iur. can. II. app. 224, Augustini Tarr. Opp. Iu. 306, Decr. Greg. L. u. t. 12, c. 9.---»Lator presentium nobis.«

CDLXXIu. B, episcopum Exoniensem, laudat, quod R. sacerdotis filio tribui ecclesiam passus non sit; sed eumdem, cum »in subdiaconatu sit ordinatus, omnino debere ecclesiastici beneficii carere perceptione« negat. Mansi XXII. 354, Behmeri Corp. iur. can. II. app. 246, Augustini Tarr. Opp. Iu. 35, Decr. Greg. L., I. t. 17.  c. 6.---»Proposuit nobis.«

CDLXXu. B, episcopo Exoniensi, et abbati Forden. mandat, iudicent inter R. et II., de hereditate litigantes. Augustini Tarr. Opp. Iu. 166, Behmeri Corp. II. app. 333, Decr. Greg. L. Iu. t. 17. c. 5.---»Lator presentium R.«



ANNO 1164-1181.

CDLXXuI. Exoniensi et Wintoniensi episcopis mandat, si D. presbyter ecclesiam de Waplam »diutius ante concilium Turonense tenuerit, eum ab impetitione monachorum de Lentunen. absoluant.« Mansi XXII. 401.---»Significauit nobis D.«



ANNO 1167-1181.

CDLXXuII. Episcopum Tornacensem iam iterum hortatur, ut M., in Iudeis genitum, qui sacra Christiana  susceperit, »in canonicum ecclesie sue recipiat et ei stallum in choro et locum in capitulo assignet.« Augustini Tarr. Opp. Iu. 354, Decr. Greg. L. I. t. 3. c. 7.---»Eam te«---»Dudum siquidem.



ANNO 1169-1181.

CDLXXuIII. Eberardo , episcopo Patauino, respondet de »uiro et muliere, qui de mandato domini utriusque se inuicem receperint, nullo sacerdote presente, nec adhibita solemnitate« cet. Mansi XXII. 293, Behmeri Corp. II. app. 320, Augustini Tarr. Opp. Iu. 240.---»Super eo uero, quod.«

CDLXXIX. Ebrardo  episcopo Patauino respondet »de muliere, que cum sit uni uiro desponsata et ab alio uiro desponsetur et cognoscatur.« Mansi XXII. 291, 292, Behmeri Corp. II. app. 319, Augustini Tarr. Opp. Iu. 239, 223, Decr.  Greg. L. Iu. t. 1. c. 6, t. 16. c. 3.---»Sollicitudini sedis«---»De muliere, que.«

CDLXXX. G, episcopo Londinensi, scribit de sacerdotibus uxoratis remouendis. Gilberti Foliot epist. ed. Giles. II. 88 .---»Uniuersalis Ecclesie«---»Uniuersalis sollicitudo.«



ANNO 1173-1181.

CDLXXXI.  archiepiscopo Eboracensi et R. presbytero significat, R. presbyterum ab episcopo Tusculano et P S. Susanne cardinali solutum excommunicatione esse. Mansi XXII. 317, Behmeri Corp. II. app. 291, Augustini Tarr. Opp. Iu. 128, Decr. Greg. L. II. t. 28. c. 16.---»Ad presentiam nostram.«

CDLXXXII. Episcopo Papiensi mandat, ut controuersiam  A. de Plano et G. de Betolio decidat »secundum attestationes, quas P tit. S. Susanne presb. card. sigillo suo muniuerit.« Augustini Tarr. Opp. Iu. 98, Mansi XXI. 1084.---»Cum A. de.«



ANNO 1174-1181.

CDLXXXIII. Wintoniensi, Bathoniensi et Herefordiensi episcopis scribit de R. matrimonio. Augustini Tarr. Opp. Iu. 259, Behmeri Corp. II. app. 322, Mansi XXII. 295, Decr. Greg. L. Iu. t. 16. c. 2.---»Ex litteris uenerabilis.«

CDLXXXIu. R, archiepiscopo Cantuariensi, apostolice sedis legato, hec scribit: »Qua fronte nos super articulis iuris consulere ualeas, non uidemus, cum dicaris ordinem iuris peruertere et euidenter libertati Ecclesie contraire, pro quo ille gloriosus martyr Thomas subire martyrium non  expauit; iam enim non in ecclesia, sicut canonicum est et honestum, non in palatio, non in camera tua, sed in propria camera regis contra debitum iuris episcoporum electiones diceris confirmare.« Attamen de appellationibus querenti respondet. Behmeri Corp. II. app. 296, Augustini Tarr. Opp. Iu. 135, Mansi XXII. 384, 385, 405, Decr. Greg. L. II. t. 28. c. 25.---»Qua fronte nos«---»De his etiam« »Super eo uero, quod.«

CDLXXXu. R, archiepiscopo Cantuariensi, de appellationibus respondet. Mansi XXII. 315, Behmeri Corp. II. app. 289, Augustini Tarr. Opp. Iu. 126, Decr. Greg. L. II. t. 28. c. 13.---»Peruenit ad nos, quod.«

CDLXXXuI. R, archiepiscopo Cantuariensi, respondet »de his, qui iuramentum prestant, quod stabunt iudicio Ecclesie, et postea prestito iuramento appellant.« Mansi XXII. 320, Augustini Tarr. Opp. Iu. 131.---»Preterea de his, qui.«

CDLXXXuII. R, archiepiscopo Cantuariensi,  mandat, interdicat archidiaconis episcopatus Conuentriensis, »ne pro excessibus corrigendis aut criminibus puniendis a clericis uel a laicis penam pecuniariam, nec pro examinatione ignis uel aque denarios amplius exigant.« Mansi XXII. 274, Behmeri Corp. iur. can. II. app. 204, Augustini Tarr. Opp. Iu. 339, Decr. Greg. L. u. t. 37. c. 3.---»Licet iuxta apostolum.«

CDLXXXuIII. R, archiepiscopo Cantuariensi, scribit de controuersia G. et E. clericorum. Mansi XXII. 303, Behmeri Corp. II. app. 269, Augustini Tarr. Opp. Iu. 12, Decr. Greg. L. I. t. 3. c. 2.---»Ex parte uenerabilis«---»Ex parte Conuentrensis.«



ANNO 1177-1181

CDLXXXIX. Wichmanno, archiepiscopo Magdeburgensi, et . . . episcopo Brandenburgensi mandat,  ut sub anathematis pena sanciant, »ne quis in canonicos uel conuersos ecclesie S. Marie Magdeburgensis uiolentas manus iniiciat, aut eorum bona diripere uel occupare presumat.« Ludewig Rel. II. 336, Leuckfeld Ant. Prem. 91.---»Non dubitatis illos.«

CDXC. De feudis cuiusdam prepositi aut ab episcopo aut »ab imperiali beneplacito« decernendum esse scribit. Augustini Tarr. Opp. Iu. 368, Decr. Greg. L. II. t. 2. c. 7.---»uerum quoniam de.«



ANNO 1178-1171.

CDXCI.  episcopo Papiensi concedit, ut donationes a P predecessore eius inconsultis canonicis factas reuocet. Augustini Tarr. Opp. Iu. 170, Decr. Greg. L. III. t. 34. c. 2.---»Fraternitatem tuam credimus.«

CDXCII. L electo Papiensi respondet de  consuetudine Ecclesie Papiensis, »ut si de propinquitate illorum, qui sunt matrimonio copulandi, mentio aliqua fiat, presbyteri per ecclesias publice dicant, ut qui nouit aliquid, infra terminum qui prefigitur, exeat et dicat.« Augustini Tarr. Opp. Iu. 267, Mansi XXI. 1092.---»Ad hec quoniam.«

CDXCIII.  electo Papiensi scribit de matrimonio Em. de Siderio et filii R. Canis. Augustini Tarr. Opp. Iu. 105, cf. n. ff., Decr. Greg. L. II. t. 21. c. 1.---»Causam matrimonii.«

CDXCIu. Episcopo Papiensi respondet de puella, »de cuius matrimonio inter Siderios et Canes, ciues eius, questio fuerit uentilata.« Augustini Tarr. Opp. Iu. 230, Decr. Greg. L. Iu. t. 1. c. 14.---»Cum locum non.«

CDXCu. Duci uenetie concedit, »ut si clericus de terra eius iurisdictionis super pecuniaria causa contra laicum ad suam audientiam appellauerit,« causa »non nisi personis, que de terra eius iurisdictionis  sint, secundum legem et consuetudinem ueneticorum iudicanda, committatur; ita quod indulgentia nostra« inquit »non debeat nisi nostro tempore durare.« Mansi XXII. 407.---»Cum essemus uenetie.«



ANNO 1179-1181. MCLXXXI.

CDXCuI. Archiepiscopo uituriensi  respondet, se L Francorum regem admonuisse, ne a Iudeis »Christiana mancipia detineri, synagogasque de nouo construi« pateretur. »uerum si« inquit »antique synagoge corruerint, uel ruinas minantur, ut reedificentur potes equanimiter tolerare, non autem, ut eas exaltent, aut ampliores aut pretiosiores faciant, quam antea fuisse noscuntur; quod utique pro magno debent habere, quod in suis obseruantiis et ueteribus synagogis tolerantur.« Baluzii Misc. III. 379, Bouquet Rec. Xu. 968, Mansi  XXI. 1106, XXII. 441, Behmeri Corp. III. app. 307, Augustini Tarr. Opp. Iu. 379. 412, Decr. Greg. L. II. t. 28. c. 29, L. u. t. 6. c. 7.---»Consuluit nos tua.«

CDXCuII. Ad R, archiepiscopi Cantuariensis, questiones quasdam respondet. Mansi XXII.  336, Behmeri Corp. II. app. 298, 300, Augustini Tarr. Opp. Iu. 148, Decr. Greg. L. III. t. 4. c. 4, t. 38. c. 5, 10.---»Relatum est nobis«---»De cetero prudentie«---»Cum laici, episcopis«---»Quod autem consulis.«

CDXCuIII. Electo et capitulo Cassan. exponit de concilii Lateranensis edicto: »ut bona per ecclesiam acquisita ad eam in clericorum obitu deuoluantur.« Augustini Tarr. Opp. Iu. 389, Decr. Greg. L. III. t. 26. c. 12.---Relatum est auribus.«

CDXCIX. Episcopo Diuellensi  respondet, »eum, cui ante 25 annum etatis sue, nondum concilio Laterani celebrato, concessum fuerit magisterium ecclesie, non esse ecclesia spoliandum.« Mansi XXII. 366, Behmeri Corp. iur. can. II. app. 242, Augustini Tarr. Opp. Iu. 32.---»A nobis tua.«

D. Episcopum quemdam hortatur, ne in ordinandis ecclesiis statuta concilii Lateranensis ledat. Behmeri Corp. iur. can. II. app. 242, Augustini  Tarr. Opp. Iu. 32, Decr. Greg. L. I. t. 14. c. 4, L. III. t. 38. c. 22.---»Eam te decet.«



ANNO 1181.

DI. P, episcopo Prenestino, aliisque heredibus bon. mem. Io, SS. Io et Pa cardinalis presbyteri, precipit, ut quosdam libros scholasticos fratribus ecclesie S. Frigdiani Lucensis restituant. Baluzii Misc. Iu. 596.---»Recepimus litteras.«

DII.  Eboracensi et  Dunelmensi episcopis significat, »se censuisse, ut coram iis exhibeantur priuilegia monasterii S. Augustini Cantuariensis, que Richardus archiepiscopus duxerit arguenda, in claustro fratrum uel in alio loco ipsis fratribus securo usque ad proximum festum natiuitatis b. Ioannis Baptiste .« Hec addit: »Deinde usque ad purificationem b. Marie sequentis  anni  archiepiscopus ad redarguenda priuilegia per se uel sufficientem responsalem ad apostolicam sedem accedat.« Chronica W. Thorn ap. Twysden H. A. Scr. II. 1832, .---»Recepimus litteras«---»Accepimus litteras.«





uARIORUM EPISTOLAE AD ALEXANDRUM III.






I. Philippi abbatis de Eleemosyna.---Gratulatur Alexandro quod ad summam dignitatem fuerit euectus; Reges Francie et Anglie pontificis partes amplexos nuntiat. 
[Spicil., ed. in fol., t. III, p. 527.]


Amantissimo in Christo Patri et Domino ALEXANDRO Dei gratia summo pontifici, et uniuersali pape, frater PHILIPPUS de Eleemosyna, modicum id quod est.

Susceptis uestre dignationis apicibus respirauit  in gaudio cor meum, et tanquam corona spei que ornata est gloria, refloruit in spiritu meo iucunda serenitas, et cathedratum uestrum ulnis uere dilectionis amplectens, supplicationem pro uobis exhibui deuotam bonorum omnium largitori, sonuitque in commune actio, et uox laudis, et de uestra promotione carmen referimus Deo nostro, ue denuntiamus homini per quem scandalum uenit! . Confidimus in misericordia Conditoris quia impetus partis ad nichilum deueniet, tanquam aqua decurrens, et sicut cera que fluit auferentur transgressores, quia cecidit super eos ignis abominationis;  et non uidebunt solem iustitie Christum, qui superbis resistit, et humilibus dat gratiam . De reliquo, beatissime Pater, celsitudini uestre significo, quia nunc mandatum uestrum deuotione qua debui, sollicitudine qua oportuit et commendatione, litteras uestras domino Henrico Anglorum regi cum reuerentia presentaui, quas ipse benigne suscipiens habita cum suis et nobiscum deliberatione, uos in Patrem spiritualem summumque pontificem cum omni alacritate susceptum, obsequium et obedientiam suam per nos humiliter representat. Missurus etiam ad uos est in breui nuntios suos. Hic paruitati nostre contulit in mandatis, ut opus suum deuote sedulitatis ministerio preuenirem, ut quod postmodum facturus est, ad uos secretius et  celerius perueniret. Litteras autem generales quas prelatis Anglie uniuersaliter destinatis, per fidelem uirum, cum uenerabilibus episcopis Gilleberto Herefordensi, et Hilario Cicestrensi, studui delegare, qui personam uestram, et opus uestrum, quod asseritur, siue quantum intelligimus, fouent et diligunt, et studebunt negotium uestrum fideliter promouere.

Continuatio labore accessi ad deuotum filium sancte Romane Ecclesie dominum regem Francorum, cuius, sicut catholicum principem decet, fidelis affectus, et prompta deuotio, personam uestram, et opus uestrum certa dilectione prosequitur, et sui sententiam iam operis, exhibitione firmasset,  nisi grauia eum impedimenta et cause multiplices perturbassent. Dirigitur uobis nostro ministerio et suo spiritu dictata salutatio, sed signacula prouidentie conscientie sue liber tegitur, inuolutus donec opportunum tempus occurrat, quo uobis tanquam Patri, et sincere dilecto, imo et diligenter electo, et commode uobis conuenientes uterque utiliter obedientiam suam et seruitium suum debita caritate cum triumpho iucunditatis exhibeat. Sed hoc ipsum per Dei misericordiam in ianuis est, quia inter ipsum et regem Anglie de reformatione pacis agitur, et in breui credimus terminari; quod inter manus uirorum fidelium pro communi regnorum concordia deuote et fideliter agitatur.

 Factum est quod iussisti, quod ad me pertinuit: sollicitus fui, et opus meum uobis certa et fideli narratione transmitto, et de statu et continentia uestra et sancte matris nostre Romane Ecclesie recurrente dignationis pagina certificare desidero. Confidimus autem de diuine pietatis adiutorio, quia conteret Dominus Satanam sub pedibus uestris uelociter; et educet ad uictoriam iudicium certum: et in iudicium iustitia conuertetur; ut iuxta illam sint omnes qui recto sunt corde. Scitote preterea quod archiepiscopi et episcopi omnes, et Ecclesie rectores in electione uestra unanimiter consentiunt.





II. Alienoris regine Anglie, Henrici II uxoris.---Gratias agit de litteris a summo pont. missis, rogatque pro abbate S. Maxentii. 
[Ibid., p. 528.]


Reuerendo Patri ac domino suo ALEXANDRO, Dei gratia sancte Romane Ecclesie summo pontifici, ALIENOR humilis regina Anglie, debitum cum omni deuotione famulatum.

Super hac tanta serenissimi Patris mei dignitate humilis filie deuotio exsultare, Deumque laudare non desinit, et filialis ac uere dilectionis furor exuberans, paternam sepe numero prorumpit in laudem. Non potest exstingui tantorum estuans  cumulis gaudiorum, et iustissimi fauoris gratia in tempestiuo nescit interire silentio: unde quoties me presente fit sermo de partibus, ego pro parte uestra confidenter defendens, inimice ausus potestatis impugnare, imo meis rationibus expugnare non uereor. Ante utique iustissime letabar, et uestros merito amplectebar successus, sed illa scripture et salutationis uestre plurime etiam commendationis atque in finem uerissime promissionis gloriosa dignatio, paruitatis mee omnem sufficit impetrare fauorem. Nescio quam hausi spiritualem et intime suauitatis dulcedinem, ac singula uerba tanquam singula diuine benedictionis munera letissime simul deuotissimeque suscepi. Preterea filii  uestri, et domini mei cardinales, Henricus Pisanus, et magister Guillermus, Dei, uestrique gratia, multum honorificentie et beneuolentie mihi exhibuerunt. Gratulor itaque tales a latere uestro delegatos fuisse, qui et uestre electionis censura, et omnimoda subditorum reuerentia dignissimi estimantur. Sed quia non illis meus, sed illorum mihi necessarius est et salutaris interuentus, iam pro P. consanguineo meo, abbate S. Maxentii, sublimitati uestre supplicans, et ad scabellum pedum uestrorum humillime prostrata, postulationem continuo; ut carissimo meo ordinis sui usum, et liberam ministrandi potestatem miseratio uestra pie restituat. Aduentum uestrum ad partes nostras in Dei nostrique beneplacito desiderans desiderarem; sed et  absenti et presenti paratissima sum omnem exhibere humilis et fidelis ministre deuotionem. Uniuersis Ecclesie filiis Patrem suum diuina miseratio conseruet incolumem.





III. Amalrici ecclesie S. Resurrectionis Hierosolymitane ministri.---Quod unanimi Orientalis cleri et populi consensu, reiectis Octauiano, Ioanne et Guidone, ipse in dominum temporalem et Patrem spiritualem fuerit electus. 
[Opera GRETSERI, t. uI, p. 584.]

Domino et Patri suo digne reuerendo ALEXANDRO, Dei gratia Romane et apostolice Ecclesie uniuersali pape, AMALRICUS Sancte Resurrectionis ecclesie minister humilis cum omnibus suffraganeis suis  tam debitum quam deuotum totius obedientie famulatum.

Sancte et catholice et electe electionis uestre epistolam, quanta debuimus ueneratione, suscepimus, et die prefixa conuocatis etiam in unum omnibus uenerabilibus fratribus et filiis nostris, qui omnes uoluntario quidem et libenti animo uel adfuerunt aut litteras exsecutorias, assensum tamen suum preferentes et denuntiantes, miserunt, eam, ut diximus, epistolam, in presentia omnium, Tyrensis et Nazareni, et reliquorum fratrum et filiorum nostrorum legimus diligenter et relegimus. Audito uero contumaci et temeraria peruersitate, et peruersa temeritate Octauiani scilicet et pseudo-fratrum suorum I. et G. [Ioannis et Guidonis] pertimuimus,  et quia ab unitate sancte matris Ecclesie recesserant, doluimus. Attamen intellecta postmodum uenerabilium fratrum et dominorum nostrorum episcoporum, et ceterorum cardinalium, concordi et sana et unanimi uoluntate, cognito etiam assentientis cleri et acclamantis populi assensu et desiderio, super electione et consecratione uestra, tam sancta et canonica, respirauimus et gaudio magno gauisi sumus. Ceterum ipsam eamdem sacrosanctam et ordinariam electionem et consecrationem uestram, quotquot fuimus, laudauimus, approbauimus, communiter et concorditer approbamus et excommunicatis schismaticis, Octauiano, I. et G. cum suis fautoribus, quantum in  nobis est, uos in dominum temporalem, et patrem spiritualem elegimus unanimiter, et uoluntarie recepimus.





Iu. Fastredi Clareuallensis abbatis tertii ad Omnibonum ueronensem episcopum.---De concilio Tolosano, in quo Alexander, reiecto uictore, pontifex agnoscitur; et de conciliabulo Papiensi. 
[LABBE, Concilia, t. X, col. 1407.]

Dilecto et uere uenerabili domino et Patri O[MNIBONO] Dei gratia ueronensi episcopo, frater F. Clareuallensis uocatus abbas, spiritum consilii et fortitudinis.

Gaudeo plane quoties inter spinas lilium, et inter  hominum timorem uel gratiam humanos sectantium errores, amatorem inuenio ueritatis, et diligentissimum inquisitorem diuine uoluntatis. Inde est quod ad petitionem uestre dignationis certos uos esse uolumus, unde et quomodo certi sumus super eo quod poscitis. Igitur post multas exhortationes quas fecimus ad reges et principes, qui uel timore uel amore imperatoris differebant sequi ueritatem; post multa consilia que habuimus cum archiepiscopis et episcopis, et uiris religiosis qui regibus quotidie differebant; post longam dilationem que facta est card. H[enrico] et W[illemo] presbyteris, et O[doni] diacono, quos dominus  Alexander papa in Galliam delegauerat; post multas preces et lacrymas quas Ecclesia fundebat ad Dominum, maxime autem in nostro ordine; post etiam ultimam pene desperationem, Domino melius disponente quam nos ipsi auderemus sperare, duo cardinales, quos solos de curia Romana Octauianus secum habebat, uenerunt cum Cesarianis in magna pompa et gloria ad diem et locum quem reges Francie et Anglie cum tota Ecclesia sua ad exponendum suum assensum prefixerunt supradictis carnalibus. Quid plura?

Auditi sunt primum Octauiani cardinales Io[annes] et W[ido]; responderunt alii ex aduerso. Cognitum est non solum assertionibus cardinalium Alexandri pape, et idoneis testibus, qui presentes  aderant, quibus illi nulla ratione contradicere potuerunt, uerum et uerbis aduersariorum, quos Deus ipse manifesto miraculo ueritatem faciebat exprimere, Octauiani nullam fuisse electionem: immantationem fecisse sibi ipsi, laicali adiutorio pontificalem occupasse cathedram, sicut communi omnium audientia, me audiente, W. Cremensis testatus est; consecrationem uero eumdem Octauianum iam ante octo diebus excommunicatum [ab aliis octo diebus ante ipsam excommunicationem consecrato  ] a Tusculano et Ferentinate, secum excommunicatis, et Melficense iam propter euidentes enormitates suas, quas protestati sunt rex Anglie et episcopi eius, ipsi et compatriote, damnato et deposito, suscepisse. Cognitum nichilominus  est Alexandrum ab omnibus aliis cardinalibus qui aderant, electum; et nisi ipse primum fugiendo, deinde reluctando humiliter restitisset, et Ioannes et Wido Cremensis, sicut ipse coram omnibus testatus est, uiolenter impedissent, solemniter fuisse immantatum, quod postea suo loco et tempore perfectum est, et consecrationem authenticam ab his quibus ex officio incumbebat, solemniter accepisse. Manifeste etiam probatum est quod diu ante Papiense concilium, Octauianum in papam per nuntios suos et litteras auro bullatas susceperat imperator. Quod Papie uero scripserant, CLIII fuisse episcopos: non fuerunt nisi XLIu, qui ad imperatoris uocem, qui se profitebatur laicum, et  talem ad quem non pertinet iudicare de curia Romana, nec discutere electionem summorum pontificum, omnes cum W. Papiensi, presbytero cardinali Sancti Petri ad uincula, qui neutri parti adheserat, nunc autem cum duobus aliis, Alexandri pape legatione fungitur in Gallia, diutina deliberatione consilium habuerunt, se neutrum suscepturos, eo quod pauci essent de tota Ecclesia, quousque uel communis omnium uel plurium regnorum synodus conueniret, uel manifestius appareret quem eorum maior et sanior pars Ecclesie sequeretur, et idem se consulturos imperatori. Imperator autem non consensit, sed quos potuit,  minis et precibus singillatim uocatos cegit suscipere, quem ipse ante susceperat: absentibus tamen de numero supradicto, sicut idem Willelmus cardinalis manifeste asseruit XXIu, ex quibus unus fuit Papiensis episcopus, in cuius ciuitate ista fiebant.

Communi itaque consilio predictorum regum et totius ipsorum Ecclesie, reprobatus est schismaticus Octauianus, susceptus Alexander papa, et legati eius condigno honore et reuerentia. Dominus Treuirensis episcopus stat in unitate. Quidam ex eis qui manus dederant Octauiano, reuertuntur. Unde et nos ipsi Carthusienses accepimus pro episcopo suo Gratianopolitano, ut nostro interuentu possit redire in gratiam.

 Ulterius Odo cardinalis Sancti Nicolai de Carcere tulliano, audientibus non contradicentibus, asseruit quod I. et Wi. predicti cardinales, ad ipsum, qui cum aliis clausus tenebatur, uenissent, hortantes ut ad Octauianum uenirent. Responsum est eis quod si iurarent supra sancta Euangelia se iuste iudicaturos, omnes ponerent se sub eorum iudicio. Illi autem respondentes papam non debere ab aliquo iudicari, dixerunt quod si societatem facerent Octauiano, se reddituros mantum quod iniuste accepisse accusabant: omnino ponerent se in eorum consilio, et de eorum manibus secundo mantum susciperet.





u. Petri Pisani, ecclesie B. Aniani Aurelianensis decani.---Contra episcopos contumaces. 
[DUCHESNE, Rer. Franc. Script., Iu, 575.]


uenerabili Patri et domino ALEXANDRO summo et uniuersali pontifici, P. eadem gratia, et sancte Romane Ecclesie, ac domini regis Francorum, ecclesie Beati Aniani decanus, seruitium debitum ac deuotum.

Quanto labore sudauerim, ut destructo errore persone regni Francorum uos in Patrem et pastorem reciperent animarum, nouerunt domini cardinales, qui corporeis hoc oculis conspexerunt. Receptus itaque multo labore cardinalium, quoniam ecclesiarum prelati dissensionis tempore congaudebant.  Spoliabant enim impune subditos, et impotentes ac pauperes nequiter aggrauabant. Ceperunt domini cardinales paulatim exhortari et commonere episcopos, ut per uiam rectitudinis incederent, et Ecclesie Romane statuta non adeo passim conuellerent, aut tam patenter a tramite iustitie nullatenus deuiarent. Et cum hoc certe plus iusto tenuiter agerent, quoniam forte quod fecerant eos remordebat, occasio guerre aduenit, et orta est guerra inter reges, que facile sedari non poterit, quod non est qui uel de pace faciat mentionem. Episcopi guerram desiderant, quoniam et guerram Romane Ecclesie in guerra regum intelligunt augmentari. Turbatus est enim dominus rex, et ualde nimis, et quia nouis adhesit  principibus, atque iuuenibus, timendum ualde est, ne ipsius animitas immutetur. Gaudent et exsultant episcopi, et alii Ecclesiarum prelati Francie, quod domini cardinales gratiam regiam amiserunt, propter quod manus ad quelibet uilia extendere non formidant. Appellationes pretereunt et contemnunt, et ac si non fuerit appellatum, post appellationem exterminant uniuersa. Nimis pepercit Romana Ecclesia episcopis delinquentibus, et ideo uilis et contemptui nunc habetur. Resumat itaque, Pater, uires suas sancta Romana Ecclesia, et per semitas iustitie incedens, recto disponat uniuersa iudicio. ualete.





uI. Henrici Remensis archiepiscopi.---Pro S. Thoma Cantuariensi. 
[Actes de la prouince ecclés. de Reims, II, 300.]


ALEXANDRO pape, [HENRICUS] Remensis archiepiscopus.

uenerabilis frater et amicus noster dominus Cantuariensis apud nos pro honore Dei, pro libertate Ecclesie, pro sedis apostolice priuilegiis, iam quintum annum exsilii proscriptus agit. Si placet, domine, iam satis est quod adhuc usque sustinuit, iam tempus est miserendi eius propter multa, tum ne alii ecclesiarum prelati ab officii sui exsecutione ipsius terreantur exemplo, tum ne quod hactenus aduersus eum impune ab uno presumptum est, ab aliis seculi potestatibus in oppressione ecclesiarum  trahatur ad consequentiam mali. Supplicamus itaque paternitati uestre, in quam omnium oculi coniecti sunt, prestolantes quem exitum causa Dei sub uestro examine sortietur, quatenus tanto exsuli, imo tam sincere cause subueniatis, et uestro prospiciatis honori, et Ecclesie libertati pariter et saluti. Si enim assertor honoris Dei torquetur in patibulo, quid spei ceteris diuini nominis confessoribus relinquitur? Qualiter autem nuper processerit causa eius, ex testimoniis uiri celeberrime opinionis apud nos, Simonis prioris de Monte-Dei, innotescere plenius poterit, utpote scribentis que uidit et audiuit, dum mandatum uestrum exsequeretur. Est enim uir admodum probate  religionis, et quem nulla ratione credimus ad hoc induci posse ut aliquid contra conscientiam dicat. ualete.





uII. Eiusdem.---Pro Drogone Ecclesie Nouiomensis cancellario. 
[Actes ibid., p. 305.]

Reuerendo in Christo Patri et domino ALEXANDRO Dei gratia summo pontifici, HENRICUS Remorum dictus archiepiscopus, salutem et reuerentiam.

Nullus est homini iustior dolor quam beneficii sui perdere diligentiam, nec debitoris animum grauior potest incursare molestia quam cum pro gratie merito titulus reportetur offense: Miror, et mirari satis  non sufficit animus meus, quid occasionis interuenit, quid accedit meriti mei, quid operis intercedit, ut Moysi manus sentiam graues, et affectum patris non qualem merui representet effectus. Quod enim fouere desidero uestra decolorat auctoritas; et quibus de rigore iustitie aduersor, uestra beneuolentia subleuat in profectum. Audiunt inimici mei et uestri opus uestrum et rancorem meum; et etantur quoniam uos fecistis. Non est affectus filialis apud animum patris occultare quod doleat, sed de planta tristitie fructum querere gaudiorum. Duo fecistis opera que miror, nec minus uicem uestram quam meam doleo in illis. Inutilitatem, ne dicam grauius, Atrebatensis illius promouetis in publicum, in quo et ecclesia illa turbatur, confunditur iustitie  rigor, Ecclesie predia dissipantur. Nouiomensis ecclesie cancellarium, uirum, ut credo, honestatis et religionis amatorem, et meum familiarem, non citatum, non auditum, non conuictum canonice, nec de propria confessione reum, a gradu suo, sicut accepi, remouere intenditis; cui plurimum apud uos sancti pontificis meritum et constitutio debuit suffragari, qui tantum in eo fidei speique reposuit ut ei cum personatu curam animarum sine scrupulo conscientie commendaret. In quo stupor apprehendit omnes, et aures tinniunt audientium, cum tam diuersa meritorum reportent stipendia inutilitas auxilium et religio deiectionem. Est aliud preterea quo grauius uritur et urgetur animus meus, quod non sereno uultu scripta mea recipitis, nec  apud uos finem sortiuntur acceptum. De regularibus autem clericis, cum teneat communis usus Ecclesie ut archidiaconi uices agant in episcopatibus, uel parochiales curas obtineant, de predicto fratre nostro Nouiomensi cancellario non sine graui cordis scrupulo sustineo, quod eum sic arbitrii uestri sententia debeat predamnare; maxime cum preces meas pro eo susceperitis, et commendationem dignam gratia sine gratia remitti non meruerim. Hoc preterea uobis annuntio, quidquid alii dixerint, quod in eius promotione et communis consensus canonicorum adfuit, et nullam audiui sonuisse contradictionem.





uIII. Eiusdem.---Ut episcopi Cameracensis electionem ratam non habeat. 
[Actes, ibid., p. 310.]


Reuerendo in Christo Patri et domino ALEXANDRO, Dei gratia summo pontifici, HENRICUS Remorum dictus archiepiscopus, salutem et obedientie sinceritatem.

Apostolici gradus dignitas principalis sicut preeminet uniuersis, sic debet omnibus paterne sedulitatis benigna subsidia. Nouit ad liquidum sublimitatis uestre sancta sinceritas, quod non est laudabilis in ecclesiastica dignitate progressus, cuius est uiolentia comes, ambitio prouida, fraudulentia pedagogus, Simonia precessor. Forma noua imo enormitate  deformi contra appellationem ad uos factam Robertus de Aria in ecclesiam Cameracensem nouus possessor ingreditur. Designatus est imperatorie demandationis apicibus, comitis Flandrie precibus et minis impactus, et redempti fauoris adeptus est emendicata suffragia, et per machinationis clandestine cuniculos cathedre pontificalis eminentiam, non a Domino uocatus tanquam Aaron, sed fauore principum et temerarie multitudinis arbitrio, fastuose et irreuerenter irrupit. Nouit celsitudinis uestre sacer intuitus quanta debeatur appellationibus reuerentia, quanta sit animaduersione digna presumptio, quam districta conueniat censura perfidie, quid intorqueant canones euersori pacis et schismatis professori. Alienum debet esse ab ecclesiastica  sinceritate, quod legum sanctio non admittit, quod sanctorum Patrum decreta reiiciunt, quod apostolice constitutionis regula predamnauit. Nunc autem ad uos uniuersitatis oculus intenta sedulitate dirigitur, et exspectat a sede iustitie iustum sine remoratione iudicium, in quo nec inueniat malignitas impunita progressum, nec in despectus caueam refundantur appellationum probata remedia. uindicate communes iniurias, et culparum qualitatibus par pena respondeat, ut honor uester conseruetur in integrum, et paruitatis nostre contemptus non transeat in sequaces. Libello repudii sterilis et feda reiicitur; in matrimonium non cedit, si uiolentia spadonis opprimit uirginem. Exterminetur semen ab iniquo toro, et radices altas non  prebeant spuria uitulamina; sed apostolice seueritatis sarculo rescindantur, ut merito dicatur de uobis: Bene omnia fecit, et surdos fecit audire, et mutos loqui .





uIII bis. De rebellione monachorum S. Macarii aduersus S. Crucis Ecclesiam Burdigal. 
[Gall. Christ. Nou. II, 816, in textu.]

Beatissimo Patri et domino ALEXANDRO per Dei gratiam summo et uniuersali pontifici, BERTRANDUS Burdegalensis Ecclesie minister licet indignus, salutem et omnimodam cum debita subiectione reuerentiam.

 Placuit uobis, reuerende Pater, ut sententiam, quam dilectus filius noster Bertrandus abbas S. Crucis in monachos S. Macarii ob inobedientiam et rebellionem promulgauit, ratam haberetis et firmam. uerum quidam de predictis fratribus in solita adhuc contumacia et rebellione persistentes, mandatis uestris obedire, et abbati suo ecclesieque S. Crucis obedientiam et reuerentiam, quam debent, exhibere contemnunt, et sententiam ipsius abbatis, nostram, sed uestra auctoritate confirmatam adhuc sustinere non formidant. Hoc itaque sancte discretioni uestre significandum ut si forte ipsi ad pedes sanctitatis uestre accesserint, eos noueritis in iam dicta sententia permanere. Sit autem, Pater, beneplaciti uestri ecclesiam S. Crucis pro qua uobis  attentius supplicamus, in iustitia sua, sicut cepistis fouere et manutenere.





IX. Priuilegium Fernandi regis Hispaniarum Romane Ecclesie factum super donatione et concessione castri Thoraph. Anno 
[MURATORI, Antiq. Ital., III, 789.]

In nomine Domini nostri Iesu Christi.

Inter cetera que regiam maiestatem decorare uidentur, summa et precipua interest, sancta loca et religiosa diligere et uenerari, et ea largis ditare muneribus, atque in prediis et possessionibus ampliare, ut dando terrena adipisci mereantur eterna. Eapropter ego Fernandus, Dei gratia Hispaniarum rex, una cum  uxore mea regina donna uiracca, per scriptum donationis firmissimum, in perpetuum ualiturum, dono, do, et sancto Petro, et uobis dilecto nostro cardinali domno Hyacintho in Hispania legato, castrum Thoraph; et per proprium annulum uos inde inuestio, ut ab hac die et deinceps prefatum castrum habeatis, cum pratis, pascuis, montibus, fontibus, riuis, molendinis, arboribus, uillis et azeniis, piscariis, et cum omnibus directis, et pertinentiis suis, et cum omni iure regali. Et possideatis, uendatis, donetis, commutetis, et omnem uoluntatem uestram faciatis, iure hereditario in perpetuum habendum uobis, et Ecclesie Romane dono et concedo pro remedio anime mee et parentum nostrorum, et pro amore et dilectione, quam semper erga me habuistis.  Factum fuit hoc apud Zamorram, in camera, in qua idem domnus cardinalis iacebat, et hoc in presentia domine regine, Bobonis fratris domini cardinalis, Raymundi de Capella Sancte Romane Ecclesie, subdiaconi Maibardi.

Si quis igitur tam de meo genere quam de alieno hoc meum spontaneum factum irrumpere presumpserit, iram Dei omnipotentis, et beati Petri apostoli incurrat, et cum Iuda Domini proditore in inferno sit damnatus: et pro temerario ausu parti regie, et uestre, centum libras auri persoluat, et quod inuaserit, uobis uel uoci uestre in quadruplum reddat: et hoc scriptum semper maneat firmum.

Facta charta in Zamorra, uII Idus Iulii, era 1210,  regnante rege domino Fernando rege Legionensi, Estremature, Gallicie et Asturiis: eo anno quo famosissimus atque pius domnus cardinalis Hyacinthus apostolice sedis legatus uenit in Hispania.

    Ego Fernandus, Dei gratia Hispaniarum rex, hoc scriptum quod fieri iussi, proprio robore confirmo.
    Ego Petrus, Dei gratia Compostellane Ecclesie archiepiscopus confirmaui.
    Stephanus Zamorrensis episcopus confirmaui.
    Petrus Salmanticensis episcopus confirmaui.
    Adam Auriensis episcopus confirmaui.
    Ioannes Lucensis episcopus confirmaui.
    Petrus Cauriensis episcopus confirmaui.
    Ioannes Mindoniensis episcopus confirmaui.
    Ioannes Tudensis episcopus confirmaui.
     Dominicus Abulensis episcopus confirmaui.
    Comes Urgellensis maiordomus regis, confirmaui.
    Bernardus Roderici dominus in Asturiis confirmaui.
    Comes Gomez in Transtamar confirmaui.
    Comes Petrus confirmaui.
    Gunterus Roderici, signifer regis, confirmaui.
    Ego Pelagius Gonteri notarius regius, archidiacono Pelagio existente cancellario, scripsi et confirmaui.







X. Fernandi Hispaniarum regis.---Pontificis cum toto regno suo dominium suscipit.


Excellentissimo Patri et domino summo pontifici  ALEXANDRO, FERNANDUS, Dei gratia Hispaniarum rex, cum tota animi deuotione debitam reuerentiam.

Tam diuine quam humane legis habetur preceptio, ut matris iussionibus filii obediant, ut mater filiorum curam gerere sollicite studeat. Sed si mater sine filii iniuria uidetur offensa, non licet quod filius porrigat blandimenta, nisi prius offensionis causa notificetur. Timendum est ignorantia ledere, quod uolumus beneuolentia curare. Hinc est quod predecessori uestro nec debitam reuerentiam demonstraui, nec esse meum, ut patri et domino, aperui. Noui namque ipsum, nulla mei uel patris culpa, offensum, et nominis mei dignitati derogantem, et consilium, tanquam inimico, denegantem. uerum ut uos patrem meum esse cognoui, que presciueram  tam per Merion uestrum fidelem amicum, quam per Lucensem episcopum, patri meo et mihi intimum, illico uestrum benigne cum toto regno meo suscepi dominium, quod mihi, ut credo, contra inimicos erit presidium, amicis subsidium, angustiis meis solatium, regni mei dispositioni consilium, simulque auxilium; uestrum etenim tale est cum pietatis fine officium. Inde est quod per latorem presentium dominum L. Lucensem episcopum, cui mea omnia, sicut mihi, committere consueui, cause mee uniuersitatem delego, cuius dictis omnibus, ut certissime fidem adhibeatis, rogo et exposco. ualeat sanctitas uestra.





XI. Petri tituli s. Chrysogoni presbyteri cardinalis.---uiros tunc in Gallia eruditione et uirtutibus insignes enumerat. 
[DUCHESNE, Rer. Franc. script., uI, 560.]


Sanctissimo Patri et domino ALEXANDRO Dei gratia summo pontifici, PETRUS sola dignatione diuina tit. Sancti Chrysogoni presbyter cardinalis, salutem et obedientiam tam deuotam quam debitam.

Iampridem litteras beatitudinis uestre recipimus, continentes ut inquirere deberemus, que persone de regno Francorum, aut de partibus illis possent in Romanam Ecclesiam promoueri. Sane, cum proposuissemus ad pedes sanctitatis redire, nomina illorum, quos ad hoc dignos et idoneos credimus, uiua uoce potius circumspectioni uestre uolebamus  exprimere quam litterarum commendare figuris. Ceterum cum  multos Patrum nostrorum episcoporum et cardinalium ad se reuocauerit Dominus, et Ecclesia remanserit ipsorum solatio destituta; et nos iuxta mandatum uestrum, pro pace inter illustres Francorum et Anglorum reges confirmanda, et hereticorum exstirpatione, in partibus illis aliquantulam moram facere debeamus, ut Ecclesia Dei sub sancto apostolatu uestro, et numero et merito possit augeri, sanctitati uestre duximus significandum quod . . . . Clareuallensis, et prior de Monte Dei de ordine Carthusiensi, et litterati sunt, et honestate et religione predicantur insignes, et tantum de uita et conuersatione eorum cognouimus, quod in puritate  conscientie, et sine scrupulo alicuius dubitationis audemus consulere, ut ipsi a uobis debeant promoueri. Magister autem Balduinus abbas Fordenus, quamuis eum non uiderimus, a toto ordine Cisterciensi de multimoda litteratura, honestate et religione potissimum commendatur. Licet autem uenerabilis uir P. Igniacensis abbas non sit adeo litteratus, cum tamen Dominus frequenter per eum miracula operari dignetur, de sanctitate ipsius non est quomodolibet dubitandum. Porro Beati Remigii Remensis et Sancti Crispini Suessionensis abbates, litterati, discreti existunt; et inter alios terre et ordinis illius abbates non dubitantur honestate et religione longius preeminere. Litteraturam et honestatem magistri Petri Manducatoris decani Trecensis  uos non credimus ignorare. Magister autem Bernardus Pisanus quondam prepositus eius tante litterature est, et ita honeste et laudabiliter est semper in illis partibus conuersatus, quod ei ab omnibus sufficiens testimonium perhibetur, et maximis honoribus dignissimus reputetur. Preterea magister Girardus Puella discretus et litteratus existit et de omnimoda eius honestate ab omnibus qui eum nouerunt testimonium perhibetur, sicut apostolica circumspectio uidere potuit et audire. Iuo quoque Rothomagensis Ecclesie archidiaconus, et magister Herbertus Medecius, non minori inter alios creduntur probitate lucere, cum et eorum suppetat scientia litterarum, et ad perfectioris  uite meritum multarum sibi adesse confidamus ornamenta uirtutum. Ad hec iuxta mandatum beatitudinis uestre cippiam illam bone memorie W. quondam Portuensis episcopi recepimus, et candelabra precepimus nobis afferri. Significauimus etiam uenerabili fratri nostro Pictauiensi episcopo, et Alberto et canonicis Lemouicensibus, et quibusdam aliis, quod si aliqua sunt de bonis ipsius episcopi apud eos deposita, illa nobis faciant sine dilatione assignari. Et si negotium per nuntium congrue non poterit perfici, nos ipsi ad eos accedemus. Nos autem cum ad pedes sanctitatis uestre Domino uolente uenerimus, predictam et cupam et candelabra, et si qua alia de bonis ipsius episcopi poterimus inuenire, uobis curabimus, Domino  auxiliante, deferre; aut si uobis placuerit, per fidelem nuntium premittemus.





XII. Iustrumentum quo Adinulfus et Landulfus filii Gregorii renuntiauerunt omni iuri, quod habebant in castro Falbaterie, illudque in feudum recipiunt ab Alexandro III papa. 
[MURATORI, Antiq. Ital., I, 630.]

In nomine Domini nostri Iesu Christi.

Anno Incarnationis eius 1178, pontificatus domini Alexandri III pape anno XIX, indictione XI, mensis Ianuarii die XI, Adinulfus et Landulfus filii Gregorii Pagani, non ui coacti nec dolo inducti, sed  libero arbitrio et uoluntate propria renuntiauerunt iuri, si quod habebant in castro Falbaterie quocunque iure, siue hereditario, ex successione uidelicet patris, seu matris uel aliorum, seu iure acquisitionis, et omni omnino iuri proprietatis et possessionis, pignoris seu hypothece. Et remiserunt hoc domino pape Alexandro, et Romane Ecclesie in presentia dominorum cardinalium Ioannis presbyteri cardinalis Sancti Marci, et Petri presbyteri cardinalis Sancte Susanne, et Hiacynthi diaconi cardinalis in Cosmidin, et Centii diaconi cardinalis Sancti Adriani: presente etiam Francone domni pape camerario. Et dominus papa pro se et successoribus suis concessit predictis fratribus iam dictum castrum Falbaterie in feodum usque ad  uiginti nouem annos. Quo tempore transacto, castrum illud omnimodo liberum ad ecclesiam redeat. Et predicti fratres, uel eorum successores de eodem castro sint ad mandatum summi pontificis, qui eo tempore fuerit: ita quod in potestate summi pontificis sit uel eis concedere uel auferre. Et predicti fratres se de cetero castrum idem nomine ecclesie possidere promiserunt, et pro hac concessione trecentas libras Prouesinorum prescripto domino pape persoluerunt: et insuper seruitium, quod pro eodem castro Romane Ecclesie persoluere consueuerunt, reddere promiserunt. Promiserunt etiam quod si quas possessiones de tenimento Ceperani tenerent, super quibus inquietarentur, si clarum esset  eis quod iniuste tenerent, sine controuersia redderent; si uero non esset eis clarum, iustitiam ad mandatum domini pape facient. Omnia autem supradicta ab eis promissa, iuramento corporaliter prestito firmauerunt. Preterea obligauerunt se iidem fratres in pena quadringentarum librarum Prouesinarum fratri Franconi legitime stipulanti, si omnia que promiserunt, non obseruarent. His interfuerunt Petrus et Fortunatus domini pape ostiarii, Centius Gregorii, Iacobus Condomi, Guido Incisor, qui rogati sunt testes. Postea uero XXuII die predicti mensis uenit Stultus, frater predictorum duorum, et in presentia predicti domni Centii cardinalis, et domni Hugutionis diaconi cardinalis Sancti Angeli, et fratris Franconis camerarii, renuntiauit, promisit,  iurauit per omnia, sicut Adinulfus et Landulfus fratres fecerunt; cui sicut et prioribus, a domno papa concessum est castrum. Iuramento huius hi interfuerunt: Leo de Signino, Petrus Gregorii, Oddo Benedicti de Bona, Rainaldus de Pophe, Petrus Ostiarius, qui omnes rogati sunt testes.

Et ego Ilditius iudex et scriniarius rogatus hoc instrumentum manu propria scripsi.





ANNO 1159-1181. XIII. Guarini abbatis S. uictoris.---Se non posse, quos petierat Ioannes cardinalis, fratres mittere; sed et egre alios mitti posse.



Sanctissimo Patri et domino ALEXANDRO Dei gratia uniuersalis Ecclesie summo pontifici GUARINUS Ecclesie S. uictoris Parisiensis minister humilis, salutem in Domino, et subiectionis omnimode deuotissimum famulatum.

Exiguitati mee, de uoluntate, ut arbitror, domini Ioannis Neapolitani, uestra mandauit sublimitas, quatenus ei duos canonicos religiosos et litteratos ad ordinem canonicum in ecclesia, quam ad hoc ipse construi fecerat, tenendum et conseruandum destinarem. Predecessori meo semel super hoc ante iam scripserat, duos etiam subiunctis nominibus, Petrum scilicet Petragoricum et Hugonem de  S. Germano specialiter requirens, quorum alter mortuus, reliquus uero languore infirmatur continuo. Cum autem dominus cardinalis unum esse mortuum didicisset, scripsit mihi denuo, illum qui superuixerat requirens ex nomine, et alium quem secum ipse ducere uellet. Ceterum ego, cum nec ille, morte interueniente, nec iste, infirmitatis molestia obsistente, destinari posset; uestro interim suscepto mandato, religiosorum ac prudentium uirorum consilium requisiui, qui nichil inde faciendum consulerent, laudauerunt sane, ex quo utrisque in litteris quos uolebat nominatim signans, electionis sibi retinuerat arbitrium, nichil super hoc alterius uoluntati uel dispositioni relinquere uolens, alios non esse tutum dirigere, ne forte onerosi magis  quam grati essent, si non illos quos querebat misissem, sed alios. Denique illi religiosi quorum quodam testimonio religionis nostra magnificabatur ecclesia et consilio regebatur, maiori iam obierunt ex parte, paucique surrexerunt post eos. Plures enim uenerabiles et litterate persone que possent Ecclesie esse profectui et honori, cum deuote flagitarent ingressum, nolente uel simulante predecessore meo, nobis inuitis, repulse. Domus quoque perturbationibus fatigata, oppressa debitis, bonis temporalibus nuda, et in spiritualibus aliquantulum lesa; et si inter tot curarum angustias paucos quos inueni, qui me adiuuando et consulendo supportare  debent in hac nouitate maxime cum sim etate iuuenis, religione iunior, cogor dimittere, et oculos qui mihi in uia religionis et discipline consilii et auxilii lumen debent prestare, perdidero, de facili profecto errare continget, nec solus onus et prouidentiam domus portare potero: quidquid tamen exinde faciendum decreuerit uestra auctoritas, prosequar ego pro uiribus. Tandem humanum dico, mortem ualde, et propter terre insuetam asperitatem et eris qualitatem corruptam fratres pauescunt. Preterea obiiciunt nos non posse cogere eos ire ubi rigor ordinis nostri tepidus teneatur. Proinde ego grauissimum duco iniungere, quod, si fit contra uoluntatem suscipitur, uel si non fit, periculose ualde negatur. Parcat igitur, sancte Pater ac domine, infirmitatibus nostris et instanti ecclesie  necessitati discretionis uestre modestia.





XIu. Eberhardi Iuuauiensis episcopi.---Aquileiensem electum commendat.


ALEXANDRO sanctissimo et reuerendissimo domino et Patri, summo pontifici, EBERHARDUS Iuuauiensis ecclesie indignus minister, cum obedientia et oratione deuotissimum obsequium.

Moueri solent quidam simplices et minus eruditi; quod Ecclesia catholica tanto tempore, tot et tantis uexatur perturbationibus, minus attendentes, quia  sicut uasa figuli probat fornax, sic homines iustos tentatio tribulationis. Non sic mouentur filii Ecclesie Dei, quibus dicitur: quia frustra iacitur rete ante oculos pennatorum . Ipse denique nouerunt, quia flagellat Deus omnem filium, quem recipit ; et qui extra disciplinam sunt, alieni sunt a sorte filiorum Dei. Unde etiam perfunduntr gaudio magno, quia digni inueniuntur pro nomine Iesu contumeliam pati. Solet tamen miseratio diuina etiam inter flagella consolari pusillanimes. Unde merito proclamamus cum Propheta: Secundum multitudinem dolorum meorum, consolationes tue letificauerunt animam meam . Que uero maior erit consolatio Ecclesie, quam gloriari in numero et merito filiorum, ut uoce congratulationis  dicatur ei: uenerunt ad te, qui detrahebant tibi . Hoc siquidem, per singulos dies in presenti negotio uidimus actitari, ut quamuis adhuc arca ueri Ne quatiatur fluctibus huius maris magni, tamen columba reuertatur ad arcam. Non enim inuenit extra, ubi figat pedem suum, qui eiusmodi est. Inde est quod dilectum fratrem nostrum Aquileiensem electum uestre sanctitati, quantum audemus, pro paruitate nostra, commendamus attentius; humiliter et obnixe flagitantes, ut uestra auctoritate roboretur eius electio; quia uere credimus, illum, nutu diuino, in opus ministerii huius assumptum. Qui licet adhuc pro teneritudine plantationis sue,  maturos fructus ferre non ualeat, spem tamen bonam profert in flore, fideliter et fortiter uestris inherens uestigiis; adhuc tamen cum Nicodemo in nocte timoris audiens Iesum propter metum Iudeorum. Conquieuit omnino strepitus malignantium sub eo, ut pro nobis uideantur esse, qui contra nos dudum fuerunt. Sed quia omnia principia timida sunt, rogamus sanctitatem uestram, ut eius obedientia manifesta non fiat, donec in robur uirile, gratia benedictionis pontificalis, illum adducat. Huius etiam rei et obeditionis, Concordiensis episcopus cooperator est strenuus. De nobis autem, Pater sanctissime, sic accipite, quia fundamentum nostrum posuimus in firmam Petram, ut neque uenti neque flumina, que sine intermissione nos pulsare  non desinunt, adiuuante Domino, ualeant subruere.





Xu. Hugonis ecclesie B. Marie Adrianopolis abbatis, et Petri S. Ioannis CP. hospitalis prioris.---Que et quanta pro Ecclesie Romane firmitate et dignitate apud Orientales in expeditione [Friderici] imperatoris Augusti egerint.


A. gratia Dei Romane Ecclesie summo pontifici, HUGO ecclesie Beate Marie Andrianopolis abbas, licet indignus, nec non et PETRUS Sancti Ioannis Constantinopoleos hospitalis prior, obedientiam et  obedientie obsequium.

Cum non solum sanctitatis uestre fama, imo et cooperatrix Christi gratia, uniuersos sancte fidei cultores cogat et te iure uenerari patrem, et per omnia uestris obtemperare preceptis, nos et debite subiectionis caritate, et uestre bono fame odore excitati, in remotis regionibus inter extraneos ad Ecclesie firmitatem, et uestre dignitatis honorem desudamus: ne pestis presens inficiat Ecclesiam, aut in nostro tempore uacillans titubet Ecclesia; uel uestre dignitatis inter Orientales annichiletur reuerentia. Sciat igitur sanctitas uestra nos apud beatum Aegidium, post sex mensium, a Ianuarii scilicet principio usque ad Iulii initium, tam regionum quam marium continua et innumerabilia pericula,  in expeditione sancti et semper augusti domini nostri imperatoris, et uestre dignitatis legatione aduentasse. Sed fatigatione corporum et diuersarum incursione aduersitatum attriti, longioris uie iter, absque nostrarum uirium defectu aggredi non ualemus; unde sanctitatem uestram obnixe flagitamus, ut laboris nostri egritudini compatiendo, quid et qualiter sit agendum nobis insinuetis. Habemus enim quedam persone uestre dictu accommoda et ad utilitatem respicientia, que non licet alteri nisi uestre sanctitati intimare, et nobilissimo regi Francie. ualete.





XuI. Ludouici regis Francorum.---Contra hereticos, uulgo Populicanos dictos, per tractus Flandricos uagantes.



Sanctissimo Patri et domino ALEXANDRO Dei gratia summo pontifici, LUDOuICUS eadem gratia Francorum rex, salutem et debitam reuerentiam.

Archiepiscopus Remensis H. frater meus nuper in Flandriarum terram profectus, ibi inuenit homines deprauatos, erroris pessimi sectatores, in Manicheorum lapsos heresim, qui uulgo Populicam  uocantur, et per quasdam obseruationes, quas habent, meliores apparent quam sint, et, si forte prosperati fuerint, dispendium magnum erit  nostre fidei, presertim in partibus illis, ubi iniquitas pullulauit, et radices altius fixit. Si uoluisset archiepiscopus solummodo ut parceret iniquis istis, et toleraret prauitatem hanc, pro huiusmodi redemptione habuisset pecuniam magnam nominatam, uidelicet sexcentas argenti marcas, quia apud eum non patebat illis refugium, proclamauerunt ad audientiam uestram; sed rem tam uenenosam, tam perniciosam attendat diligentius sapientia uestra, et uelitis ut tanta pestis potius euellatur quam pullulet. Precamur itaque attentius pro honore fidei Christiane, ut ex consilio archiepiscopi karissimi filii uestri rem prouenire sinatis, ut illi scilicet destruantur qui contra Deum eriguntur, etc.





XuII. Eiusdem.---In causa S. Thome Cantuariensis.


Pro archiepiscopo Cantuariensi sepius nos rogare dignata est paternitas uestra. Nos uero si preces auctoritatis uestre, diuine pietatis intuitu preeunte, abundantius mandamus effectui, conscientia nostra exinde in Domino gloriatur. Sed nouissimo sermo diuulgatus ac celebriter diffusus in regno nostro scandalum generauit. Non est nostrum uos, qui dominus estis, reprehendere: uerum que ad opinionis uestre detrimentum spectare credimus, silere omnino non possumus. Rex Anglie, utpote inanis glorie cupidus, in colloquio quod simul habuimus, litteras uestras patentes, ut dicitur, parti sue gloriabunde ac satis iactanter ostendit, in quibus os et manus domini Cantuariensis, tam  in predictum regem, quam in totum regnum suum. ac personas de regno, suspendit uestra auctoritas, donec gratiam regis ipse fuerit plenarie consecutus. Quid ad hec obiecta respondere possumus aduerse parti, uidelicet imperatori et schismaticis insultantibus nobis, quia partem uestram fouere nec destitimus nec desistimus, in promptu non habemus, nec est facultatis nostre adinuenire, nisi nos uestra subtilis instruxerit in respondendo discretio. Hoc autem meminisse firmius postulamus, quia precibus nostris, quas sepe uobis humiliter porreximus, nec intermiscuimus minas, nec uos diffidere presumpsimus.  Quid hec sibi uelint, facile potestis concipere, et hec ad plenum interpretari uestre discretionis experientia plenius agnouit. Lateri uestro duo assistunt, in quos rei huius culpa refunditur. Sed quidquid nos agamus, non est sublimitatis et discretionis uestre contra scientiam suasu prauo aliquatenus deuiare.





XuIII. Eiusdem.---S. Thomam Cantuariensem commendat.

Potestis recolere quia pro domino Cantuariensi nos rogauit sanctitas uestra et gratias egit. Noueritis si in eo non remansisset quod plus honoris et humanitatis ipsi impendere seni parati fuimus et  libenter impendissemus et adhuc erga eum in nullo remittitur modo noster animus. Porro sicut pro eo uestras habuimus preces, sancte paternitati uestre propensius supplicamus ut eius tribulationem et pressuram quam sustinet pro Ecclesia Romana, cuius est fidelissimus et uestre deuotissimus persone, in corde uestro habeatis. Nobis autem notificauit in quantum gratia uestra nuntiis suis adfuerit, et pro hoc ipso agimus excellentie uestre pietati uberes gratias: magne autem beneuolentie uinculo erga archiepiscopum amantissimum filium uestrum deuincti pauca uobis pro ipso scribimus, et tamen in paucis satis esse dictum sapienti intelligimus.





XIX. Eiusdem.---Thomam exsulantem ab ipso honorifice susceptum significat.


Tenemus firmiter et recolimus, quod dominum Cantuariensem, uirum probatum, pro Ecclesia Dei exsilium ferentem, nobis per manum tradidistis: et nos eum sicut commendatum uestrum habemus, et non quantum uolumus ipsi proficimus, sed libenter et ex deuoto corde eum honoramus. Recordamur etiam, quia ipsum in discessu uestro commendauimus uobis, et cum magna precum instantia petebamus, ut eum foueretis, ut eum exsulem uestrum misericorditer respiceretis. Sed sicut dicitur, et nostram commendationem et exsilium eius postposuit sollicitudo uestra. Sciatis autem quod nimis  turbato animo portaremus ea, que dicuntur facta esse, sicut in Normannia, et in Anglia, et etiam in Francia predicatur, nisi eadem emendare satageret uestra sinceritas. Sciatis etiam quod multi scandalizantur, et in eo quod factum esse dicitur, paternitatem uestram culpare et notare non dubitant. Nos ipsi admodum indignantes miramur, et magis mirabimur, nisi integritas uestra ea, que dicuntur, falsa esse ostenderit. Et pro ipsius persone calamitate tam longa, et pro tollenda infamia ista expediret uobis et curie, in breui quidpiam et super hoc facere ex nouo et uirili consilio. Loqui prolixius, et edocere sapientiam uestram nobis imputabitur ad presumptionem, quia in paucis constat satis esse dictum sapienti.





XX. Eiusdem.---De cede S. Thome.


ALEXANDRO Dei gratia summo pontifici, LUDOuICUS eadem gratia Francorum rex, salutem et debitam reuerentiam.

Ab humane pietatis lege recedit filius, qui matrem deturbat, neque Creatoris beneficii reminiscitur, qui sancte Ecclesie illata turpitudine non tristatur. Unde specialius est condolendum, et nouitatem doloris excitat inaudite nouitas crudelitatis: quoniam in sanctum Dei insurgens malignitas, in pupillam Christi gladium infixit, et lucernam Cantuariensis Ecclesie, non tam crudeliter quam turpiter iugulauit. Excitetur exquisite genus iustitie, denudetur gladius Petri in ultionem Cantuariensis  martyris, quia sanguis eius pro uniuersali clamat Ecclesia, non tam sibi, quam uniuerse Ecclesie conquerens de uindicta. Et ecce ad tumulum agoniste, ut reuelatum est nobis, diuina in miraculis reuelatur gratia, et diuinitus demonstratur, ubi humanitas requiescit, pro cuius nomine decertauit. Latores uero presentium patre orbati uestre pietati seriem indicabunt, et testimonio ueritatis aurem mitissimam adhibete, et tam de isto negotio, quam de aliis, ipsis tanquam nobis credite.





XXI. Eiusdem.---Hortatur pontificem ad resecanda sua auctoritate uitia.

Si beneplacitum est Domino in populo suo, ut exaltet mansuetos in salutem, instare credimus  tempus et horam, qua iudicium sit mundi, et princeps mundi huius eiiciatur foras . Exspectauimus ut uideremus diem istum, uidimus et gauisi sumus. Utinam sicut aspirauit dies, ita et inclinentur umbre , fiatque de medio caligo criminum, et nebula peccatorum, que texit hactenus omnem terram. uidemus et gaudemus redditam uobis pacem, uideamus et per uos redditos dies bonos, in quibus sibi iustitia et pax mediante caritatis osculo copulentur. Dies ipsi uite uestre felicibus limitantur egressibus, quibus nouo et amplectendo miraculo annosior indulta est prolixitas temporum, ut auctior uobis surgat tessera meritorum. Neque enim frustra credendum est,  quod ideo in uobis hoc donum Ecclesie sue sancte Rex immortalis indulserit, ut antecessores uestros, quos uincitis diuturnitate rerum, uincatis in beatitudine seculorum. Profecto namque supernus ille mortalitatis nostre moderator et arbiter, ideo uos in diem hanc, sicut confidimus, reseruauit, ut accepto tempore iustitias iudicetis, et ponatis praua in directa, et aspera in uias planas: ut restituatis Ierusalem, sicut in diebus antiquis, ponentes deserta eius, sicut hortum Domini, et solitudinem eius quasi delicias. Luxit hactenus et elanguit terra, confusus erat Libanus et sordebat; sed infunditur ecce uerna temperies, et de uisceribus terre bone spei germina reuiuiscunt. Concussa sunt namque corda mortalium, iudiciorum uestrorum  timore mollita, ita ut infecundi hactenus pectoris gleba florente iam cespite, in frugem uite melioris erumpat. Ecce iam florent uinee, iam flores fructus parturiunt; tantum sit, qui capiat uulpes paruulas, et omne reptile uenenatum in sue malignitatis astutia comprehendat. Quod ne consueti turbinis impedire possit occasio, ecce hiems transiit, imber abiit et recessit, tempus putationis aduenit  Putetur ergo Domine, putetur, et fodiatur uinea Domini Sabaoth, ut sarculo fructificante in usus ampliores exuberet, dum sterilia sarmenta non sustinet. Pacatam uobis hanc uineam reddidit Dominus Deus uester. uestri erit amodo operis et laboris, ut eam sibi mundam et fructiferam resignetis, stillent super eam montes dulcedinem  et colles iucunditatem; et dantibus celis pluuiam, ipsa quoque proferat fructus suos. Date simul et uos uoci uestre uocem uirtutis, ut audiant et intelligant uniuersi, quod posuerit uos Dominus in lucem gentium, ut sitis salus eius usque ad fines terre. Presto est enim pie intentioni uestre operandi facultas, cui tanta conceditur sancte operationis auctoritas. Et ut paucis multa complectar, ad restaurandum Ecclesie statum posse adiacet uobis, uelitis tantum, et salua sunt omnia. Prope est, ut et ipsa clamet ad uos. Tantum dic uerbo, et sanabitur puer meus . Quis enim non credit auditui uestro? Quis non obedit uerbo? Quis non obtemperat iussioni? Quod etsi reluctari quispiam pro sua malignitate presumpserit, sonent  exsultationes Dei in faucibus uestris, et gladii ancipites in manibus assumantur, ad faciendam uindictam in nationibus, et increpationes in populis. Ad alligandos reges eorum in compedibus; et nobiles eorum in manicis ferreis . Fuerit hactenus impossibilitatis et malitie temporis, quidquid in Ecclesia Dei circa instituta ecclesiastica pullulauit: superest amodo, ut uobis omnimodis imputetur, si ex uestro neglectu depereat, quod utilitas uniuersitatis exspectat. Agite ergo, agite, ut Ecclesia sancta iam tandem in unitate lucretur, quod amisit in schismate: et damna precedentium temporum nostrarum resarciat integritas actionum. Omnia omnibus hactenus licuerunt, satisque prodit dissolutio  uite, quantum eneruata sit seueritas discipline. Pontificos etenim nostri presunt utique, sed pauci qui prosint: bene cum quibusdam agitur, si non obsint. Qui utique in usus uel abusiones mage superfluas equos multiplicant et quadrigas, ut locorum quocunque peruenerint, omnia sumptibus et superfluitate confundant. Non sunt he quadrige Aminadab, non est hic celestis exercitus equitatus: uiderint ipsi, ne illorum potius sit forma curruum, quos mediis fluctibus inuoluit Omnipotens, quando equum et ascensorem deiecit in mare . Pupillo non iudicant, causa uidue non intrat ad eos. Fitque apud nonnullos eorum, ut sola estimatio muneris in statera preponderet equitatis. Cum in uillam uel monasterium quodlibet uenturus  nuntiatur antistes, regem putetis prodire, non presulem; tantus est equorum exercitus, tanta caterua comitum, tantus precedentium populus garcionum. Deinde in lautas epulantium cenas tenuis Ecclesie uictus exspirat, et alimonia pauperum migrat in delicias conuiuantium. O si esset, qui parietem foderet, ut radius lucis uibraretur introrsus, qui educeret ad iudicium opera tenebrarum, et ad uindictam exigeret umbram mortis. Porro ad hec omnia corrigenda ostium uobis est apertum in Domino, ut remoto uniuerse difficultatis obiectu currat uelociter apostolicus sermo, quem audiat Sion, et letetur; et filie Iude in iudiciis eius exsultent. Sicut ergo magnificauit Dominus facere nobiscum, et cum aliis catholicis regibus et principibus orthodoxis,  quibus optatum prestitit in uestra exaltatione triumphum: ita et ipse in uestris necesse est operibus honoretur; ut celebre sumamus de publici status emundatione tripudium. Sane iste quem deplorauimus Ecclesie morbus, perpetuum crescit et proficit in languorem, nisi in hoc concilio receperit sanitatem.





XXII. A . . . regine Francorum periurio Ioannis de Oxeneford; Thomam Cantuariensem commendat.

Sanctissimo domino et Patri carissimo ALEXANDRO, Dei gratia summo pontifici, humilis et deuota filia eius A . . . . . regina Francorum, salutem, et cum sinceritate cordis deuotum obsequium.

uobis sicut Patri loquar et domino, cuius honorem  dominus meus rex, et ego, et totum regnum nostrum desideramus ut proprium, quia uester honor noster est, et confusio uestra, quam Deus auertat, nostra. Qui uos in patrem suscepimus et dominum, et in circuitu nostro frementium regum, et animam uestram querentium, pro Deo et uobis contempsimus inimicitias. Audite ergo, si placet, filiam uestram, et in eo quod dictura sum, non sexum contemnatis femineum, sed amantis attendatis affectum. Anno preterito grauissimum in Ecclesia Gallicana scandalum fecit Ioannes de Oxeneford, qui suo periurio de Romana tam facile triumphauit Ecclesia. Secuti sunt eum cardinales, quorum bona opera nondum audita sunt in terra nostra,  et utinam mala silentio tegerentur. Unde et scandala multiplicata sunt. Nunc autem per nouissimos suos nuntios obtinuit rex Anglie litteras, si tamen adulterate non sunt, patentes, quibus statuistis, ut Cantuariensis archiepiscopus, qui iam quadriennio pro iustitia exsulauit, sententiam ferre non possit in eum, uel in terram eius, nec grauamen inferre alicui persone de terra sua, donec in ipsius gratiam restituatur. Nonne, Pater, ex his litteris habere uidetur auctoritatem impune peccandi, et archiepiscopum perpetuo proscribendi? Nam de cetero in arbitrio eius erit eum recipere in gratiam uel non recipere. Hinc adeo scandalizata est, apud nos tota Ecclesia, ut magis turbari non possit, quia malum exemplum omnibus principibus datum est.  Dominus meus rex, cui archiepiscopum tradidistis, turbatur plurimum, quod inter manus eius, si tamen in hac sententia perstiteritis, innocens iugulatur. Dolet regnum totum, quod apud uos preualent hostes nostri. Exspectat adhuc dominus meus rex exitum promissionis uestre, quam nisi citius uiderit adimpleri, quid de Romana Ecclesia sperare debeat, edocebitur, et posteri sui. ualete, carissime et sanctissime Pater et Cantuariensi archiepiscopo, si placet, subuenite.





XXIII. Beati Petri, cognomento Monoculi, Clareuallensis abbatis octaui. Queritur, a secularibus uexari ordinem Cisterc. litibus, direptione bonorum, etc. et opem pontificis aduersus hec mala implorat.
[Biblioth. Patr. Cisterc., III, 264.]


Crescit diei malitia, et pericula temporis inualescunt; ita ut quos predixit Apostolus . dies sentiamus instare nouissimos, in quibus abundante iniquitate, multorum caritas refrigescat. . Specialiter autem aduersus filios uestros Cister. ordinem profitentes seculi huius mare uadit et tumescit, et obiectu sese uestre protectionis illidens, tota in nos tempestate consurgit. Rugit quodammodo, et circa uectes et ostia que posuistis immurmurat: indignans uidelicet dictum sibi: Huc usque uenies, non procedes amplius, et hic confringes tumentes fluctus tuos . Ecce enim filii mundi huius, quos prudentiores filiis lucis in generatione sua ueritas ipsa pronuntiat , inuident  nobis hoc ipsum quod uiuimus; dum eorum peruersitas habere non patitur, quo uiuamus. uidentes siquidem, quod operibus manuum nostrarum Dominus benedixerit, in uiaticum peregrinationis nostre tota malignitate deseuiunt, machinantes omnimodis, ut possint pauperum substantiolam uel per calumniam concutere, uel per rapinam. Instaurant lites, exaggerant questiones; et si aliter tollere nostra non preualent, in illius fraudis commenta transiliunt, ut a nobis interdum suam suorumue pecuniam calumniosa penitus, et conficta mutui uel depositi actione reposcant. Deinde lite sub iudice cont stata, testimonium contra nos uenale quidem, sed non ueniale producitur, et eneruatur  undique; sinceritas ueritatis improborum testium labefactata periuriis. Quod utique si dissimulatis et sustinetis i posterum, non nobis Domine, non nobis , sed scurris et epulonibus laboramus: reliquumque est, ut ad uellicandas facultatulas nostras non in uacuum currant, quicunque nomen Dei sui in uacuum accipere non formidant. Succurrite proinde, beatissime Pater, et recenti adhuc morbo recens adhibete remedium, ne panes filiorum canes comedant, et stipendia pauperum luxus sibi uindicet et ebriositas comessantium. Alioqui, ut quid mortificamur tota die? Utquid fratres nostri in laboribus plurimis, in ardoribus abundantius, in frigore supra modum, anxie uite modicam stipem ex imis uisceribus defosse telluris  extorquent? Precamur igitur, quatenus prisce consuetudinis tenor uestro nobis priuilegio restauretur: ut si quis uidelicet ab aliquo monasteriorum nostrorum rem indebitam dubiamne poposcerit, abbas loci rei ueritatem in proprie conscientie periculum requisitus, et monachus siue conuersus ex obedientie uirtute iussus alleget; et sic in uerbo ueritatis eorum ancipitis cause decisio perseueret. Quod si feceritis, sine aliorum iniuria nostra nobis iura seruatis. Si uero uobis uia forsitan ista minus placet, inuenite aliud quantumque remedium, quod cum remouerit a prauorum cupiditate periurium, cessare a nobis faciat solutionis indebite detrimentum.





XXIu. Eiusdem.---Gratias agit pontifici pro collatis beneficiis, presertim cenobio Baternensi , cuius inchoatum iudicium aduersus iniquos celeriter terminari exoptat.



Quid facimus, pie Pater, quod ad referendas uobis gratias, quas profusa in ordinem beneficentia exigit, nec uires nobis, nec merita suffragantur? Confirmata est in nobis magnificentia uestra; confortata est super nos et non poterimus ad eam, cum tanta sit affluentia benedictionis et muneris, ut inaniter ad recompensationem eius se erigat nostre insufficientia paupertatis. Ad Deum igitur humilitate supplici recurrentes, petimus incessanter ab eo, ut ipse uobis retribuat pie actionis premium, qui  prestitit pietatis affectum: et in hoc Ecclesie capite gratie celestis unguenta multiplicet, que usque ad fimbriam uestimenti eius iugi pro fluuio inexhauste consolationis emanet. Sane in presentiarum ad pedes uestros pro monasterio Balernensi has tantillas gratias exsoluentes accumbimus: pro eo quod sibi iustitiam suam sub iniqua diripientium sorte captiuam quasi post liminio liberam resignastis, et de ancipitis concertationis salo in portum quietis pristine reduxistis. Porro aduersarius eius defectu indicte sibi probationis exterritus, paginam rescripti uestri non reddidit, eo utique tenore subnixam, ut si ille a quadragenarie prescriptionis assertione defecerit, penes Balernenses fratres possessio  restituta resideat, et os calumniantis et emuli perpetui silentii repagulis obmutescat. Non reddidit ergo, non reddidit, exspectans, ut dicitur, uite uestre finem, ut tunc emortue cause sue nouam denuo meditetur originem. Pie Iesu, quanta est in timidis conscientiis sub tremula meditatione uersutia! Iustitiam sibi emori suspicatur, nisi iustitie moriatur antistes, et subobscurum presagiens de falsitatis obumbratione compendium, publici luminis prestolatur occasum. Ut ergo mentiatur iniquitas sibi, petimus cum debite salutationis honore, ut nisi infra certum terminum ius allegauerit quod reclamat, promulgate taciturnitatis refrenetur obiectu: quatenus dum obtentu iustitie, quam funeris aucupatur euentibus, in tanti Patris fata suspenditur  uiuide mucrone sententie sua potius iniustitia moriatur.





XXu. Conuentus Clareuallis.---Orat conuentus pontificem, ne suo abbate Henrico, qui ad Tolosanum episcopatum querebatur, destituatur.

Discipulorum Christi exemplo ducimur , ut in pelago mundi huius procella surgente deterriti, ad celeste presidium fugiamus a fluctibus. et quiescentem in puppe uicarium Saluatoris pulsemus precibus, clamoribus excitemus. Confidimus enim, quod nauicula Clareuallis, que ab olim uos habet in omni tempestate rectorem, undosis ictibus etsi colliditur, non quassatur, quandiu inter maris huius turbines procellosos tali et tanto gubernatore  dirigitur. Et ut eius que de uobis est, summam nostre fiducie pernoscatis, non timebimus presidentibus uobis in qualibet commotione naufragium; quia stabit, si dixeritis, spiritus procellarum. Ecce autem nunc, beatissime Pater, repentini turbinis fragor infremuit, et tempestas e longinquo prorumpens horrorem nobis proxime turbationis inuexit. Ecclesia siquidem Tolosana proprio destituta pastore, oculos in abbatem nostrum nostre pacis emula irreuerenter iniecit: tanquam non putet sibi a propria ruina surgendum, nisi et nobis interim status nostri machinetur excidium. Querit et satagit iacturam suam de nostra calamitate reficere: non attendens neque recogitans, quam peruerso ordine diuinis dispositionibus obuiet, si Hebreorum spoliis  Aegyptios locupletet. Nos autem, quorum interest mutationis huius pensare dispendium, ad pedes uestros flebili deuotione prosternimur, profusis lacrymis unanimiter exorantes, quatenus contra huius turbinis instantiam tranquillitas nobis uestre consolationis arrideat, ut nullum admittatis de Patris mutatione consilium, quod plangat in posterum calamitas filiorum. Scitis enim uos, et nos ipsi experimento didicimus, quod in uariatione magistratuum quantumlibet tenax disciplina resoluitur; et admissa crebrius mutabilitate pastorum, gregis plerumque sinceritas dissipatur.





XXuI. Henrici regis Anglie.---Pontifici electo gratulatur; petit ut ipsum in proprium et spiritualem filium recipiat.



Charissimo domino et Patri suo ALEXANDRO Dei gratia summo pontifici, HENRICUS rex Anglie, et dux Normannie et Aquitanie et comes Andegauensis, salutem et debitam in Christo subiectionem.

Nouit satis uestra discretio, quam fideles sancte Romane Ecclesie antecessores nostri semper exstiterint, qui in simili casu nonnunquam probauerunt, cum in sancta Ecclesia, peccatis exigentibus, exorto schismate, catholicam secuti sunt unitatem. Hanc ergo patrum meorum approbans et sequens deuotionem, quia uestram electionem ueritate, credo,  subnixam, uos in Patrem et dominum, uos in summum pontificem et catholicum cum uniuersis, tam clero quam populo mee potestati a Deo commissis, in uestris legatis recepi, solemnitate debita et ueneratione. uos igitur clementissime rogo, et cum omni humilitate obsecro, ut me in proprium et spiritualem filium recipiatis, et in meis petitionibus me, si uobis placet, exaudiatis. Latorem presentium fratrem R. in cuius ore mea negotia posui, plenius uobis exprimenda benigne suscipiatis, et his, que ex parte mea uobis dixerit, assensum et effectum exhibeatis. Ego ad uestram uoluntatem sum paratus, et me et mea uobis expono, arbitrio uestro penitus exponenda.

Teste cancellario, apud Rothomagum.





XXuII. Eiusdem.---Sententiam excommunicationis ab episcopo Cantuariensi contra quosdam latam petit relaxari.


uenerabili Patri summoque pontifici ALEXANDRO, HENRICUS rex Anglie, dux Normannie et Aquitanie, et comes Andegauie, salutem et debitam uenerationem.

Si deuotionis mee, Pater, erga sanctitatem uestram experimentum queritis, et que in uestre promotionis initio ad honorem uestrum fideliter a me gesta sunt, elapsa forsitan a memoria non tenetis, id saltem quod mandato uestro a me nuper effectu completum est, precor ut pre oculis habeatis, et  deuotionem meam erga uos ex ipsa mei operis attentione plenissime, si placet, aduertere cognoscatis. Hostem enim mihi infestissimum in meum et meorum, quod absit! exterminium tota sua possibilitate promptissimum, sedentem mihi semper in insidiis ut machinetur in me malum, cui conuiuere, ut presens indicat casus, mors mihi est, in regno cohabitare confusio, hunc mandato uestro uestris me totum substernens pedibus in pace suscepi, et de latere meo ducatum sibi prouidens, ut cum pace deduceretur ad propria sollicite procuraui. Que nimirum pax non solum sibi, sed et suis plene concessa est, et homines qui meas iam diu carnes amaris, ut sic dicam, morsibus lacerare non destiterunt, qui per orbem discurrentes sinistris aduersum me  mundum rumoribus impleuerunt, in regno meo cum pace suscepi, sollicite prouidens ne lederentur ab his quos leserant, ne ab his quos offenderant, aliquid omnino moleste sustinerent. Oportebat itaque sanctitatem uestram Pater, et mihi prospexisse, ne malum mihi pro bono redderetur, ne in eius aduentu cui pacem dederam, et quem cum pace susceperam, regni mei pax illico turbaretur, et Ecclesia regni, que nichil tale meruerat, absque audientia ad falsas eius suggestiones tanti mole grauaminis opprimeretur, ut quidam suspensioni, quidam anathemati subiecti sint, cum, si defensionis sibi detur oportunitas, se nil tale meruisse, iuuante Domino, per omnia probare parati sint. Unde sanctitati uestre deuotus supplico ut, si que sunt, aut esse possunt  erga me pristine caritatis reliquie, sententiam regni mei personis impositam, amore iustitie meeque petitionis intuitu relaxetis, et si quis aduersus eas querelam super quacunque re mouerit, causam aut per uos, aut per quos uestre discretioni placuerit examinetis, ut in iure pro se quisque respondeat, et iudicialem calculum, quem meruisse conuincetur, excipiat. Hoc alii non negaretis. Quod si mihi negatum fuerit, dicam, quod doleo, quia nimia me seueritate repellitis, et abiectum reputatis. Cetera presentium latori magistro Dauid, quem mihi commendauit gratia uobis intimanda commisi, quem si mihi compatiendo exaudieritis, corpus meum uobis et animam, quam iam periclitari metuo, Deo conseruare poteritis. ualeat  et suis exorabilem se prebeat sanctitas uestra, Pater.





XXuIII. Eiusdem.---De libera electione ab ipso Ecclesie Anglicane concessa. Badoniensem electum commendat.

Domino pape, dominus rex.

Nouit Ecclesia Romana ex longo temporis tractu quantam libertatem antecessores nostri circa institutiones ecclesiarum habuerint, quam nos intuitu Dei et precum uestrarum interuentu, secundum admonitiones uenerabilium uirorum Al[berti] et Th[eodwini] legatorum uestre sanctitatis ad equitatem canonice moderationis temperauimus. Inpresentiarum itaque liberam electionem Ecclesie Anglicane  annuimus, ut que amplius quam uellemus uariis impedimentis desolata pastoribus elanguit, uberiori gratia nostre liberalitatis indulta libertate respiret. Delata igitur ad nos electione Badoniensis Ecclesie, communicato consilio episcoporum nostrorum, et modum et ordinem electionis canonice processisse cognoscentes, electi personam honestate morum et litterature perspicuam uestre discretioni commendare dignum duximus. Et quanquam ex longa conuersatione inter uos habita uobis ipse precipue innotuit, qui et multiplici testimonio uestre sanctitatis apud nos probabilis exstitit, pro eo tamen quanta possumus precum instantia supplicamus, quatenus eum talem habeatis, qualem  eum nobis habendum sepius predicastis. Prouideat igitur uestra sanctitas, ne inuidia nominis nostri efficiat, quominus debitam assequatur consummationem quod hactenus tanta sinceritate processit.





XXIX. Eiusdem.---Pontificis intuitu archiepiscopo Cantuariensi pacem et amorem suum se reddidisse ignificat; queritur quod uiuianus et Gratianus, apostolice sedis legati, promissis de excommunicatione soluenda non steterint, »causantes uerbum illud quo nos dignitatem regni nostri saluam fore dixeramus.«

ALEXANDRO pape, HENRICUS rex Anglie.

Episcopos nuntios nostros ad pedes paternitatis uestre direximus, rogantes et supplicantes, quatenus querelis que inter nos et Cantuariensem uertuntur, finem debitum, iustitia mediante, poneretis.  Et tandem placuit benignitati uestre, ut iuxta petitionem nostram de latere uestro legatos nobis mitteretis cum potestatis plenitudine, ut omnes controuersias nostras plene decidere et definire possent, remoto appellationis obstaculo. Qui cum in hac potestate, sicut nuntii nostri ad nos reportauerunt, et litteris uestris continebat expressum, quas adhuc penes nos habemus, missi fuissent, sicut per eosdem legatos, cum ad nos peruenissent, accepimus, potestas illa ad iniuriam nostram illis subtracta est. Unde cum nos ad omnem iustitiam coram eis nos offerremus, prefatus Cantuariensis, qui ita inique et malitiose erga me se habet, sicut uobis et toti mundo innotuit, coram illis iustitie parere omnino contempsit. Ob cuius defectum alios  deinceps nuntios ad maiestatem uestram transmisimus, per quos litteras uestras recepimus, quas et ipsas adhuc penes nos habemus, in quibus terram nostram et personas regni a prefati Cantuariensis potestate eximebatis, donec ipse in gratiam nostram rediisset. Quod cum ante restitutionem nostre gratie, nescimus ob quam causam, immutaueritis, dum alii nuntii nostri adhuc in curia uestra morarentur, et antequam nouissimi legati uestri ad nos peruenissent, uiuianus et Gratianus, ipse in personas regni nostri, et in quosdam familiares et seruientes nostros, qui singulis diebus nobis assistebant, excommunicationis sententiam promulgauit. Cum uero prenominatos nuntios debito nos honore suscepissemus, qui tam per litteras uestras, quam  uiua uoce protestabantur, quod ad honorem nostrum et regni nostri exaltationem uenissent, primo loco de absoluendis excommunicatis tractauimus, qui non solum ad nostram, uerum etiam ad uestram et ad eorumdem legatorum iniuriam excommunicati uidebantur, petitionibus illis, quas ex parte uestra nobis proponebant, quantum poteramus, ob reuerentiam et amorem uestrum pio assensu condescendentes. Proponebant siquidem littere uestre, quatenus sepefato Cantuariensi episcopatum suum, pacem et amorem nostrum redderemus. Nos uero, postposito omni honore nostro, communicato consilio Burdigalensis et Rothomagensis archiepiscoporum, Cenomanensis, Redonensis, Baiocensis, Lexouiensis,  Constantiensis et Sagiensis episcoporum, Fiscannensis, Beccensis, Sancti Wandergisili, Cadomensis, Toarnensis, Ceresiensis, Rieuallensis, Mortuimarensis, Tyronensis, Belberensis, et quorumdam aliorum abbatum, necnon et Gaufredi Autisiododorensis, et quorumdam aliorum religiosorum uirorum, concessimus ante dicto Cantuariensi, licet ipse, sicut uobis multoties significauimus, absque conscientia nostra et coactione aliqua a regno nostro exierit, ut in bono et in pace rediret, et possessiones suas omnes haberet, sicut habuit quando a regno exiuit, et ipse et omnes qui cum eo uel propter eum exierunt, ob honorem Dei, et ob amorem uestrum, salua dignitate regni nostri. Cumque nuntii uestri coram supradictis uiris responsum hoc  absque omni contradictione recepissent, excommunicatos illos, qui presentes erant, absoluerunt. Conuenit autem inter nos, ut alter eorum, uiuianus scilicet, pro excommunicatis illis qui in Anglia erant absoluendis transfretaret, Gratianus uero ad uerba hec sepe nominato Cantuariensi transportanda rediret. Mane autem facto cum ab eis, quibusdam negotiis nos trahentibus, accepta ab eis prius licentia, recessissemus, nescimus cuius instinctu, aut quo spiritu, concessis stare recusauerunt, causantes uerbum illud, quo nos dignitatem regni nostri saluam fore dixeramus. Quod tam nobis, quam illis qui nobiscum aderant, nullo iure ab eis causari debere uidebatur. Nos autem huius rei seriem ad uestram conscientiam referendam esse  duximus, de uestra semper discretione presumentes, quod uos in nullo honori nostro derogare uelitis, uel regni nostri dignitati, obnixe serenitati uestre supplicantes, quatenus attente considerantes honorem et utilitatem, quam uobis et curie uestre contulimus, et in futurum, nisi per uos steterit, conferemus, sic rem temperetis, ne penes uos tantum possint illius perfidi proditoris nostri malitiose blanditie, quantum euidentia tot et tantorum uirorum testimoniis corroborata cause nostre merita, sed iuxta petitionem nostram eos, qui excommunicati sunt, absoluatis, et ne in nos et alios uenenum sue excommunicationis perfundere possit, prouideatis. Ne si minus in hac iusta petitione nostra  exauditi fuerimus, tanquam de uestra beneuolentia desperantes, aliter securitati nostre et honori prospicere compellamur. Et quoniam singula, que a nobis dicta sunt et proposita, difficile scripto comprehenderentur, transmittimus ad pedes paternitatis uestre clericos et familares nostros, Reginaldum, archidiaconum Saresberiensem, et Ricardum Barre, qui plenius uobis cuncta, que hinc inde agitata sunt, exponent. Quibus in cunctis, que ex nostra parte uestre sanctitati proponent, fidem indubitanter habeatis. De quorum reditu festinanter maturato uestra, precamur et consulimus sollicite, prouideat discretio, quoniam eorum mora diuturnior periculum et damnum intolerabile Ecclesie posset afferre.





XXX. Eiusdem.---Queritur quod Londoniensis et Saresberiensis episcopi, post appellationem ad pontificem factam, excommunicationis sententia de nouo ab archiepiscopo Cantuariensi sint innodati.


ALEXANDRO pape, HENRICUS rex Anglie, omnino subiectionis debite obsequium.

uestre satis innotescit serenitati, quanta me et terram meam affligat molestia, quantis me uexauerit iniuriis Thomas ille Cantuariensis aduersarius meus, cum, teste conscientia, nichil meruerim, nil gesserim tam uehementi et iniuriosa dignum contumelia. A uestra siquidem non credo excidisse memoria, quod iudices sancte Romane Ecclesie cardinales a uestra impetrauerim paternitate, ut  super causa ista cognoscerent, sed placuit sanctitati uestre, ut aduersarius meus eximeretur a cognitione, nec potuit uestro prepedita precepto in lucis uenire claritatem innocentie sinceritas. Sepius etiam, imo semper paratus exstiti in facie Ecclesie iuri et iudicio stare, si uel in minimo deliquissem, quod me fecisse non recolo, prout ratio dictaret satisfacere, et longe amplius quam antecessores mei, qui me prestantiores exstiterunt, Ecclesie Cantuariensi fecerint, semper paratus fui facere. Proinde admirari non sufficio, quod permittit prudentia uestra deuotum Ecclesie Romane filium, iuri semper stare paratissimum, contra omnem iustitiam, ut mihi uidetur, deprimi, iniuriosis preter rationem contumeliis molestari. Nunc itaque innumeris  precedentibus nouam adiecit iniuriam, qui affligere non desistit innocentem. uestra siquidem fultus, ut asserit, auctoritate, deuotos et fideles Ecclesie Romane filios, Londoniensem et Saresbeberiensem episcopos, post appellationem ad uos factam, iuri per omnia parituros, non citatos, non uocatos, non conuictos, nullo modo commonitos, excommunicationis de nouo innodauit sententia. Quibusdam etiam de familaribus meis anathematis intentat seueritatem, nullam aduersus eos habens rationabilem causam. Quod non minus egre fero, quam si in meam propriam personam lata foret sententia. Hoc autem quam sit mihi intolerabile, quam fame mee et uestre generet lesionem, uestre  non credo incognitum prudentie. uidetur etiam quod me quasi derelictum abiecerit paternitas uestra, quia filii non attendit nec curat iniuriis, sed ad ignominie et contumelie mee augmentum, flagitiosum in me permittit grassari inimicum: nec reprimit iniuriarum uehementiam paterne correctionis moderatio. uestram igitur suppliciter obsecro et adiuro, ut iustum est, celsitudinem, ut quem filio debetis, operis exhibitione monstretis affectum, et illatam mihi, et personis meis, et terre mee absque ordine iudiciario emendare dignemini absque tardatione iniuriam. Cum omnimoda etiam deuotione attentius supplico, quatenus quidquid prenominatus Thomas aduersarius meus, contra iuris ordinem, post factam appellationem ad uos,  in personas regni mei, clericos et laicos statuit, irritum et uacuum habeatis, teste G. uasatur episcopo apud S. Macarium in Guasconia.





XXXI. Eiusdem.---Significat mortem sancti Thome Cantuariensis archiepiscopi. 
[MARTEN., Thesaur. Anecdot. ex ms. S. Michelis in Periculo maris.]

ALEXANDRO Dei gratia summo pontifici, H. rex Anglorum et dux Normannorum et Aquitanorum et comes Andegauorum, salutem et debitam deuotionem.

Ob reuerentiam Romane Ecclesie et amorem uestrum, quem, Deo teste, fideliter quesiui, et constanter usque modo seruaui, Thome Cantuariensi  archiepiscopo iuxta uestri formam mandati pacem et possessionum suarum plenam restitutionem indulsi, et cum honesto commeatu in Angliam transfretare concessi. Ipse uero in ingressu suo non pacis letitiam, sed ignem portauit et gladium, dum contra me de regno et corona proposuit questionem. Insuper meos seruientes passim sine causa excommunicare aggressus est. Tantam igitur proteruitatem homines non ferentes excommunicati et alii de Anglia irruerunt in eum, et, quod dicere sine dolore non ualeo, occiderunt. Quia igitur iram, quam contra illum dudum conceperam, timeo causam huic maleficio prestitisse: Deo teste, grauiter sum turbatus. Et quia in hoc facto plus fame mee quam conscientie timeo, rogo serenitatem  uestram, ut in hoc articulo me salubris consilii medicamine foueatis.





XXXII. Eiusdem.---Queritur de rebellione Henrici, reliquorumque filiorum contra se, et auxilium pontificis implorat.

Sanctissimo domino suo ALEXANDRO, Dei gratia catholice Ecclesie summo pontifici, H. rex Anglie, dux Normannie et Aquitanie, comes Andegauen. et Cenoman., salutem et deuote subiectionis obsequium.

In magnorum discriminum angustiis, ubi domestica consilia remedium non inueniunt, eorum suffragia implorantur, quorum prudentiam in altioribus negotiis experientia diuturnior approbauit.  Longe lateque diuulgata est filiorum meorum malitia, quos ita in exsilium patris spiritus iniquitatis armauit, ut gloriam reputent et triumphum, patrem prosequi, et filiales affectus in omnibus diffiteri, preueniente meorum exigentia delictorum. Ubi pleniorem uoluptatem contulerat mihi Dominus, ibi grauius me flagellat: et, quod sine lacrymis non dico, contra sanguinem meum et uiscera mea cogor odium mortale concipere, et extraneos mihi querere successores, ne uideam de semine meo sedentem super thronum meum. Illud preterea sub silentio preterire non possum, quod amici mei recesserunt a me, et domestici mei querunt animam meam. Sic enim familiarium meorum animos  intoxicauit clandestina coniuratio, ut obseruantie proditorie conspirationis uniuersa posthabeant. Malunt namque meis adherere filiis contra me transfuge et mendici, quam regnare mecum, et in amplissimis dignitatibus prefulgere.

Quoniam ergo uos extulit Deus in eminentiam officii pastoralis ad dandam scientiam salutis plebi eius , licet absens corpore, presens tamen animo, me uestris aduoluo genibus, consilium salutare deposcens. uestre iurisdictionis est regnum Anglie, et quantum ad feudatarii iuris obligationem, uobis duntaxat obnoxius teneor. Experiatur Anglia,  quid possit Romanus pontifex, et quia materialibus armis non utitur, patrimonium B. Petri spirituali gladio tueatur. Contumeliam filiorum poteram armis rebellibus propulsare, sed patrem non possum exuere; nam et Ieremia testante: Nudauerunt lamie mammas suas, lactagerunt catulos suos . Et licet errata eorum quasi mentis efferate me fecerint, retineo paternos affectus et quamdam uiolentiam diligendi eos mihi conditio naturalis importat. Utinam saperent, et intelligerent, ac nouissima prouiderent . Lactant filios meos domestici hostes, et occasione malignandi habita non desistunt, quousque redigatur uirtus eorum in puluerem, et conuerso capite in caudam, serui eorum dominentur eis, iuxta uerbum illud  Salomonis: Seruus astutus filio dominabitur imprudenti . Excitet ergo prudentiam uestram spiritus consilii et conuertatis corda filiorum ad patrem. Cor enim patris pro beneplacito uestro conuertetur ad filios, et in fide illius, per quem reges regnant , uestre magnitudini promitto me et dispositioni uestre in omnibus pariturum. uos Ecclesie sue, Pater sancte, diu Christus seruet incolumem.





XXXIII. R. comitis Legercestrensis ad summum pontificem.---Petit ipsius protectionem pro monasterio Lyrensi.


Reuerendissimo domino et Patri A.  Dei gratia summo pontifici, R.  comes Legercestrie humilis  sanctitatis sue filius, salutem et benedictionem.

Non arbitror, Pater sanctissime, a uestra memoria excidisse, quoniam fideliter bone memorie pater meus R. comes Leger. quoad uiueret uobis adheserit, quoniam sincera deuotione uestram sublimitatem dilexerit, unde sanctitatis uestre litteras omni plenas paterne suauitatis affectione recipere meruit; quas ego adhuc in memoriam eiusdem dilectionis simul et promissionis uestre diligenter reseruo. Promissum est enim quod dilectio hec et benignitas ad heredes eius transmitteretur. Qua promissione animatus, flexis genibus cordis uestre pietati supplicio, quatenus ego, qui terrenarum possessionum eius heres esse uideor, uestre  sanctitatis interuentu uirtutum ipsius imitator existam. Super causa pro qua presens lator ad uos transmissus est, hoc uestre paternitati, cui non est tutum mentiri, significo quod Ioannes Cn . . . . iniuste uexat monachos de Lyra super decimis de dominiis meis de Sapewich et de Ringeston. Ex quo enim Normanni Angliam sibi subiugauerunt, semper antecessores mei cuicunque uolebant predictas decimas dare solebant R. comes de Mellent auus meus, memoratas decimas monachis de Pratellis quondam dederat, quas cum diu tenuissent, uexatione prepositorum qui eas uillas tenuerunt  grauiter oppressi, questi sunt comiti de Mellent, auo meo, quod in collectione decimarum per ministrorum suorum proteruitatem adeo uexabantur, ut parum utilitatis inde perciperent; sicque crebro conquesti sunt monachi, donec auus meus decimas in dominium suum uertens, monachis de Pratellis quamdam uillam que Expectesberi dicitur in representationem earumdem decimarum donauit, quam adhuc tenent. uir bone memorie Rob. comes pater meus quandoque easdem decimas prepositis suis cum alia firma sua tradidit. Tandem prout erat uir iustus et timoratus, saniori usus consilio, tractans secum quod aliquando decime exstiterant, licet per prefatam uillam commutatione postea facta in dominium suum iam uerse fuissent, ad  proprios usus eas amplius retinere noluit, sed clericis suis eas donauit, primum Petro medico, deinde Ade de Ely. Circa nouissima uero agens, uolens eas certo assignare, me presente cum multis aliis, petitione etiam mea, supradictas decimas monasterio Lyrensi et fratribus ibidem Deo seruientibus in perpetuam eleemosynam dedit, et scripto et sigillo suo eis confirmauit. Porro tantus uir, tam discretus et timens Deum nequaquam credendus est, presertim in extremis positus, eas loco uenerabili et religioso legare uoluisse, nisi certus esset, nulli antea assignatas fuisse. Inde est quod paternitati uestre obnixe supplico, quatenus intuitu pietatis et iustitie aures misericordie uestre  iuste petitioni monachorum Lyrensium aperire dignemini, et audito religiosorum et bonorum uirorum testimonio, uestra se gaudeant protectione ab iniustis calumniatoribus illius uexationibus liberari. ualete in Christo.





XXXIu. Willelmi, S. Petri ad uincula presbyteri cardinalis, ad Manuelem imperatorem.---Hortatur ut cum Ludouico rege Francorum pro defensione Romane Ecclesie fedus ineat.
[DUCHESNE, Rer. Franc. Script., Iu, 490.]

MANUELI, Dei gratia serenissimo imperatori, semperque Augusto, WILLELMUS eadem gratia S. Petri ad uincula presbyter cardinalis, salutem et continue posteritatis augmentum.

 Ex imperialibus gestis, et ipsorum augmentis operum cognoscentes, quantis honoribus predecessorum uestrorum reuerentia, Christianorum omnium matrem sacrosanctam Romanam Ecclesiam sublimauerit, quantisque donauerit priuilegiis, intuentes: et quanta eidem Ecclesie a barbarorum tyrannide fuerint inflicta grauamina, ex quo imperatorium nomen noscitur ab illis usurpatum; merito excellentiam uestram singulari quadam intentione diligimus, et imperium uestrum perpetua seruari stabilitate optamus, atque indeficientibus incrementis semper promoueri. Inde est quod desideramus, ut iam dictam Romanam Ecclesiam debita uelletis ratione diligere, cum Christianissimo ac uere catholico domino Ludouico illustrissimo rege  Francie, qui eidem Romane Ecclesie, et beatissimo Patri nostro Alexandro uera fide et integra deuotione astringitur, firmum curaretis amicitie fedus inire: ut quasi funiculum triplicem, qui difficile rumpitur, contexentes, trium potestatum uiribus adunatis, dignitates ut uestras inuicem conseruare possetis intemeratas et inconcussas, et honores uestros alternis auxiliis ampliare. Hac igitur consideratione inducti, quoniam per uenerabilem uirum archiepiscopum Beneuentanum accepimus id celsitudini uestre complacitum, prefato regi Francie diligentius persuadere studuimus ut, mediante sanctissimo Patre nostro Romano pontifice, certi uobiscum amoris fedus iniret, et perseuerantem pacem firmaret; et indubitantes confidimus, quia  si per idoneos nuntios et litteras hoc, prout congruit, uolueritis postulare, uerbum illud auctore Domino gratum sortietur effectum. Ut autem de apostolatu supranominati Patris nostri nulla menti uestre ualeat remanere dubietas, litteras memorati excellentissimi regis maiestati uestre fecimus destinari, et quod de uoluntate ipsius super amicitia uobiscum firmanda percepimus, presenti epistola uobis curauimus intimare. uestre itaque sublimitatis et circumspectionis erit, si hoc uobis placet, semota procrastinatione rescribere: et uerbum istud ad Ecclesie Dei exaltationem, et imperatorii culminis solium communiendum propensius et extollendum, citius exsecutioni mandetur, sollicitudinem atque  operam uigilantius adhibete.





XXXu. Ottonis diaconi cardinalis S. Nicolai de Carcere Tulliano.---Pro Gilberto Londoniensi episcopo.

uenerabilis frater noster Londoniensis episcopus apud maiestatem uestram plurima commendatione non indiget, quia, carissime Pater, sicut bene nouit experientia uestra, et eius persona honesta est, et erga uestrum apostolatum ipsius deuotio manifesta. Laborat utique, et operam prompta uoluntate daret efficacem ad honorem Dei et Ecclesie in negotio archiepiscopi, sicut credimus et ex parte cognoscimus, sed sicut et nos ipsi experti sumus, non affert fructum sermo commonitoris, nisi in corde regio operetur primum uirtus et gratia saluationis. Precamur igitur  pietatis uestre clementiam ut oculo clementiori eum respiciatis, et eum tanquam uirum fidelem, honestum, ac religiosum habeatis. Sinistra enim que cum essemus apud uos de ipso audiuimus, nequaquam uera esse cognouimus, sed falsa.





XXXuI. Philippi comitis Flandrensis.---Pro Thoma Cantuariensi.

ALEXANDRO pape, PHILIPPUS comes Flandrie.

Multas sanctitati uestre refero gratias, quod pro uenerabili uiro, et Deo, sicut creditur, amabili, Thoma Cantuariensi archiepiscopo, tam benigno et tam paterno affectu mihi scripsistis. Hinc enim spero quod contra Ecclesie inimicos ipsius eritis per omnia adiuter et protector. Unde et ego nunc  uersa uice paternitati uestre, quantas ualeo, preces porrigo, quatenus iam dictum Cantuariensem, omni gratia, metuue terreno postposito, diligatis et foueatis. Alioquin nobis et uniuerso mundo grande fieret scandalum, et exemplum perniciosum, uestra etiam admodum lederetur opinio. Sed exsurgatis in ira uestra, et inimicos Ecclesie debellate, et sic erit Deus uobiscum. Et moueat uos, quod iam dictus archiepiscopus, cum adhuc militans seculo in domibus regum esset nutritus, pastorales tamen sudores non recusauit, imo propter iustitiam et Romane Ecclesie fidem exsulare ubique predicatur. Accedit etiam malorum cumulo, quod fratres sui ab ipso diuisi sunt, sicut iam undique diuulgatur, et pugnam suam instituentes, ipsum iam pre  paupertatis angustia in sollicitudine latitantem ad uestram presentiam appellauerunt. Sed uestrum est, Pater sancte, considerare diligenter et attendere, qualis sit appellatio hec, que ob aliud non uidetur facta, nisi ut opprimatur iustitia, et finem non habet Ecclesie pressura. Nos uero omnes, et regni Francorum principes, exspectamus et desideramus, ut isti, qui propter honorem Dei et uestri nominis exsulat, dignum, prout meruit, tribuatis auxilium, et Ecclesie inimicos, qui dolis et circumuentionibus, minis etiam querunt iustitiam subuertere, et uestram deludere prudentiam, sicut iustum est, repellatis. Id etiam affectuose uestre paternitati supplicamus, ut Cantuariensem Ecclesiam intuitu presentis laboris sui ad pristinas et  debitas dignitates reformetis. ualeat sanctitas uestra, Pater.





XXXuII. Willelmi Papiensis episcopi.---Eiusdem argumenti ac epistola superior.

Domino pape, WILLELMUS Papiensis.

Expedit, beatissime Pater, et quadam ratione tenemur, ut deuotionem, quam in uestris et Ecclesie filiis euidentibus experimur indiciis, apostolica celsitudo nostra significatione cognoscat, quatenus et nos officii debita persoluamus, et uos talium fidelitate comperta ipsos specialius diligatis. Cum igitur uenerabilem fratrem nostrum Londoniensem episcopum apostolatui uestro et uniuerse Ecclesie Dei in omnibus deuotum et fidelem senserimus, ipsum  paternitati uestre duximus attentius commendandum, ne sue sinceritatis meritum penitus euacuetur a gratia. Quippe ipse est, qui liberius inter ceteros regem arguit, exhortatur, et increpat, nec adeo pro ueritatis sue ueretur constantia, quin semper eum ad meliora prouocet et reducat, et nisi tantum hactenus restitisset, res utique posset in deteriora demergi. Si autem apud uestrarum aurium sublimitatem fuerit ab aliquo fortasse suggestum, quod idem episcopus causam Cantuariensis cum rege peruerterit in hac parte, domine mi, suam innocentiam arbitramur, sicut qui eius intentionem circa hoc satis aperte comperimus, et ad eiusdem Cantuariensis bonum, ipsum sepe uidimus laborantem.  Proinde nos eius deuotionem et animum attendentes, sanctitatis uestre clementiam his precibus petimus exoratam habere, quatenus sue fidelitatis obtentu nuntios ipsius apostolica mansuetudo benigne recipiat, et eidem episcopo ita uestre gratie confidentiam impendatis, ut ipse laudabile propositum attentiore studio prosequatur.





XXXuIII. Willelmi Papiensis et Ottonis cardinalis.---De controuersia Henricum inter Anglorum regem et Thomam agitata.

Beatissimo Patri ac domino, Dei gratia summo pontifici, WILLELMUS et OTTO, eadem gratia cardinales, salutem et subiectionis obsequia, tam deuota, quam debita.

 uenientes ad terram illustrissimi regis Anglorum controuersiam, que inter ipsum et Cantuariensem archiepiscopum uertitur, uehementius quam uellemus inuenimus aggrauatam. Asserebat enim rex, et suorum pars melior, quod idem archiepiscopus serenissimum regem Francorum in eum grauiter incitauerat, et comitem Flandrensem, consanguineum suum, qui nullum prius gerebat rancorem, ad ipsum subito diffidendum, et guerram pro posse faciendam induxerat, sicut sibi pro certo constabat, et euidentibus patebat indiciis. Siquidem cum idem comes ab ipso rege amicabiliter discessisset, archiepiscopus in propria persona ad loca guerrarum accedens, tam regem Francie, quam memoratum comitem ad guerram pro uiribus incitauit. Cum  igitur apud Cadomum primo iam dicti regis Anglie colloquio frueremur, paternitatis uestre litteras, sicut decuit, manibus regi reddidimus, quibus diligenter consideratis et perlectis in medio cum ab aliis, quas pro eodem negotio prius a uobis receperat, minus continentes, et aliquatenus dissentientes uiderentur, rex acri cepit indignatione peruri, et eo grauius, quod se procul dubio scire dicebat prefatum archiepiscopum, postquam a uobis diuertimus, litteras recepisse, quibus a nostro penitus fuerat exemptus iudicio, ut in nullo cogeretur ante nos respondere. Affirmabat insuper, quod ea que uobis de antiquis consuetudinibus Anglie fuerant intimata, falsitati potius subiacebant quam ueritati possent inniti: quod utique uiua uoce attestabantur  episcopi. Offerebat etiam, quod si que tempore suo consuetudines in regno Anglie uiderentur adiecte, que statutis ecclesiasticis obuiarent, nostro libenter arbitrio in irritum reuocaret. Nos uero, archiepiscopis, episcopis et abbatibus terre sue nobis adiunctis, cum omni diligentia studuimus facere, ne rex nobis spem pacis omnino subtraheret, sed ad id potius se permitteret inclinari, ut cum archiepiscopo tam de pace quam de iudicio loqueremur.

Sic ergo proprios clericos nostros ad eum cum litteris dirigentes, certum sibi locum et tutum indiximus, ubi in festo Sancti Martini secum possemus commiscere sermonem. Ipse tamen quasdam  excusationes pretendens, diem festi transtulit in octauas, quod utique in cor regis altius quam crederemus ascendit. Cum autem sepe dictus archiepiscopus, licet nos ei offerremus ducatum, in exitu terre regis Anglie uersus Franciam nullatenus nobis uellet occurrere, nos sibi deferre cupientes in terram regis Francie ad locum, quem ipse mandauit, accessimus, ne per nos staret, quod ad suum debebat redundare profectum. Cumque iam nuntiatum esset colloquium, in primis ei cum multa sedulitate cepimus persuadere, et attentius exhortari, quatenus erga dominum regem, quippe qui multa in eum congesserat beneficia, eam humilitatis ostenderet speciem, que nobis opportunam querende pacis materiam ministraret; ad hec autem  ipse cum suis in parte secedens, habito tandem consilio nobis proposuit, quod se satis apud regem humiliaret, saluo honore Dei, et Ecclesie libertate salua, et etiam honestate persone sue, et possessionibus ecclesiarum, et amplius sua et suorum salua iustitia. Quibus taliter enumeratis, nos ei diligentius suadentes, quod non necessarium erat ad specialia descendere, cum ipse nec certum aliquid nec speciale proferret, subsequenter ab eo quesiuimus, utrum super questionibus, que uestris erant litteris adnotate, uestrum uellet subire iudicium, sicut rex et episcopi prius promiserant se facturos. Ad quod ipse nobis querentibus in promptu respondit se non a uobis inde recepisse mandatum: sed si prius ipse cum omnibus suis  integre restitueretur, tunc secundum quod ab apostolica sede reciperet in mandatis, in hac parte procederet. Si ergo a colloquio redeuntes, cum uerba ipsius nec ad iudicium prouenirent, nec ad concordiam, nec aliqua ratione uellet causam intrare, ea que nobis innotuerant, regi manifestare curauimus, plura siquidem, prout decuit, reticentes, et temperantes audita. Nobis itaque locutioni finem facientibus, rex et magni uiri, qui secum aderant, ceperunt asserere, quod esset deinceps absolutus, ex quo archiepiscopus recusabat iudicium. Cum ergo post multam regis perturbationem archiepiscopi, episcopi et abbates regni Anglie cum non paucis pariter clericis a nobis instanter perquirerent, utrum prenotatum archiepiscopum seu ex  aliquo speciali mandato, seu ratione legationis ad iudicium possemus distringere, et in hac parte nobis facultatem deesse cognoscerent, timentes ne pretaxatus archiepiscopus, abiecto iudiciario ordine, sicut alia uice fecerat, aliquibus regni personis grauamen inferret, quoniam nostra sibi taliter inutilis erat presentia, et ad tutelam contra episcopum minus sufficiens, unanimi sumpto consilio ad uestram communiter audientiam appellarunt, appellationi terminum prefigentes in hiemali festo Sancti Martini, interim se et sua sub apostolica protectione ponentes, et quaslibet regni personas, nec non et uniuersum regnum sub eiusdem appellationis includentes edicto. Denique nos negotium  istud in maximum Ecclesie detrimentum uergere cognoscentes, supradicto archiepiscopo auctoritate uestra et nostra prohibendo mandauimus, ne de cetero, tum quia uestris erat inhibitum litteris, tum quia solemniter fuerat appellatum, in prescriptum regnum uel personas, uel ecclesias regni aliquid grauaminis attentaret. Apostolice itaque circumspectionis erit attentius prouidere, ne idem negotium in graue damnum Ecclesie uertatur, sicut hi, qui attendunt profectus Ecclesie, uerentur et timent.





XXXIX. Prioris et conuentus Cantuariensis.---Pro R. Wintoniensi electo.

Domino pape, prior Cantuariensis et conuentus.

 Eos uobis securius commendamus, quos sincerius diligimus, et quos ad sanctam Romanam Ecclesiam sinceriorem credimus habere caritatem. Horum unus et in primis fere primus est pater pauperum et merentium consolator, protector noster in augustiis, uenerabilis frater noster R. Wintoniensis electus, quem ad hoc, ut fidelium spes est, ad ecclesie sue regimen Christus elegit, ut aduersariis eius e regione possit ascendere et se murum opponere pro domo Isrel, et potenter conterere iustitie inimicos, et iustis debitum conferre subsidium. Maiestatis itaque uestre pedibus prouoluti, quotquot sumus, attentius supplicamus, quatenus eum ad expediendas proprie Ecclesie necessitates et aliorum consolationem faciatis maturitate  adhibita promoueri: et ut precibus eius, quas non nisi in Domino facturus est, gratia uestre fauor accedat. ualete.





XL. Odonis prioris et conuentus Cantuariensis.---Quod celebratis regis mandato electionibus, et unanimi consensu R., eiusdem conuentus monacho in abbatem electo, rex iunior electionem irritam fecerit.

Domino pape, ODO prior et conuentus Cant.

Calamitates, quas Ecclesia nostra pleno decennio iam sustinuit, apostolice sedi non possunt esse incognite, quia eas totus Christianus orbis agnouit. Si causa queritur, iustitia se ostendit, apparet libertas Ecclesie, reuerentia sedis apostolice, cuius auctoritas euacuabatur in partibus nostris, se esse  protestatur, pro qua et gloriosus martyr Christi occubuit: pro qua fratres et alumni Ecclesie proscripti diutius exsulare coacti sunt, et habiti sicut oues occisionis, spectaculum facti sumus et hominibus et Deo et angelis, et persecutorum Christi canticum tota die. Attestatur his apud nos effusus martyrum sanguis, sed is precipue qui de terra clamans ad Deum fidelium deuotione defertur in uniuersum orbem. Sed benedictus Deus, benedictus apostolatus uester qui nos consolatus est, dominorum cardinalium gratia Dei cooperante industria, in tribulatione nostra, ut post angustias tanti naufragii ad debite libertatis portum accessisse uideatur Ecclesia, ut abominationes Aegyptiorum Deo suo secure ualent  immolare. Nuper enim emanauit ab eis mandatum de celebrandis electionibus in regno, et dominus rex eorum precibus acquiescens idoneos in ecclesiis secundum Deum pastores precepit ordinari. Uniuersi letati sunt, sed nos omni iure pre ceteris, qui in maiori discrimine uersabamur. Conuenimus ergo sepius accitis episcopis prouincialibus, et aliis ad quos electio pertinebat, et tandem, Deo dirigente, gressus nostros in beneplacito suo factum est omnibus cor unum et anima una: quod sine nutu diuino non potuit accidisse, ut tam dissone uoluntates in adimplenda sacrorum canonum forma tam facile unirentur. Preeunte ergo desiderio et prece populi, pari uoto, unanimi consensu conuenimus in uirum, de quo Dominus uidetur dixisse nobis: Hic  est Filius meus dilectus in quo mihi bene complacui, ipsum eligite : quoniam me cum martyre meo, quem ipse pro me patientem in ueritate dilexit, deuote coluit; et in domo mea ab ineunte etate fideliter conuersatus est, preelegi uicarium, et ordinari precipio successorem.

Is est R. ecclesie nostre ab adolescentia sua monachus, et apud nos ad omnes promotus ordines, prior monasterii Douerensis, morum honestate et litterarum eruditione conspicuus, modestus in uerbo, prouidus in consiliis, discretus in opere, in habitu et gestu ueram temperati animi exprimens formam. Decentissime sacerdotis explet officium, zelus Christi succensus est in corde eius, manum suam libenter aperit inopi, liberalitatem  gaudenter exercet, et exteriorum sollicitudinem laudabiliter administrat. Quid mirum ergo si in tantum et talem uirum uniuersi libentissime conuenerunt, qui etiam rapiendus fuerat, si aliter haberi non posset? Cum ergo libere et secundum institutionem sacrorum canonum fuisset electio eius celebrata, regius  accessit assensus: eligentes prosecutus est plenus fauore clamor, debita laude Dei tota cepit Ecclesia resultare. Ad metropolitanam sedem cum electo prouinciales episcopi aliarum ecclesiarum electi pariter accesserunt; pro ritu gentis et maiorum consuetudine solemniter inthronizatus est. Grata Deo, et ab hominibus desiderata ipsius instabat consecratio, cum  ecce ex improuiso littere regis iunioris nomen preferentes prolate sunt, quibus protestabatur se appellasse aduersus electiones que suum non haberent assensum. Littere quidem ex uariis causis et probabilibus signis arguebantur suspecte, eisque fidem non esse habendam erat sententia plurimorum, presertim in tanto discrimine, ubi libertas potuit periclitari et animarum salus, et Ecclesie protelari desolatio, et rerum iactura irreparabilis. Causas enumerare longum est, sed utique pro rege illo presumi debuerat, quod cum periculo suo et temporali emulorum compendio nollet Ecclesiam diutius captiuari. Sed licet prefate littere sapientioribus non magni uiderentur esse momenti, de humilitate tamen et deuotione ipsius electi processit,  et de fidelitate quam patres et maiores nostros ad Ecclesiam Romanam semper habuisse recolimus, et de paucorum consilio, ut pro reuerentia nominis uestri consecratio differretur. Speramus enim indubitanter quod tanto maiorem inueniet in oculis clementie uestre necessitas Ecclesie nostre gratiam, quanto maiorem etiam cum irreparabili dispendio nostro uobis honorem uidebitis esse exhibitum. Scitis, Pater, quia nos supra modum oppressit dira et diuturna calamitas. uidetis quam tristia fuerint, quam periculosa sint, et quanto periculosiora, ut timetur, immineant tempora. Occurrit irreparabilis, quam Deus auertat, desolatio, recidiuam ueremur tempestatem, grandisque necessitas solatium desiderat festinatum.

 Pietatis itaque uestre pedibus prouoluti supplicamus attentius, et tota nobiscum supplicat Ecclesia Anglicana, quatenus prouisum a Deo nobis pastorem data plenitudine potestatis, prout sanctitas uestra melius uiderit expedire, auctoritate apostolica aduersus eos qui ruinas ecclesiarum perpetuare machinantur, roborare dignetur, ut predecessorum suorum apostolico munimine fretus, secundum quod ei Deus inspirauerit, uestigia ualeat imitari. Supplicamus, inquam, uos, Ecclesia supplicat, supplicant et patroni Ecclesie nostre gloriosi martyres et confessores, et consona uoce omnium sanctus Thomas iterat et multiplicat preces. Donec sacratissimum cor uestrum uerbum bonum, uerbum consolatorium nobis eructet, squalida lugebit sponsa Christi, nec  est qui eam consolari ualeat, donec antistitem suum recipiat in plenitudine potestatis. Qui pedes uestros nequimus, ut uolumus, lacrymis rigabimus genas nostras, nec erit eis requies quoadusque eas, Deo miserante, abstergat dextera clementie uestre.





XLI. Rogeri Eboracensis archiepiscopi.---Gratias agit pro exhibitis sibi ab Alexandro beneficiis. Gilbertum Londinensem episcopum commendat.

Si mihi presto esset facundia que Tullianum redoleret eloquium, nequaquam posset, dulcissime Pater, sufficere ad exprimendam beneficii quantitatem, quam innate bonitatis uestre motu proprio mihi nuper exhibuistis. Ego enim iam per annum et  eo amplius in carcere positus, quo mendax me detrudi fecerat inuidia, in tenebris straueram lectulum meum, et panem meum in suspiriis manducabam, potum temperans in lacrymis, donec manus consolationis uestre eductum de lacu miserie et inferno inferiori, regioni me restituit uiuentium, et aure superiori. Iam purpuratos, ut prius, non erubesco, nec potentum presentiam declino. Sed qui hactenus ad Dominum meum oculos leuare non audebam, pristine redditus libertati labia audacter aperio ad exorandum non solum pro me, uerum et pro his, quos diligo, maxime cum tales sint, qui uita et eruditione inter precipuos numerantur. uir clarissimus dominus Londoniensis, qui ab exordio promotionis sue, etiam apud eos, qui foris sunt,  semper honorabilis habitus est, et suaue olentis opinionis, uir utique et nature bonis abundans, et ingenii facultatibus, quorum finibus minime contentus, ea religionis diuturno et districto cultu excoluit. Hunc lacessiuit inuidia, integritatem eius lacerare tentans, que supra firmam petram fundata non poterit sentire defectum. Ut enim de his aliqua tangamus, que ipsi ab emulis imposita sunt, pro certo, domine, sciatis quod dum adhuc uiueret dominus Cantuariensis, in Anglia me, presente, dominum regem sepe rogauit, ut iuxta mandati uestri formam ad pacem animum suum inclinaret. Apud Cadomum uero, cum ex his que dominus rex a multis audierat, indignatio eius aduersus iam dictum archiepiscopum plurimum recruduisset, quantum  potuit ad leniendum motum illum uehementem, etiam cum lacrymis, adhibuit diligentiam. Cuius, domine, si placet, annos senio graues attendite, corporis debilitatem respicite, quam non solum etas induxit, sed et assidue uigilie et crebra ieiunia. Solutisque uinculis, quibus tenetur, eum liberum reddite, et una nobiscum onera possit Ecclesie sustinere.





XLII. Canonicorum Remensium.---Pro Thoma Cantuariensi.

ALEXANDRO pape, canonici Remenses.

Inualescunt, Pater, scandala temporibus nostris, ut in auctoribus eorum compescendis et conterendis  uirtus uestra clarius elucescat. Confidimus enim, quod Satanam conteret sub pedibus uestris, qui in membra eius, capita schismatis loquimur, condignam et gloriosam exercuit ultionem. Exerat ergo, si placet, quoniam tempus est, in incentores schismatis, et tortores Ecclesie gladium Petri dextera uestra, et uenerabilem dominum Cantuariensem, qui pro iustitia iam quinquennio dignoscitur exsulare, saltem nunc tandem miseratione debita consoletur. Siquidem iustitia eius nunc manifesta est, sicut aduertere potest uestra paternitas ex litteris sanctissimi uiri Simonis, prioris de Monte Dei, qui quod uidit et audiuit in exsecutione mandati uestri, hoc testatur. uir utique plenus auctoritate fidei,  cuius uerba apud nos et reliquos, qui hominem nouerunt, multorum preponderant iuramentis. Quis unquam preter Cantuariensem a Christiano in quacunque obligatione coactus est uel exactus honorem Dei reticere? In uos omnium oculi diriguntur, studiosius exspectantes, quam consolationem prestabitis confessori, quem exitum cause Dei, qua seueritate tantam compescetis audaciam. uestris itaque pedibus prouoluti supplicamus attentius, ut prospiciatis honori uestro et Ecclesie libertati; quia subleuatio unius erit indubitata consolatio plurimorum. Si enim tam sincera causa in conspectu uestro periclitatur, quis audebit de cetero seculi potestatibus, quamlibet malitiam attentantibus, obuiare? ualeat semper sanctitas uestra.





XLIII. Rotrodi Rothomagensis archiepiscopi.---Humiliter precatur ut in causa S. Thome cum rege mitius agat.


Euocati a Domino nostro rege cum uenissemus ad curiam, et cum uestris legatis iam aliquantulum processum esset super mandatis uestris, ex ueracissimo archiepiscoporum et episcoporum relatu, qui ad hoc conuenerant, et quibus nimirum credimus, sicut nobis, auditu comperimus quod nuntios et litteras uestras dominus rex Anglorum tanto maiore letitia et alacritate susceperit, quanto maiorem ei benignitatis uestre gratiam promittere uidebantur. Unde petitione uestra de pace Cantuariensis  archiepiscopi, et suorum reditu consilio archiepiscoporum, episcoporum, abbatum, et religiosarum personarum et optimatum regni sui, pro amore uestro benignius exaudita, eum ad archiepiscopatum suum redire, ipsumque cum omni integritate, quam tenebat quando exiuit, recipere, et deinceps bene et in pace possidere ad honorem Dei, salua nimirum regni sui pristina dignitate, concessit. Cum igitur inter dominum regem et nuntios uestros super hoc tractatus prolixior incidisset, in uerbo utrinque complacito nouissime conuenerunt, ita scilicet ut eos, qui presentes aderant, statim absoluerint, et ad eos, qui erant in Anglia, absoluendos alter eorum, magister uidelicet uiuianus, illico transire, alter  citra mare ad exsecutionem condicte pacis consenserit remanere. Postmodum uero, reuocato consensu uerbum, quod iam susceperant, conseruande in futurum regie dignitatis, admittere noluerunt, ea que iam salubriter quidem disposita fuerant, exsequi recusantes. Ego itaque cum prefatis non contemnende auctoritatis personis, que aderant, pro bono tante pacis missus omni uigilantia et sollicitudine institi, ut sicut dictum fuerat, preposito honore Dei, et regni stante antiqua dignitate, ut dignum est, nuntii uestri uerbum optimum, et omni acceptatione dignum regie dignitatis cum gaudio susciperent, ne tantum bonum remaneret. Et cum in hac nostra persuasione multum laboratum esset, et nichil elaboratum, doluimus plurimum, presertim  cum constet nobis pro certo, quod in obseruatione regie dignitatis libertas aut dignitas ecclesiastica nullatenus pregrauetur. Siquidem dignitas ecclesiastica regiam prouehit potius, quam adimit dignitatem, et regalis dignitas ecclesiasticam potius conseruare, quam tollere consueuit libertatem: etenim quasi quibusdam sibi inuicem complexibus dignitas ecclesiastica et regalis occurrunt, cum nec reges salutem sine Ecclesia, nec Ecclesia pacem sine protectione regia consequatur. Genibus itaque pietatis uestre, quanta possumus deuotione prouoluti, sanctitatem uestram suppliciter obnixeque deposcimus, ne sapientia uestra quasi litterarum apices et conceptiones uerborum potius, quam rem ipsam duxerit amplectandas, sed secundum a Deo  datum uobis spiritum discretionis id agite, ne causa unius in multorum et fere innumerabilium perniciem conuertatur. Quia ad bonum pacis quandoque magis proficit mansuetudo gratie, quam seueritas discipline.





XLIu. Eiusdem.---Pro Gilberto Londoniensi episcopo.

ALEXANDRO pape, ROTRODUS Rothomagensis archiepiscopus, obedientiam et reuerentie plenitudinem.

Perseuerans in corde nostro desiderium uidendi optatam serenitatis uestre presentiam, ipsa dilatione quotidie augmentatur. Super his, que in instanti attinent ad uenerabilem et carissimum fratrem nostrum Gilbertum Londoniensem episcopum, cuius uita, et scientia, et morum mansuetudo ibique  suauiter redolet, sanctitati uestre notificamus, quod cum in secretissimo essemus colloquio, in quo tantum aderat rex Anglie et nos duo, ubi de salute anime regis agebatur, ipse uiriliter et discrete cum omni instantia summopere laborabat, ut pacem perquireret domino Cantuariensi, et in omnibus locis, tam in priuatis quam in publicis colloquiis ad perquirendam hanc pacem et reformandam omnem adhibuit diligentiam et sedulitatem. Unde plurimum miramur, quod contra eum aliquid egit dominus Cantuariensis. Si enim de propria uoluntate absque alterius suggestione hoc fecit, in fratrem innocentem deliquit; si uero aliquorum suggestione, scimus falso fuisse suggestum. Inde est quod totis uiribus nostris et tota animi deuotione  uestram benignissimam exoramus clementiam, quatenus innocenti fratri super grauamine a domino Cantuariensi illato pietatis uestre uiscera aperiatis. Conseruet Deus Ecclesie sue personam uestram per tempora longa incolumen.





XLu. Episcoporum Cantuariensis Ecclesie suffraganeorum.---Partes regis contra metropolitanum suum suscipientes, ad sedem apostolicam appellant, et diem Ascensionis Dominice appellationis terminum sibi petunt assignari.

Patri suo et domino, summo pontifici ALEXANDRO, prouincie Cantuariensis episcopi, et persone per eorumdem dieceses locis pluribus constitute, domino patrique, debitum caritatis et obedientie famulatum.

 uestram, Pater, meminisse credimus excellentiam, uos deuotum filium uestrum, dominumque nostrum carissimum, illustrem Anglorum regem, per uenerabiles fratres nostros, Londoniensem et Herefordensem episcopos, directis iamdudum litteris conuenisse, et de corrigendis quibusdam, que sanctitati uestre in ipsius regno corrigenda uidebantur, paterna gratia commonuisse. Qui mandatum uestrum debita ueneratione suscipiens, ut satis notum est, ad uestra quidem monita non iratus intumuit, non elatus obedire contempsit, uerum agens gratias paterne correptioni, Ecclesie se statim submisit examini, asserens de singulis, que iuxta uestri formam mandati sibi diligenter expressa sunt, Ecclesie  regni sui se pariturum iudicio, et que corrigenda decerneret, ipsius se consilio, laudabili quidem et in principe digne commendabili deuotione correcturum. Ab hoc uero non recedit proposito, non mentem reuocat a promisso. Sit qui sedeat, qui cognoscat et iudicet diuini reuerentia timoris, non maiestatem pre se ferens, sed ut filius obediens iudicio sistere, legitimeque parere sententie, et se legibus alligatum principem presto est in omnibus exhibere. Unde nec interdicto, nec minis, nec maledictionum aculeis ad satisfactionem urgeri necesse est diuinarum se legum examini sponte subdentem. Eius enim opera nequaquam luci se subtrahunt, nec occultari tenebris ulla ratione deposcunt. Rex namque fide Christianissimus,  in copula castimonie coniugalis honestissimus, pacis et iustitie conseruator ac dilatator incomparabiliter strenuus, hoc uotis agit, totisque in hoc feruet desideriis, ut de regno suo tollantur scandala, cum spurcitiis suis eliminentur peccata, pax totum obtineat atque iustitia, et alta securitate et quiete placida sub ipso gaudeant et refloreant uniuersa. Qui cum pacem regni sui enormi insolentium quorumdam clericorum excessu non mediocriter aliquando turbari cognosceret, clero debitam exhibens reuerentiam, eorumdem excessus ad Ecclesie iudices retulit episcopos, ut gladio gladius subueniret, et pacem, quam regebat et fouebat in populo, spiritualis potestas fundaret et solidaret in clero. Qua in re partis utriusque zelus enituit: episcoporum  in hoc stante iudicio, ut homicidium, et si quid huiusmodi est, exauctoratione sola puniretur in clerico; rege uero existimante penam hanc non condigne respondere flagitio, nec stabiliende paci bene prospici, si lector aut acolythus quemquam perimat, ut sola iam dicti ordinis amissione tutus existat. Clero itaque statuto celitus ordini deferente, domino uero rege peccatum iusto, ceu sperat, odio persequente, et pacem altius radicare intendente, sancta quedam oborta est contentio, quam excusat, ut credimus, apud Dominum simplex utriusque partis intentio. Hinc non dominationis ambitu, non opprimende ecclesiastice libertatis intuitu, sed solidande pacis affectu eo progressum  est, ut regni sui consuetudines et dignitates, regibus ante se in regno Anglie a personis ecclesiasticis obseruatas, et pacifice ac reuerenter exhibitas, dominus noster rex deduci uellet in medium, et ne super his contentiosus funis traheretur in posterum, notitie publice delegari. Adiuratis itaque per fidem, et per eam que in Deum spes est, maioribus natu episcopis, aliisque regni maioribus, retroacti temporis insinuato statu, dignitates requisite, palam prolate sunt, et summorum in regno uirorum testimoniis propalate. Hec est domini nostri regis in Ecclesiam Dei toto orbe declamata crudelitas, hec ab eo persecutio, hec operum eius peruersorum rumusculis undique diuulgata malignitas. In his tamen omnibus, si quid fuerit sue periculosum  anime, si quid ignominiosum Ecclesie continetur, id uestra monitus auctoritate ob reuerentiam Christi, ob Ecclesie sancte quam sibi matrem profitetur, honorificentiam, ob anime sue remedium, Ecclesie regni sui consilio se correcturum, deuotione sanctissima iam diu est pollicitus, et constantissime pollicetur. Et quidem pacis optatum finem nostra, Pater, ut speramus, obtinuisset iam postulatio, si non iras iam sopitas, et fere prorsus exstinctas, Patris nostri domini Cantuariensis de nouo suscitasset exacerbatio. uerum hic, de cuius patientia pacem, de cuius modestia redintegrationem gratie huc usque sperabamus, ipsum quem monitis emollire, quem meritis et mansuetudine superare debuerat, per tristes et terribiles litteras, deuotionem  Patris aut pontificis patientiam minime redolentes, cum in pacis perturbatores exercitum nuper ageret, dure satis et irreuerenter aggressus est, in ipsum excommunicationis sententiam, in regnum eius interdicti penam comminando. Cuius si sic remuneratur humilitas, quid in contumacem statuetur? Si sic estimatur obediendi prompta deuotio, in obstinatam peruersitatem quonam modo uindicabitur? Minis quoque grauibus superaddita sunt grauiora. Quosdam namque fideles et familiares domini nostri regis, primarios regni proceres, regiis specialiter assistentes secretis, in quorum manu consilia regis et negotia regni diriguntur, non citatos, non defensos, non, ut aiunt, culpe sibi conscios, non  conuictos aut confessos, excommunicationis innodauit sententia, et excommunicatos publice denuntiauit. Adiecit etiam, ut uenerabilem fratrem nostrum, dominum Saresberiensem episcopum, absentem et indefensum, non confessum aut conuictum, sacerdotali prius et episcopali suspenderit officio, quam suspensionis eius causa comprouincialium aut aliquorum etiam fuisset arbitrio comprobata. Si hic itaque iudiciorum ordo circa regem, circa regnum tam prepostere, ne dicamus inordinate, processerit, quidnam consequi posse putabimus? Dies enim mali sunt, et occasionem habentes malignandi quam plurimam, nisi ut tenor pacis et gratie, quo regnum et sacerdotium usque modo coherent, abrumpatur, et nos cum commisso nobis  clero in dispersionem abeamus exsilii, aut a uestra, quod absit! fidelitate recedentes ad schismatis malum, in abyssum iniquitatis et inobedientie prouoluamur? Compendiosissima quippe uia hec est ad omne religionis dispendium, ad cleri pariter populique subuersionem ac interitum. Unde ne apostolatus uestri tempore tam misere subuertatur Ecclesia, ne dominus rex et seruientes ei populi a uestra, quod absit! auertantur obedientia, ne totum, quod priuatorum, consilio machinatur, possit in nos domini Cantuariensis iracundia, aduersus eum et ipsius mandata, domino nostro regi aut regno eius, nobis aut commissis nobis ecclesiis grauamen aliquod importantia, ad sublimitatem uestram uoce et scripto appellauimus, et appellationis terminum  diem Ascensionis Dominice designauimus, eligentes apud uos in omne quod sanctitati uestre placuerit humiliari, quam ad sublimes animi ipsius motus, nostris non id exigentibus meritis, de die in diem tediosissime pregrauari. Conseruet incolumitatem uestram, Ecclesie sue in longa tempora profuturam, omnipotens Deus, in Christo dilecte Pater.





XLuI. Eorumdem.---Conqueruntur quod contra canonum auctoritatem post appellationem sint ab archiepiscopo Cantuariensi sententia excommunicationis alligati. Appellationi nichilominus sue terminum diem transitus B. Martini constitui precantur.

Patri suo et domino, summo pontifici ALEXANDRO, Anglicana Ecclesia, deuotum et debitum caritatis  et obedientie famulatum.

Sublimitati uestre, Pater reuerende, uenerande, gratias affectuose referimus, quod ad petitionem filii uestri deuotissimi, dominique nostri dilectissimi, illustris Anglorum regis, filios uestros carissimos, summeque nobis in ea, que ad presens est, tempestate necessarios ad ipsum curastis in longinqua transmittere: affectuque paterno eorumdem laboribus nostris parcere, et grauaminibus nostra pie grauamina subleuare. Habentes itaque mittenti gratias, missos honore debito, totaque cordium alacritate suscepimus, sperantes eorum aduentu finem malis diu iam protractis imponi: et que turbata sunt apud nos in pacis pristine serenitatem cooperante  gratia reformari. Inde est quod eis, tanquam iudicibus ad hoc a sanctitate uestra directis, nostram una cum Domino nostro rege presentiam reuerenter exhibuimus, optantes pariter et exspectantes omnia, que inter dominum nostrum regem et dominum Cantuariensem, queque inter ipsum uertuntur et nos, in eorum presentia palam fieri, et iuxta uestri formam mandati, diffinitiua eorum sententia plenissime terminari. Ipsis in modum hunc reuerentiam iudiciarie potestati debitam exhibentes astitimus, et ecce sinistro confusi nuntio, a prius concepta spe gaudii in desperationis foueam lapsi, audita satis nequiuimus admirari. Audito enim, et ipsa legatorum uestrorum confessione recognito, eos ad iudicandum causam hanc, ob quam  uenerant, potestatem omnino non habere, et quod a sanctitate uestra domino nostro regi concessum, scriptoque firmatum fuerat, id non tenere, dominus noster rex, ultra quam dici possit, ira totus incanduit, in tantum quidem, ut ad solitam erga uos animi mansuetudinem uix eum nostra etiam in commune supplicatio reuocare potuerit. Totum itaque, quod in aduentu legatorum uestrorum conceperamus gaudii, cepit illico tristitie nubilo superduci. Ad iram hanc fortius inflammandam incentiua prebebant ipsa nobilium regni colloquia, id domino regi sepius inculcantia, sibi regnoque suo nulla iam aduersus dominum Cantuariensem superesse subsidia, cum appellatio regni dudum ad uos facta iam exspirauerit, et ei legatorum uestrorum  in nullo cura subuenerit. Hinc apud regni principes tanta exorta est turbatio, ut nisi iuxta datam uobis sapientiam pericula iam nunc erumpentia prouidendo precluseritis, Christi uestem scindi miserrime de proximo doleatis. Totis enim studiis dominus in hoc Cantuariensis desudat, ut dominum nostrum regem anathemate, regnumque eius interdicti pena constringat. Potestatem, quam in edificationem, et non destructionem Ecclesie suscepisse oportuerat, sic exercet in subditos, ut omnes in regis odium, et totius regni nobilium tentet inducere, et eorum substantiis direptionem, ceruicibus gladium, aut corporibus exsilium intente studeat procurare. Crebris litteris graues eis mandatorum imponit sarcinas, quas presens ipse non digito mouere  uoluit, nedum humeris sustinere. Ad mortem nos inuitat, et sanguinis effusionem, cum ipse mortem, quam nemo sibi dignabatur aut minabatur inferre, summo studio declinauerit, et suum sanguinem illibatum conseruando eius adhuc nec guttam effundi uoluerit. Pro Christo quippe mori gloriosum est. In mortem uero et imprudenter irrumpere, Christo scimus non placere. Libertatem predicat Ecclesie, quam se Cantuariensi Ecclesie uiribus intrudendo sibi constat ademisse. Regni consuetudines frequenter improperat, quas longe aliter quam se res habeat, suis scriptis uestre celsitudini manifestat. De cetero sanctorum canonum auctoritatem erga nos non obseruat, cum appellantes ad uos post appellationem excommunicet, alios sine  citatione aut commonitione suspendat; notoria, que nec nota, nec ueritate subnixa sunt, asserat; et in hunc modum plurima, qua potest, potestate confundat. Ad hec quadraginta marcarum millia, uel amplius, ut sui asserunt, bone sue fidei commissa, domino nostro regi soluere, uel quod iustum est exhibere detrectat; et regi suo negat et domino, quod nec ethnico denegare debuerat aut publicano. Unde, ne ligent nos iam dicta grauamina, ne taciturnitate nostra, et indiscreta quadam conniuentia permittamus id fieri, unde dominum nostrum regem, et regnum eius ipsum etiam, et sequentes populos a uestra contingat obedientia prorsus auerti, aduersus suspectas nobis domini Cantuariensis  sententias, aduersus mandata eius omnia, domino nostro regi et regno eius, personis nostris, et commissis nobis ecclesiis et parochiis grauamen aliquod importantia, uestro nos per omnia committentes consilio, et protectioni subdentes, ad audientiam uestram appellauimus, et appellationi terminum diem transitus Beati Martini constituimus. uale, uale, omnino in Christo dilecte Pater.





XLuII. Cleri Normannie.---Precantur ut in causa S. Thome regi Anglorum pontifex nonnichil indulgeat.

Domino pape ALEXANDRO, episcopi et clerus Normannie, salutem et obedientiam.

Nuntios et litteras uestras dominus noster rex  Anglie tanto maiore letitia et alacritate suscepit, quanto maiorem ei benignitatis uestre gratiam promittere uidebantur. Unde petitione uestra de pace Cantuariensis archiepiscopi et suorum reditu, ecclesiasticarum personarum et optimatum regni sui consilio, pro amore uestro benignius exaudita, eum ad archiepiscopatum suum redire, ipsumque cum omni integritate, qua tenebat quando exiuit, recipere et deinceps in bona pace et securitate possidere, ad honorem siquidem Dei et Ecclesie, salua nimirum regni sui dignitate pristina, concessit. Cum igitur inter dominum regem et nuntios uestros super hoc tractatus prolixior incidisset, in uerbo utrinque complacito nouissime conuenerunt: ita scilicet ut eos qui presentes erant statim absoluerint,  et ad eos absoluendos, qui erant in Anglia, alter eorum, scilicet magister uiuianus illico transire, alter citra mare ad exsecutionem condicte pacis consenserit remanere. Postmodum reuocato consensu uerbum conseruande in futurum regie dignitatis admittere noluerunt, ea que disposita fuerant exsequi recusantes; cum archiepiscopi, episcopi, abbates, religiose persone, optimates regni, qui aderant, pro bono tante pacis multis precibus institissent, quoniam in obseruatione regie dignitatis nullatenus uidebatur nobis libertas aut dignitas ecclesiastica pregrauari. Siquidem dignitas ecclesiastica regiam prouehit potius quam adimit dignitatem, et regalis dignitas ecclesiasticam conseruare potius consueuit, quam tollere libertatem.  Etenim quasi quibusdam sibi inuicem complexibus dignitas ecclesiastica et regalis occurrunt, cum nec reges salutem sine Ecclesia, nec Ecclesia pacem sine protectione regia consequatur. Genibus itaque pietatis uestre, quanta deuotione possumus, aduoluti, suppliciter enixeque deposcimus, ne sapientia uestra quasi litterarum apices et conceptiones uerborum potius, quam rem ipsam duxerit amplectandas. Sed secundum datum uobis a Deo spiritum discretionis id agite, ne causa unius in multorum et fere innumerabilium perniciem conuertatur; quia ad bonum pacis quandoque magis proficit mansuetudo gratie quam seueritas discipline. Dominus personam uestram Ecclesie sue per tempora  multa conseruet incolumem.





XLuIII. Willelmi Antissiodorensis episcopi.---Contra [Gilbertum] Londoniensem episcopum.

ALEXANDRO pape, WILLELMUS Antissiodorensis episcopus.

Si unum patitur membrum, necesse est ut reliqua compatiantur. Et quod fomentis aut cauterio sanari non potest, abscidi expedit, quam ceteris ab eo maculam irrogari. Sit quamlibet illustre et officiosum in corpore, tamen si scandala germinat, et pestem ingerit, illud abscidi iubet Dominus et propelli. Cum ergo nobile membrum uniuersalis Ecclesie, prima Britanniarum sedes, et fidei mater in Occidente, Cantuariensis Ecclesia plurimum patiatur, et  diutius iam passa sit, eo quod filii eius parricidali scelere publice potestatis uiribus abutentes, in ipsam irruerint, necesse est ut compatiamur et nos, et cum ipsa et pro ipsa recurramus ad dispensatorem salutis, ad pastorem et episcopum animarum nostrarum. Sed quia non facile, nisi causa precognita, curatur infirmitas, purgate, si placet, causam, et Anglicana Ecclesia, Deo propitio, facile conualescet. Et quidem causa pre oculis est, cum ille Londoniensis, quem, si reminisci placet, Senonis, dum sui regis legationem gereret, furorem mente conceptum uerbis constat aperuisse, nunc perniciosissimum Ecclesie Dei totis uiribus et operum testimonio exprimat furiosum. Is enim est auctor scissure huius, sator discordie, scandali fomes, qui bellum,  quod cum Deo et archiepiscopo suo diu habuit, nunc demum retorsit in fratres et cepiscopos suos, eo quod sibi excommunicato, sicut per officiales regis urgebat, communicare noluerunt, et archiepiscopo suo debitam subtrahere obedientiam. Ecce Pater, quantus lupus hactenus in oue latuit, quam manifestus Antichristi preambulus, et preco iniquitatis, qui patrem persequitur, et matrem querit euertere. Manifestum inobedientie crimen, quod idololatrie et ariolandi flagitio conforme est, committere non ueretur, tyrannorum ministerio proscribit et perimit innocentes, pacem nescit, et scindit Ecclesie unitatem. Quid, queso, aliud faciet Antichristus? Nonne ad abolitionem tante iniquitatis sanctitatem  uestram in apostolice uirtutis robore ante faciem suam premisit Christus in spiritu et uirtute Elie? Conterat ergo, si placet, maiestas uestra tam istum, quam reliquos, quos dominus Cantuariensis ex iustis causis Satane tradidit, ut qui aliis se formam prebuit delinquendi, tam presentibus quam posteris ad gloriam Dei, et honorem uestrum, ad totius Ecclesie salutem et pacem, notum relinquat correctionis exemplum.





XLIX. Willelmi Carnotensis electi.---Pro Thoma Cantuariensi.

ALEXANDRO pape, Carnotensis electus.

Ecclesie Romane filius, sicut in matris successibus totus exsulto, sic in aduersis eius mihi caro maceratur,  et affligitur spiritus, et anime mee requies omnino denegatur. Cum enim necessitas ad obediendum apostolice sedi fideles urgeat uniuersos, me qui in Christi ministerio uestra sum creatura specialis, arctat deuotio caritatis, ut per gratiam Dei neque mors neque uita possit a sancte Romane Ecclesie, et estra fidelitate et obsequio separare. Unde et ad dominum meum fiducialiter loquar, que ad gloriam eius, et totius Ecclesie honorem pertinere certo certius est. Inter omnia regna mundi non est ex animi mei sententia regnum, quod fidem sinceriorem, caritatem feruentiorem, deuotionem uberiorem apostolice sedi semper exhibuerit, quam Francorum. Non est inter reges et principes, qui benignius exaudiat preces uestras, qui mandatis  obediat humilius, qui Ecclesiam et uiros ecclesiasticos deuotius honoret, et studiosius tueatur, Christianissimo rege nostro. Non est Ecclesia, que Romane Ecclesie fuerit utilior in omnibus angustiis suis, quam Gallicana. Supplicauerunt uobis Ecclesia, rex et regnum pro domino Cantuariensi, qui pro libertate Ecclesie et maiestatis uestre dignitate tuenda exsul et proscriptus iam quartum explet annum. Agit apud uos contra eum tyrannus, Ecclesie persecutor manifestus, hostis regni Francorum, cuius iniquitas omnibus nota est, et tamen quod dicere uerecundor, et doleo accidisse, preualuit hactenus in malitia et uanitate sua. Siquidem nuper cum ad colloquium Christianissimi regis accederet, et per comitem Flandrensem, qui illuc dominum Cantuariensem  traxerat, de pace Ecclesie reformanda sollicitaretur, litteras apostolicas in audientia episcoporum suorum, et procerum legi fecit, quibus statuebatur, ne prefatus Cantuariensis in ipsum aut terram suam sententiam ferre possit, aut aliquod grauamen alicui persone de terra sua inferre, donec redeat in gratiam eius. Quo audito Christianissimus rex confusus est, et totum regnum, omnesque filii Ecclesie doluerunt uirum iustum, pontificem reuerendum sine causa suspendi, et ab apostolica sede manasse scriptum tam perniciosum exemplo. Anno preterito, Ioannes de Oxeneford grauissimum quidem scandalum excitauit, sed illud nichil ad istud. Sententia domini regis est, quod si preces eius nolletis  audire, causa Dei non sic fuerat opprimenda, nec erant danda duriora, quibus Ecclesiam uentilaret, cornua peccatori: non erat innocens in mensa, imo inter manus regis Christianissimi iugulandus. Et quod tam regis quam nostratum omnium mentes magis exulcerat, efficaciores dicuntur fuisse iniurie et comminationes Anglorum, quam Francorum sincera fides, deuotio feruens, et iuge obsequium. Promiseratis, Pater, si reminisci placet, domino regi, toties pro domino archiepiscopo Cantuariensi supplicanti, quod ei iustitiam exhiberetis, et quod memoratum filium uestrum regem letificauerat, preceperatis ut archiepiscopo comprouinciales episcopi obedientiam exhiberent. Nunc autem, quod regem contristauit supra modum, eumdem archiepiscopum,  quem uerbis consolamini, rebus opprimitis, et qui nomine tenus honoratur, debita priuatur potestate. Placeat itaque clementie uestre cancellare manus, et permutare uices soluendo innocentem, et Ecclesie tortorem condemnatione debita uinciendo. Alioquin certum est scandalum, quod nuper emersit, et apostolice sedis denigrat honestatem, sedari non posse.





L. Eiusdem.---Pro eodem.

ALEXANDRO pape, WILLELMUS Carnotensis electus.

uigor sensuum membris omnibus manat a capite et a sancta Romana Ecclesia, que omnium fidelium est caput, incolumitas uniuersis et singulis ecclesiis procuratur. Nobile membrum eius est prima sedes Anglorum Cantuariensis Ecclesia, que prima predicationis  officio et sacramentorum dispensatione totam insulam conuertit ad fidem, ut eam tanquam matrem suam omnes alie debeant uenerari, que eas per euangelium in Christo genuit. Hanc non tam debilitare et scindere, quam subuertere nititur rex Anglorum, ut cum ea totius Ecclesie, quod absit, perimat libertatem, et auctoritatem sedis apostolice excludat a finibus suis, et solus omnia possit in orbe suo, qui sibi soli omnia concupiscit. Et nisi ipsius improba retundatur audacia, ualde timendum est, ne reges et potestates ad similem contra Dei Ecclesiam improbitatem tali prouocentur exemplo. Nam plerumque, quod puniri non audiunt, licitum opinantur. Exsulat apud nos uir bonorum omnium clarus testimonio, domino regi, ecclesiis, et optimatibus  Francorum gratus et acceptus pro sua reuerentia, dominus Cantuariensis, quia tante iniquitati se opponere ausus est, et pro libertate Ecclesie facere uerbum, et apostolice sedi in priuilegiis custodiendis seruare fidem. Causa hec, Pater sanctissime, uestra est, in uos tam presumptuosa, tam damnosa redundat iniuria. Apostolatui uestro de cohibitione tyrannidis huius debetur uictoria, per misericordiam Dei et gloria reseruatur. Nam si ille, quod Deus auertat, preualuerit, Ecclesia Anglorum periit, et Gallicana in periculo est. Exspectat deuotus filius uester Christianissimus rex Francorum, exspectant Ecclesie et optimates regni, quam opem aduersus tyrannum seuientem feretis  archiepiscopo pro iustitia exsulanti, et cexsulibus eius, quod Ecclesie laboranti, imo iam fere labenti solatium. Exspectant, inquam, sibi reputaturi factum, quidquid miserationis domino Cantuariensi et suis fuerit exhibitum: si Ioannem de Oxinefordia, qui imperatori contra Ecclesiam Dei exsecrandum prestitit sacramentum, et complices suos confuderitis. Si regis Anglorum circumuentiones examinaueritis diligentius,

Ne uos decipiant animi sub uulpe latentes,
Deo auctore, liberastis Ecclesiam. Nam quecunque idem rex agit, nostratibus et uicinis adeo suspecta sunt, ut passim dicant: Quoniam beatus qui allidit paruulos suos ad petram . Sicut uicinis notus est, utinam sine damno uestro, ne pernitiosus  noceat, totus innotescat et uobis. Supplicamus itaque quanta deuotione possumus, maiestati uestre, quatenus aures clementie uestre aperiatis ad orationes et uota populorum, et Cantuariensis Ecclesie respiciatis necessitatem, et archiepiscopi, et eorum qui sibi pro Deo et Ecclesie libertate cexsulant, miserabiles exaudiatis preces. Certum uero habeat sanctitas uestra, quod dominus rex et optimates regni Francorum eas ex uariis et iustis causis desiderant promoueri.





LI. Aegidii Ebroicensis episcopi.---Humiliter precatur ut cum rege Anglorum pontifex mitius agat.

ALEXANDRO pape, AEGIDIUS Ebroicensis episcopus.

Circa mee uocationis initia uestre debueram pedibus  maiestatis aduolui, et ibi infirmitatis mee remedia querere, ubi summi consilii angelus salutaris consilii posuit firmamentum. uerum ad hec et alia debiti nostri officia exsequenda, peccatis exigentibus, impedimur, maxime cum citra spem omnium grauiora solito apud nos et circa nos scandala oriantur. Cum enim post multos labores et totius fere Ecclesie graues molestias, et illam sollicitudinem, quam in sacrario pectoris uestri quasi crucem assiduam portabatis, ad pacem Cantuariensis archiepiscopi animum gloriosi regis Anglorum ad preces uestras, et iuxta uestri formam mandati diuina clementia inclinasset, et audita paces, omnium bonorum uoces exsultarent et corda, et ipse Cantuariensis archiepiscopus saluo, sano, honestoque  commeatu transisset in Angliam, et omnes in aduentu suo uocem iucunditatis et canticum prestolarentur letitie, uersa est in luctum cithara eorum et tantam regie serenitatis perturbationem, afflictionemque ecclesiarum, totiusque populi fere desperationem accepimus, ut non possimus grauiter non dolere. Quia domini regis offensa omnes qui sub ditione eius Domino famulantur, grauat pariter et offendit: et ipso laborante quiescere nec uolumus, nec debemus. Quia ergo semel cepi, loquar ad dominum meum, cum sim puluis et cinis. Meminerit, queso, Pater sanctissime, prudentia uestra, quod sancta animalia oculos ante et retro habentia describuntur, et ad designandam munditiam animalium,  ungule fissuram legislator non tacuit, ut in lumine multiplici ardue discretionis subtilitas, et in fissura ungule credite nobis dispensationis moderamen suauissimum designetur. Ad hec a mente uestra non excidit, quod ubi multorum strages apparet, detrahendum est seueritati in pluribus, et occisione unius persone non oportet totam domum Domini concuti tam grauiter et turbari, presertim cum rege peccante, si uiam pacis Cantuariensis agnosceret, et diligeret agnitam, plus uniuersali paci Ecclesie, plus proprie per mansuetudinem discretam consuleret, quam comminationibus coruscando, et omnem potestatis sue rigorem exercendo proficiat. De cetero, nec nouum, nec mirum est, humanum animum falli uel fallere. Ad utrumque  posuit nobis cautelam magni consilii Angelus dicens: Estote prudentes sicut serpentes, et simplices sicut columbe . Miror qua impudentie uestre sit serenitati suggestum regem Anglorum, et domini regis Anglorum et principis nostri filium professionem consecrationis sue temporis debitam non fecisse, et iuramentum de quibusdam consuetudinibus conseruandis prestitisse. In unius negatione, et affirmatione alterius pari malignitate quassatum. Dico enim uobis coram Deo in animam meam, quod professionem a predicto domino rege factam audiui in publico. De iuramento autem nec post consecrationem, nec tempore consecrationis usque in hanc diem auribus meis uel modicum uerbum insonuit. In omnibus his, Pater sancte, uigilet et  prouideat sancta discretio uestra, ut queratis et rogetis que ad pacem sunt peregrinantis Hierusalem: ne maior in Ecclesia Dei scissura fiat, et grauior, tempus est, reuerendissime Pater, ostendendi et exercendi circa carissimum filium tuum illustrem regem Anglorum apostolice uiscera caritatis, ut ei respondeat mane iustitia sua, humilisque et prompta deuotio, quam uobis et Ecclesie Romane tempore opportuno exhibuit, ut in sinum suum apostolico moderamine conuertatur.





LII---LIII. Aegidii Ebroicensis episcopi.
[Warthon, Anglia sacra, pref. ad tom. II, p. u, ex archiuo ecclesie Christi Cantuariensis. Sigilli circumferentie inscribitur: Aegidii Dei gratia Ebroicensis episcopi. In dorso autem scriptum est: Contra falsa priuilegia S. Augustini; qualiter per unum monachum falsarium S. Medardi adulterinis priuilegiis se munierunt.]


I. Quam grauis inter regem Henricum et me seruum uestre sanctitatis in initio nostri episcopatus exorta sit discordia pro reparatione libertatis Ecclesiarum Norman., que a multis retro temporibus conculcate fuerant, discretionem uestram non credimus ignorare. Illius siquidem persecutionis turbine moti, et parochie nostre fines exire compulsi, portum nonnisi in apostolice pietatis sinibus inuenire potuimus. Que et quanta nobis solatia felicis memorie B. Innocentius papa contulerit, uix mens potest concipere uel lingua proferre. Inter  que hoc unum, quia ad modernorum non credimus notitiam peruenisse, uestre discretioni, tanquam dignum memoria, presentis scripti relatione studuimus intimare. Dum B. Innocentius Remis celebraturus concilium aduenisset, me minimum seruorum Dei cum fratribus et filiis nostris ex more contigit interesse. Inter ceteros autem quos nobiscum adduximus, R. in abbatem B. Audeni, W. in abbatem Gemmeticensem electi, nec benedicti, apostolico se conspectui in abbatum ordine presentarunt. Quorum electionem, imo deiectionem dum apostolicis auribus intimarem, discreto more suo ab eis diligentius inquisiuit, si forte aliquibus priuilegiis authenticis munirentur, quorum patrocinio eorum persone uel ecclesie a metropolitani subiectione  comprobarentur immunes. Dum hec apostolica sollicitudo diligenti scrutaretur instantia, uenerabilem uirum G. Catalaunensem episcopum, quondam abbatem B. Medardi, ex diuino munere contigit adfuisse. Qui, dum B. Audeni electus circa questionem apostolicam hesitaret, nostre dubitationi finem imposuit, et illius presumptionis tumorem antique recordationis freno compescuit. Ait enim quod dum in ecclesia B. Medardi abbatis officio fungeretur, quemdam Guernonem nomine ex monachis suis, in ultimo confessionis articulo se falsarium fuisse confessum, et inter cetera que per diuersas Ecclesias figmentando conscripserat, ecclesiam B. Audeni, et ecclesiam B. Augustini de Cant. adulterinis priuilegiis sub apostolico nomine  se munisse, lamentabiliter penitendo asseruit. Quin et ob mercedem iniquitatis quedam se pretiosa ornamenta recepisse confessus est, et ad B. Medardi ecclesiam detulisse. Quo audito, B. Innocentius predictum est sciscitatus episcopum, si quod de plano interlocutus fuerat, iurisiurandi religione firmaret? Quod se facturum uir Dei religionis et ueritatis amator, proposuit. Quo audito dominus papa: »Eia, inquit, mi frater carissime, indue te ornamentis dignitatis tue, et presentibus electis sub professione canonica manum benedictionis impone;« quod ego impetrata licentia aggressus sum. Ipse, quod mirabile dictu est, uenerabilium Patrum conuentum eius aduentum exspectantium ingredi supersedit, quoad ego secum  intraturus, benedictis rite abbatibus, aduenirem. Hec, Pater sanctissime, uobis duximus exaranda, exorantes ut si predictas ecclesias contra institutiones patrias aliquid usurpare fuerit comprobatum, uos more solito et debito ecclesiis singulis suam conseruetis in omnibus equitatem.

II. uenerabili Patri ac domino carissimo ALEXANDRO, Dei gratia S. R. E. summo pontifici, Ae. eadem gratia Ebroicensis Ecclesie humilis minister seruus tue sanctitatis, obedientiam deuotam et reuerentiam.

Que in schedula scripta sunt quam uobis cum sigillo nostro Cantuariensis presentat Ecclesia, ab ore bone memorie Hugonis quondam Rothomagensis  Ecclesie archiepiscopi, patris et patrui mei, accepimus, et sigillo suo signata ad B. Thomam et Ecclesiam Cantuariensem transmisimus; ut ueritas recordationis antique eorum presumptionem compescat, qui in spiritu erroris et spiritu mendacii indebitam sibi uindicant libertatem. Priuilegia autem, que ex confessione Gaufridi Catalaunensis episcopi in presentia sancte recordationis Innocentii pape adulterina probata sunt, et predicto domino nostro archiepiscopo reddita, de mandato eiusdem domini nostri igni comburenda propriis manibus tradidimus. Conseruet Deus personam uestram Ecclesie sue per tempora longiora incolumem!





LIu. Henrici decani et capituli S. Pauli London.---Gilbertum episcopum, Romam pergentem commendant.


Postquam dominus noster archiepiscopus Cantuariensis occasionem sibi reperit de terra nostra exeundi, exinde turbata uariisque modis fluctuans Anglorum Ecclesia laboriosa sollicitudine exstitit curiosa tanquam repente destituta, et timoris onere multimodo laborauit agitata tanquam de exitu tante destitutionis dubia. Subuenit tamen omnipotentis Dei piissima benignitas, que regie in pastorem indignationis seueritatem in gregem passim euagari hucusque non permisit; etiam manus ipsius potentiam ne matrem suam, cuius piissimus est filius, ecclesiam grauaretur interim cercuit. Pre ceteris tamen sollicitior nostra fuit ecclesia,  tanquam in urbe ceteris omnibus terre nostre populosiore sita, et regiis sollicitudinibus magis exposita et speciali aliqua dignitate ceteris ecclesiis dignior habetur et superior. Cuius grauamen et onera importabilia, que magis uerbis uiuis exprimi quam litteris possunt dictari, cum iuste et non sine causa metueremus, nos una cum domino Gilberto, episcopo nostro, uobis in omnibus deuotissimo ad uestram sanctitatem quondam appellauimus, et ipsius quidem appellationis causa et tenor uestre discretioni satis innotuit: sed uestra benignitas laboribus et sumptibus ecclesie nostre per litteras ad dominum Cantuariensem missas ea uice pepercit: quarum beneficio cum nos fore in quiete, donec ira domini nostri regis efferuuisset, interim  speraremus, subito et quasi ex insperato audiuimus domino Cantuariensi habenas fuisse laxatas et rigoris archiepiscopalis exercitium cum plena potestate a uestra celsitudine restitutum, propter quod dominus et episcopus noster Gilbertus, cuius animo sollicitior sue et nostre ecclesie cura insedit, grauamen tam in personam suam quam in uniuersum Ecclesie sue gregem, licet nullius culpe conscius, iterato formidans ad uestram audientiam in facie ecclesie ante altare Beati Pauli constitutus, presentibus uiris religiosis abbate Westmonasteriense et abbate Sancti Augustini Cantuariensis, et abbate Certesie, et prioribus conuentuum et archidiaconis et clericis plurimarum ecclesiarum, decimo quinto Kal. April.  appellauit, integritatem sui status et domini nostri regis et omnium procerum et totius regni eius uestro sanctissimo examini commendans, et indemnitatem precauens. Post hanc autem appellationem, sed et ante, cum ob culpam nullam fuisset citatus hucusque nec commonitus, anathematis sententiam in ipsum et in plerosque alios a domino Cantuariensi fuisse latam plurimum obstupescimus, et grauissime dolemus. Indebitam enim penam ipsum sustinere, que ad nos tanquam ipsius filios specialius et pressius spectat, sine grandi spiritus contritione uidere non possumus: presertim cum eius apud nos conuersationem dignissime laudabilem experti fuerimus, et ipsum nichil culpe contraxisse nec aliquo modo ipsum iram domini regis in dominum  Cantuariensem uel excitasse uel fouisse indubitanter cognouimus, sed ad pacem eius et securitatem studiosissime laborasse et sepissime sua industria optimam spem inde concepisse. uestre itaque sublimitati humiliter ac affectuosissime, et pro domino et pastore nostro quem ad ecclesie nostre regimen gratie uestre serenitas transferri concessit, preces supplices porrigimus, quatenus ipsum ad uos uenientem digne suscipiatis et paterna gratia afflictionem eius et nostram subleuetis, et sicut, apostolicam decet dignitatem, remedia appellationum siue oppressis, siue ex aliqua uel leui suspicione meticulosis concessa illibata tueri et fouere dignetur uestra sanctitas. Quam cum incolumitate longa conseruet Pater misericordiarum et Deus  totius consolationis  Christus omnipotens.





Lu. Stephani Meldensis episcopi.---Pro S. Thoma exsulante.

ALEXANDRO pape, STEPHANUS Meldensis episcopus.

Licet non sit discipulus super magistrum, iudiciaque pastorum ouibus ueneranda sint, non retractanda, non tamen erit incongruum, si patri filius in causa pietatis supplicet, et bonum dominum pro bono pacis humilis seruus instanter interpellet. Nouit non solum Romana, sed et omnis catholica Ecclesia, quam iniuste dominus Cantuariensis exsulet, quam inique uapulet, de quam bono opere lapidetur; et quod dum Ecclesie uerus nititur esse  filius, hostibus Ecclesie factus est hostis publicus. Et ea causa in exsilium est depulsus, qua fuerat ab exsilio dignissime reuocandus. Nondum tamen iniquitas oppilauit os suum, nec obstructum est os loquentium iniqua, sed quasi quosdam cineres mortuos persequitur, et in capite iudicii nititur eruere oculos ueritatis, que iam in quibusdam obliquauit pedes rectitudinis. Filiali igitur deuotione et omnimodis obnixa supplicatione postulamus, ut erga dominum Cantuariensem indefessam et solidam, solitamque geratis circumspectionem. Et dum Anglorum uobis pecuniose insidiantur uersutie, papalis nichil diminuatur constantia, sed immotam et ineradicabilem seruando perseuerantiam, et domini regis, et totius Ecclesie Gallicane  uobis et conseruetis beneuolentiam et augeatis amicitiam.





LuI. Eiusdem.---Pro eodem.

ALEXANDRO pape, STEPHANUS Meldensis episcopus.

Crebrescunt, Pater, scandala temporibus nostris: sed ue illi per quem scandalum uenit!  Si enim precipitio et mola asinaria dignus est et profundo, qui unum de Christo paruulis scandalizat, quod meretur iudicium, quas in se prouocat penas, qui totam Ecclesiam Dei scandalo replet, sanctorum corda percellit, ut, si fieri posset, a fidelitate et deuotione sedis apostolice moueantur electi? Et quidem Ioannes de Oxeneford anno preterito  graui scandalo collisit Ecclesiam, qui domini Cantuariensis excommunicatos, persistentes in scelere suo, quod omnibus notum est, sine omni non dico satisfactione, sed etiam sine satisfactionis imagine fecit absolui. Et quod sine dolore et confusione non eloquor, adhuc ecclesiarum possessionibus incubant, spoliant clericos, pauperum Christi bona diripiunt, impune se tam Romane Ecclesie auctoritate, quam regis sui iniquitate tutos esse gloriantes. Ceterum, scandalum illud, licet maximum fuerit, iocus erat pre his que regis Anglie nuntii nuper attulerunt, et quod omnium fidelium uestrorum corda magis exulcerat, in colloquio regum nouissimo publicata sunt. Lecte enim sunt littere, quibus dominus Cantuariensis, uir litterarum  eruditione et morum honestate, sed magis pro causa domini et libertate Ecclesie, cuius assertor est, uenerandus, potestate debita cercendi subditos priuatus est, donec redeat in gratiam regis illius, cui gratus esse non poterit, nisi Deo ingratus sit, et infidelis apostolice sedi, et toti perniciosus Ecclesie. Confusus est Christianissimus rex in uerbo isto, stupuit Ecclesia Gallicana, principes doluerunt, quod tantum preualuit apud uos manifestus hostis regni Francorum, uniuersalis Ecclesie persecutor, incentor schismatis quoad potuit, et fautor hereticorum. Sed nunc, auctore Deo, in eo calculo constitutus est, ut licet minari audeat, in hac parte non possit nocere. Nam qui terret, plus ipse timet, et, Deo propitiante, promptior est ad  fugam, quam ut hostem audeat exspectare. Nusquam enim tutus est, et non tam extraneos quam domesticos ueretur hostes. Dominus noster rex quantum motus sit, quod tantum acquieuistis Ecclesie persecutori et hosti suo, non facile dixerim, ne referenti uestra sanctitas indignetur, sed certum est hoc scandalum sedari non posse, nisi citam adhibueritis medicinam. Nec desunt qui suadeant, ut de cetero non desistat pro reuerentia uestra suam et regni procurare utilitatem, contrahendo cum his qui oderunt nomen uestrum. Placeat itaque maiestati uestre in consolationem domini Cantuariensis, imo in subleuationem Ecclesie mitigare animum eius, et Ecclesiam Gallicam a tanto scandalo  liberare. Quod utique fieri posse non arbitror, nisi absoluatur innocens, et impius uinciatur, cuius potestatem iam coarctauit Altissimus, ut de cetero non oporteat uereri minas eius. uerendum est ne alii principes in destitutione Ecclesie hoc exemplo similia presumant, et quoties a Christi sacerdotibus corripiuntur, ora eorum nitantur occludere, et ministerii detrahere potestatem. ualeat semper et uigeat sanctitas uestra.





LuII. Eiusdem.---De lamentabili cede S. Thome.

Domino pape, episcopus Meldensis.

Licet presentis negotii magnitudo, Pater sancte, uerborum prolixitatem exigit, tamen ex multorum relatione et ex scriptis magnorum uirorum quamplurium  ad uos missis, pretiosam in conspectu Domini, noui, ut credimus, martyris archiepiscopi mortem tam plenis innotuisse, non ambigimus. Super hoc ipso uerbo abbreuiatum uobis duximus faciendum. Pretermittentes igitur de morte illius tanti uiri lacrymabilem narrationem, qualiter in crastino innocentium infra actum innocentium inter templum et altare a ministris Herodiane crudelitatis, ex precepto regis sui se in sanguine eius grassari coram omni populo protestantibus, ad solas preces, maxima urgente necessitate conuertimur. uestram itaque paternitatem, sicut decet, altius moueat sanguis alterius Abel, ab iniquissimo Cain iniuste effusus, qui de transmarinis regionibus ad uos clamare non cessat. Moueat uos etiam totius  Ecclesie communis dolor, et conquestio miserabilis, et periculum imminens! Moueat uos regni Francorum subita perturbatio, et super hec omnia amor Dei et zelus iustitie, quo in tanto sceleris auctore non minimum exardescere debetis! uestre igitur sanctitati, quanto possumus cordis affectu, supplicamus, ut sententiam, a domino Senonensi consilio prouincialium episcoporum et quorumdam abbatum, necnon etiam quamplurimum prudentium et religiosorum clericorum in terram eius cismarinam iuxta mandatum uestrum promulgatam, ratam habeatis et firmiter obseruari precipiatis: et quod ab ipso fieri non potuit, uos cui plenitudo potestatis collata est, supplere non differatis, et ut tyrannus ille talia non exerceat sine damnatione, et nouus  martyr non fraudetur debita exaltatione, ipsum et totam terram eius transmarinam ecclesiastice censure potenter subiiciatis. Seniores etiam populi a quibus egressa est iniquitas, episcopos scilicet pridem ex parte damnatos, nullo modo pretermittatis; uigilantes ne spiritus mendacii et humilitas palliata, seu etiam friuolarum terror minarum, et falsa periculi maioris interpretatio in tramite iustitie prudentiam uestram aliquatenus faciat declinare. ualeat sanctitas uestra!





LuIII. Milonis Morinorum episcopi.---Contra Gilbertum Londoniensem episcopum.

Sanctissimo domino et Patri carissimo ALEXANDRO,  Dei gratia summo pontifici, MILO Morinorum episcopus, salutem et deuotam in omnibus obedientiam.

Impudentie mater ambitio, quam ceca sit, ex eo conspicuum est, quod se pari temeritate audendis et non audendis immergit, et concupiscentie stimulis agitata per fas et nefas ruit in preceps. Huius impulsus furore Londoniensis episcopus matrem suam sanctam Cantuariensem Ecclesiam, cui fidem et obedientiam ex prestita professione debet, querit euertere, et archiepiscopatus honorem Ecclesie Londoniensi, cui presidet, se acquisiturum gloriatur. Sufficere debuerat ei, quod patrem suum dominum Cantuariensem, ob confessionem ueritatis, et tuitionem libertatis ecclesiastice, et priuilegiorum  sedis apostolice defensionem, iam quinquennio proscribi fecit, et quod indubitanter peremptorium est, regis et officialium suorum animos in persecutionem Ecclesie excitauit, et mandato uestro inobediens clericorum, qui pro iustitia spoliati sunt, adhuc detinet bona. Nam si in fraudem spoliatorum dolo desiit possidere, aut quod magis credimus, fingit se aliis cessisse possessionem, nichilominus damnandus est, presertim cum ante receperit tam uestras quam archiepiscopi sui litteras, quibus precipiebatur in periculo ordinis sui, et sub anathemate restituere clericis ablata que tenebat, et alios qui bona eorumdem mandato regis occupauerant, ad restitutionem faciendam seueritate ecclesiastica perurgere. Sed quia nimis alta  mente repositum manet, quod eum Cantuariensis Ecclesia, prout ambierat, non elegit, et hactenus prosperatus est in iniquitatibus suis, et quod male libuit, impune commisit, sicut opera eius uidentur attestari, nichil ei satis erit, nisi uirum innocentem et iustum, et patrem suum, et iam sepius confessorem, de terra prorsus auellat. Nuper in solemni conuentu per officiales regis elaborauit, ut fratres et cepiscopos suos sibi communicare compelleret, et domino Cantuariensi debitam subtrahere obedientiam. Ceterum, Deo inspirante, qui precipui erant, in conflatorio eius probati sunt, et ei in faciem resistentes, Deo ante conspectum suum proposito, hinc indignationem regis, quam ille concitat et minatur, inde consolationem exspectant a Deo.  Conterminales sumus Anglorum, et nostrorum et illorum interueniente frequenti commercio, nos facile latere non potest, quod tam solemniter ab illis geritur. Diu lupum texit in pellibus agninis, et fallacia habitus et gestus simulata religione derisit Ecclesiam. Quid ergo superest, Pater optime, qui totius Ecclesie salutem cooperante Domino dispensatis, nisi ut audito sapientissimi Salomonis consilio, iam a Christi corpore separatum eiiciatis derisorem, et exibit cum eo iurgium? Nam totius huius schismatis auctor est et incentor, et quasi per se non satis insaniat, instigat regem. Supplicamus itaque maiestatis uestre pedibus prouoluti, ut Cantuariensi Ecclesie feratis opem, et tam prefatum  episcopum quam alios, quos archiepiscopus iusto anathemate perculit, sic conteratis, ut posteris, qui audituri sunt tanta peccatis nostris exigentibus fuisse presumpta, gaudeant a uobis eadem seueritate uindicte fortiter, ut a successore Petri decet et Christi uicario, fuisse restincta. Nam glorie uestre, quam Deus perpetuet, titulos plurimum illustrabit, si tam iuste ultionis in reprobos condignum relinquatis exemplum. ualeat semper sanctitas uestra.





LIX. Bernardi Niuernensis episcopi.---Precatur ut in causa S. Thome Cantuariensis regi Anglorum nonnichil indulgeat.

ALEXANDRO pape, BERNARDUS Niuernensis episcopus.

 Post nuntiorum uestrorum a domino rege discessum, ad curiam citati uenimus, ibique ex certa relatione archiepiscoporum, episcoporum et aliorum terre sue, qui ob hoc conuenerant, magnatum accepimus, quod idem dominus rex nuntios uestros et litteras debita ueneratione susceperat; quippe qui ei promptam benignitatis uestre gratiam promittere uidebantur. Propositis siquidem ab eis petitionibus uestris de consilio predictorum optimatum suorum prefatum regem benigne respondisse asserebant, quod pro amore et honore uestro archiepiscopum Cantuariensem ad archiepiscopatum suum redire, et omnia que tenebat quando exiuit, cum integritate recipere, salua nimirum  pristina dignitate regni sui, concedat, et deinceps bene et in pace possidere ad honorem Dei. Asserebant etiam quod cum inter dominum regem et predictos nuntios uestros super hoc tractatus prolixior haberetur, tandem utrinque complacuit, ut eos qui presentes aderant, statim absoluerent; et ad illos, qui in Anglia erant absoluendos alter eorum, uidelicet magister uiuianus, illico transiret, alter ad condicte pacis exsecutionem remaneret. Postmodum uero reuocato, quem prebuerant, consensu uerbum conseruande imposterum regie dignitatis admittere noluerunt, ea que utiliter et prouide ordinata fuerant exsequi recusantes, tanquam in hoc uerbo aliquid ecclesiastice dignitati derogaretur, cum omnibus sanis et recte intelligentibus  uideatur, quod dignitas regia ecclesiasticam prouehat potius quam minuat dignitatem, sicut uersa uice ecclesiastica libertas regiam adornat et ueneratur maiestatem. Est enim in his duabus rebus firmissimus amicitiarum nodus, et amica connexio, cum et regiam excellentiam dignitas ecclesiastica prouehat, et pacem ecclesiasticam regia conseruet auctoritas. Nos itaque paternitatis uestre genibus aduoluti, quanta possumus supplicatione, pietatem uestram exoramus, ne in tanto rerum discrimine litterarum apices, et uerborum conceptiones potius quam ipsam amplecti uelitis ueritatem, sed iuxta datum uobis a Deo discretionis et consilii spiritum dormitet aliquantulum apud uos  seueritas discipline, ut magis proficiat benignitas et mansuetudo gratie: et cause unius, sicut pium patrem decet, multorum aut certe innumerabilium discrimen et periculum preferatis.





LX. Baldwini Nouiomensis episcopi.---Contra Gilbertum Londoniensem episcopum.

ALEXANDRO pape, BALDWINUS Nouiomensis episcopus.

Ferreum pectus est aut lapideum, quod ad labores et erumnas sancte Cantuariensis Ecclesie non anxiatur. Et inhumanos habet oculos, qui in tantis Ecclesie lacrymis potest a lacrymis abstinere. »Omnibus illa bonis flebilis« est, sed nulli aut paucis in regno Francorum flebilior esse debet quam mihi,  qui et gloriam eius uidi, et beneficia sensi, et familiarius agnoui deuotionem quam sancte Ecclesie Romane semper exhibuit. Semper enim, quod alias nusquam auditur aut raro, habuit Cantuaria episcopos confessores et qui aut martyrio coronati sunt pro fide Christi, aut exsules et proscripti sunt pro iustitia et libertate Ecclesie. Et quidem ille, qui nunc ei preest, implet mensuram patrum suorum: et pro honore Dei, sicut iam utrique regno ex ipsius persecutoris sui publica confessione innotuit, iam quinquenne exsilium proscriptus agit. uerum decessores sui, sicut legitur in historiis, aut uiuentium tenetur memoria, soli in propriis personis exsilium, aut proscriptionis iniuriam pertulerunt. Hic autem cum tota domo, cognatis omnibus, familiaribus et  amicis, tanto acerbiori dolore relegatus est, quanto iniquius, et maioris crudelitatis grauamina erant, que a tortoribus Ecclesie perferebat. Sed longe grauiora sunt, que nunc a fratribus et domesticis sustinet. Horum signifer est Londoniensis ille, qui diu uulpem ementita oue subornans, latenter in manibus ferebat ignem et gladium, quibus regis et officialium suorum animos succenderet aduersus Ecclesiam, et manus armaret. Et quia eum Cantuariensis Ecclesia sibi in pontificem non elegit, ceca ductus ambitione, quasi uersus in furorem, minatur se regis uiribus facturum, ut archiepiscopalis cathedra Londoniam transferatur. Cepiscopi sui, ab officialibus regis nuper commoniti, et quatenus potuit fere compulsi, ut ei communicarent, et Cantuariensi  archiepiscopo subtraherent obedientiam, eum ratione iuris, ut oportuit, confuderunt, non consentientes ulterius consilio et machinationibus eius, quoniam exspectant et ipsi regnum Dei, et interim consolationem ab apostolica sede. Placeat itaque sanctitati uestre tam prefatum episcopum, auctorem scilicet et incentorem schismatis huius, quam reliquos ecclesie malefactores, quos dominus Cantuariensis exigentibus culpis anathematis uinculo innodauit, tanta seueritate conterere, ut alii eorum exemplo territi non audeant similia attentare.





LXI. Eiusdem et Mauricii Parisiensis episcopi.---Quod post indictum archiepiscopo Cantuariensi apud Pontisaram colloquium, rex Anglorum, omisso in contumeliam domini Cantuariensis quod indixerat colloquio, Angliam festinanter repetierit.


ALEXANDRO pape, BERNARDUS Nouiomensis et MAURICIUS Parisiensis episcopi.

Nos sanctitati uestre pro Ecclesia Anglicana, et uenerabili uiro Cantuariensi archiepiscopo preces sepius porrexisse meminimus, nec poterit, Deo propitio, nostra instantia cohiberi, donec ei misericordiam impendatis, et apostolice maiestatis dextera malitiam reprimatis eorum, qui Christum in illo conantur exstinguere, et totius Ecclesie perimere libertatem. Grauia quidem sunt et multa damna, que diu fortiterque sustinuit; atroces nimis et sine exemplo in se et suis patienter excepit iniurias, sed  diuina cooperante gratia, ad magnum iam Ecclesie profectum, ut indubitanter credimus, peruenerunt. Nam apud illum Anglorum regem, cui non satis est indebita seruitute torquere subiectos, gratis affligere innocentes, contrahentes decipere, uicinis insidiari, fraudare dominos, nisi contra fas et iura conculcet Ecclesiam, iam de consuetudinibus et dignitatibus nec mentio est, hoc eo petente duntaxat, ut ei faciat prefatus. Cantuariensis quod archiepiscopus regi debet, et ipse uicissim illi, quod rex debet archiepiscopo. Nuper autem ad hanc eius pollicitationem spe reconciliationis pleniori suscepta, idem Cantuariensis in omni humilitate et deuotione usque ad Pontisaram accessit, confidens se regis colloquium habiturum, sicut uenerabiles uiri, dominus  Rothomagensis, et episcopus Sagiensis promiserant per litteras suas, et preter hos Cisterciensis abbas, et frater Gaufredus Autisiodorensis, quos prefatus rex Senonas ad sepedictum archiepiscopum miserat, ut hoc colloquium procurarent. Sed idem rex in reditu nuntiorum suorum, scilicet magistri Ricardi Barre, et Radulphi Landauiensis archidiaconi, redeuntium a sanctitate uestra, more suo resiliit a pactis, dicens se cum festinatione iturum in Angliam, ut filium suum in lesionem et iniuriam Cantuariensis Ecclesie, per manum domini Eboracensis, uel alterius episcopi faceret coronari. Et sicut apud nostrates celebre est, prefati nuntii eius gloriati sunt se et hanc noui regis coronationem obtinuisse a uobis, et absolutionem eorum,  quos dominus Cantuariensis pro merito anathemate condemnauit. Rediit itaque infecto negotio toties memoratus Cantuariensis, condolente sibi Christianissimo rege, et regno compatiente, mirantibus cunctis, si etiam nunc in tam conspicua causa circumueniri potuerit apostolica sedes. Quis enim, et pro qua causa condemnabitur, si tanta et tam euidens Christi iniuria, et ecclesie lesio, et contemptus, ab illo rege non requiruntur? Quis innocens de manu calumniatoris liberabitur, si non subuenitur domino Cantuariensi et cexsulibus suis? Hec enim que nuntii eius iactitant euacuasse, ad cercitionem hominis, aut potius iniquitatis uidebantur esse precipua. Et iam in pena aliorum didicerat, quid aduersus  malitiam potestatum ualeat ecclesiasticus uigor. Pax Ecclesie credebatur adesse pre foribus, ipseque rex ferocitate seposita eam in ueritate ad honorem Dei expetere etiam a familiarissimis putabatur. Sed si hec ei etiam post iniuriam, quam uobis in imitatore beati Petri, et uestro domino Gratiano, et aliis nuntiis intulit, indulta sunt, idem est ac si omnis uia pacis et spes Ecclesie prerupta sit Anglicane. Sed absit hoc a sanctitate uestri pontificatus, ut tam patens iniuria Christi confessoribus irrogetur, et pernicioso exemplo tyrannorum aduersus Ecclesiam armetur et roboretur iniquitas. Sperabatur enim ab omnibus, quod uestram non posset ulterius circumuenire prudentiam, aut illudere sanctitati, aut iuste seueritatis manus euadere. Ecclesie  miseria, et innocentium infinita afflictio, quam uidemus, nos uerba protendere cegerunt. Sed summa desiderii nostri est et totius Ecclesie Gallicane, ut tantum scandalum celeri subuentione de medio tollatis, et prefatum regem his, que Christiano regi competunt, faciatis esse contentum, et Regi regum sua priuilegia illibata relinquere.





LXII. Mauricii Parisiensis episcopi.---Pro S. Thoma Cantuariensi.

Sanctissimo Patri et domino ALEXANDRO, Dei gratia summo pontifici, et uniuersali pape, MAURICIUS eadem gratia Parisiensis Ecclesie humilis minister, obedientie, seruitutis et deuotionis plenitudinem.

Nouerit celsitudo uestra, serenissime Pater, quod  nuper prope Parisios de pace inter regem Anglie et dominum Cantuariensem reformanda tractatum est. Et sicut magistrum uiuianum confitentem audiui, rex Anglie in hunc modum pacem concessit, scilicet quod iuxta mandatum et consilium uestrum pro amore Dei, et uestri, et honore sancte Ecclesie, dominum Cantuariensem in gratiam suam reciperet, et omnibus qui pro eo exsulabant, pacem et plenam de se et suis securitatem concederet, et ipsi Ecclesiam Cantuariensem in ea plenitudine et libertate, in qua eam melius habuerat postquam factus est archiepiscopus, redderet, possessiones etiam omnes quas habuit, ita libere et quiete, et honorifice tenendas, sicut Ecclesia et ipse liberius et honorificentius, postquam promotus est in archiepiscopum, tenuerat,  ipsi et suis similiter resignaret. Et omnes ecclesias et prebendas ad archiepiscopatum pertinentes, que postquam de terra exiuit uacauerunt, ut de his sicut de suis ad libitum suum faceret, similiter habere permitteret. Hec quidem omnia concessit. uerumtamen in osculum pacis ipsum nullatenus recipere uoluit. Quod quia multis prudentibus qui aderant suspectum uidebatur, nec eo modo dominum Cantuariensem in plenariam regis Anglie gratiam redire, uel pacis integritatem obtinere posse intelligebant, pax imperfecta remansit. Preterea requirebat dominus Cantuariensis partem ablatorum sibi restitui, alteram uero partem in sustentationem dimitti, donec uestrum super hoc religiosorum uirorum  haberet consilium. Inconueniens enim, et sibi ualde damnosum, et perniciosum sancte Ecclesie exemplum uideretur, si ipse omnia ablata, sicut rex Anglie postulabat, penitus remitteret, cum per eius absentiam edificia Cantuariensis Ecclesie diruta essent, et ad possessiones dissipatas tenue haberet refugium et ipse grauissimo alieni eris debito astrictus teneretur. Sanctitati igitur uestre, quam pro Ecclesia Cantuariensi frequentius rogaui, flexis genibus et tota animi deuotione supplico, ut filie uestre iam diu periclitantis miserias misericorditer attendentes, ipsius honori et utilitati consulendo, et honeste compositioni intendendo, eum ab exsilio instanter reuocare paterno affectu uigiletis. uidetur autem quod dominus Cantuariensis  non minus possit uel debeat a rege Anglie exigere, presertim cum dominus rex palam dixerit, eidem Cantuariensi plenarie gratiam minime restitui, nec se aliquo modo huic compositioni interesse, nisi osculo pacis firmaretur.





LXIII. Eiusdem.---Contra Gilbertum Londoniensem episcopum.

ALEXANDRO pape, MAURICIUS Parisiensis episcopus.

Parit et alit culpas licentia delinquendi, et in augmenta facinorum prosilitur, dum secura impunitate peccatur. Latuit aliquandiu Londoniensis ille episcopus, ne dicam lupus Antichristi preambulus, in  pellibus agninis. Et quia in prima depopulatione ouilis Christi cum principe suo, cuius uiribus abusus est, non est eius repressa malitia, nunc impatiens discipline unitatem Ecclesie Anglicane scindere machinatur. Ex quo enim, culpis exigentibus, Satane traditus est in interitum carnis, discordias seminauit, sparsit scandala, scissuras et seditiones machinatus est, et patenter exercuit opera, que solutus Satanas uideri debeat exercere Conatus est per officiales regis episcopos inducere ut ei communicarent, et domino Cantuariensi, qui etate nostra in partibus occidentalibus se confessorem ueritatis et uirtutis exemplar proposuit, obedientiam subtraherent. Sed ei, Deo inspirante, precipui eorum in faciem restiterunt, eo quod erat reprehensibilis.  In tantam ergo prosiliit impudentiam, ut publice diceret se Cantuariensi Ecclesie obedientiam non debere, eo quod postquam ad Ecclesiam Londoniensem translatus est, nullam ei de exhibenda obedientia fecit professionem. Ausus est etiam gloriari quod archiepiscopalem cathedram Londoniam transferri faciet, ut ciuitas, quam ante tempus beati Gregorii Anglorum apostoli archiflaminem dicit habuisse, eadem nunc archiepiscopum habeat temporibus Christianis. Qui talia, Pater sanctissime, facit et loquitur, nonne merito creditur insanire? Utique non est hic homo a Deo qui obedientiam non custodit, qui fidem nescit, qui schismatis auctor est et incentor. Placeat itaque maiestati uestre, quam  in longa tempora conseruet Deus, domino Cantuariensi, quem constat pro iustitia et pro libertate Ecclesie, pro tuendis apostolice sedis priuilegiis iam quinquenne exsilium fortiter et alacriter sustinere, opem ferre, et tam prefatum Londoniensem, quam alios Ecclesie malefactores, quos, ut, meruerant, serius tamen anathemate perculit, allidere et conterere ad apostolicam petram, iuxta quam absorpti sunt auctores eorum. Alioquin timendum est, ne si, quod absit! tantum scelus remaneat impunitum, citius et Anglicane et Gallicane Ecclesie perniciem et religionis ruinam operetur.





LXIu. Matthei Trecensis episcopi.---Pro S. Thoma Cantuariensi.


ALEXANDRO pape, MATTHAEUS Trecensis episcopus.

Apud dominum meum fiducialius ago, recolens quanta dignatione tanta maiestas meam semper dilexerit, honorauerit et extulerit paruitatem. Et quidem gradui, quem habebam, multum accessit honoris, sed multo plus oneris, ut ex necessitate deficiant humeri mei, nisi Dominus supposuerit manum suam, et clementia uestra adiiciat gratiam. Nam si prouidentia uestra dignetur circumspectionis sue oculos in partes nostras dirigere, multis bonis magna uidebit adesse tormenta, et pluribus grauiora instare certamina. Que cum episcopus corrigere nequeam, et pro suscepto officio diuini iudicii metu non audeam dissimulare, me quisquis in  arcto constitutum ambigit, conditionis mee prorsus ignarus est. Ceterum, spes mea in Deo et uobis est, ad quem tam meas quam amicorum angustias, presertim pro confessione ueritatis et iustitia laborantium, censeo referendas. Horum unus et auxilio uestro dignissimus est dominus Cantuariensis, qui pro honore Dei iam quinquenne apud nos exsilium in patientia multa proscriptus peragit. Periclitatus est hactenus seuitia tyrannorum et delatorum insidiis, sed nunc grauius periclitatur a falsis fratribus. Quorum primus est ille Londoniensis, qui sub episcopi nomine, sicut ex litteris domini Senonensis plenius innotescet, parricidam exprimit furiosum. Placeat itaque sanctitati uestre, cuius incolumitatem propitius Ecclesie sue perpetuare dignetur Dominus,  tam prefatum episcopum quam alios, quos dominus Cantuariensis exigentibus meritis anathemate condemnauit, tanta seueritate conteri, ut a similium ausu reliqui terreantur exemplo uindicte.





LXu. A. Certesiensis.---Pro Gilberto Londoniensi episcopo.

uenerando et carissimo Patri suo et domino ALEXANDRO Dei gratia summo pontifici et uniuersali pape, frater A. indignus Certesiensis minister, sincere dilectionis reuerentiam ac debitam cum omnibus fidelibus obedientiam.

uestre maiestati, carissime Pater et domine, pro domino Londoniensi episcopo humiliter supplicamus,  ut eum ad uos uenientem amore Dei et paterne uestre intuitu benigne suscipiatis atque benignius in negotiis exaudiatis. Inde securius etiam clementiam uestram pro eo exoramus; quia illum a multis retro temporibus sapientem, honestum, discretum ac religiosum uirum esse cognouimus, quem Deus sua gratia tot et tantis uirtutibus decorauit, ut in toto regno Anglico una de honestioribus personis credatur esse et sit: utpote cuius exemplo atque conuersatione multi a prauis iniquitatibus suis temperentur et ad honestatem inuitentur. Inuidit tamen eius bonis actibus inimicus et cum inimico multi eius inimici sunt, male de eo interpretantes, et uestris circumscriptis ruribus falsa pro  uero suggerentes, non uerentes quadam presumptione ueritatis aures falsis suggestionibus circumuenire. Dicunt enim ueritatis inimici, sicut audiuimus, eum fuisse causam atque exordium totius commotionis atque discordie que fuit inter dominum Cantuariensem et Anglorum regem, quod quam falsissimum sit et ab omni ueritate alienum nouerunt illi et nos cum illis qui eorum colloquiis frequentes interfuimus. In ueritate, domine, atque testificari possumus quod uidimus et audiuimus, quia dominus Londoniensis modis omnibus quibus potuit opportune inopportune elaborauit ut pax et concordia inter dominum Cantuariensem et Anglorum regem reformaretur. Et si non est consecutus quod desiderauit, non minus laudandus est, quia  quod debuit fecit. Non enim cor regis fuit in manu eius sed in manu Dei, ut possit inclinare illud quo uellet. Aperiat ergo oculos misericordie sue dominus et carissimus Pater noster, et paruitatis nostre preces una cum aliis pro domino Londoniensi suscipiat, ut eum in pace ecclesie sue restituat. Credimus et pro certo credimus, quia per eum magna pax in tota Anglia reformabitur, si cum gratia uestra ad propria fuerit reuersus. Deus saluet et custodiat carissimum Patrem nostrum sanum et incolumem ecclesie sue. uale.





LXuI. Rotrodi Rothomagensis archiepiscopi.---Eiusdem argumenti ac epistola 61.

ALEXANDRO pape, ROTRODUS Rothomagensis archiepiscopus.

 Euocati a domino nostro rege cum uenissemus ad curiam, et cum uestris legatis iam aliquantulum processum esset super mandatis uestris, ex ueracissimo archiepiscoporum et episcoporum relatu, qui ad hoc uenerant, et quibus nimirum credimus, sicut nobis, auditu comperimus quod nuntios et litteras uestras dominus rex Anglorum tanto maiore letitia et alacritate susceperit, quanto maiorem ei benignitatis uestre gratiam promittere uidebantur. Unde petitione uestra de pace Cantuariensis archiepiscopi, et suorum reditu, consilio archiepiscoporum, episcoporum, abbatum, et religiosarum personarum, et optimatum regni sui, pro amore uestro benignius exaudita, eum ad archiepiscopatum  suum redire, ipsumque cum omni integritate, quo tenebat quando exiuit, recipere, et deinceps bene et in pace possidere ad honorem Dei, salua nimirum regni sui pristina dignitate, concessit. Cum igitur inter dominum regem et nuntios uestros super hoc tractatus prolixior incidisset, in uerbo utrinque complacito nouissime conuenerunt, ita scilicet ut eos, qui presentes aderant, statim absoluerint, et ad eos, qui erant in Anglia, absoluendos alter eorum, uidelicet Magister uiuianus, illico transire, alter citra mare ad exsecutionem condicte pacis consenserint remanere. Postmodum uero reuocato consensu uerbum, quod iam susceperant, conseruande in futurum regie  dignitatis, admittere noluerunt, ea que iam salubriter quidem disposita fuerant exsequi recusantes. Ego itaque cum prefatis non contemnende auctoritatis personis, que aderant, pro bono tanto pacis missus omni uigilantia et sollicitudine institi, ut sicut dictum fuerat, preposito honore Dei, et regni stante antiqua dignitate, ut dignum est, nuntii uestri uerbum optimum, et omni acceptione dignum regie dignitatis cum gaudio susciperent, ne tantum bonum remaneret. Et cum nostra persuasione multum laboratum esset, et nichil elaboratum, doluimus plurimum, presertim cum constet nobis pro certo quod in obseruatione regie dignitatis libertas aut dignitas ecclesiastica nullatenus pregrauetur. Siquidem dignitas ecclesiastica regiam  prouehit potius, quam adimit dignitatem, et regalis dignitas ecclesiasticam potius conseruare, quam tollere consueuit libertatem: etenim quasi quibusdam sibi inuicem complexibus dignitas ecclesiastica et regalis occurrunt, cum nec reges salutem sine Ecclesia, nec Ecclesia pacem sine protectione regia consequatur. Genibus itaque prouoluti pietatis uestre, quanta possumus deuotione, sanctitatem uestram exoramus, ne sapientia uestra quasi litterarum apices et conceptiones uerborum potius, quam rem ipsam duxerit amplectendas, sed secundum a Deo datum uobis spiritum discretionis id agite, ne causa unius in multorum et fere innumerabilium perniciem conuertatur. Quia ad bonum pacis quandoque magis proficit mansuetudo gratie,  quam seueritas discipline.





LXuII. Willelmi Senonensis archiepiscopi.---Precatur ut ratam habeat excommunicationis sententiam contra Londoniensem et Saresberiensem episcopos ab archiepiscopo Cantuariensi latam.

ALEXANDRO pape, WILLELMUS Senonensis archiepiscopus.

Adhuc, Pater, pietati uestre pro uenerabili uiro domino Cantuariensi, imo potius pro Ecclesia et causa Dei, pro qua animam suam exposuit, cogimur supplicare, ut cum eo pro tuenda Ecclesie libertate et sedis apostolice priuilegiis beati Petri gladium potenter exeratis. Iam enim, si placet, tempus est  miserendi eius, et animaduertendi in illos, qui iam per orbem coruscante Euangelii ueritate, tempore apostolatus uestri laborant confessoribus Christi excutere diuini honoris mentionem. Ipse autem, ut animam suam liberet coram Deo, et sui partes officii fideliter exsequatur, licet adhuc erroris capiti parcendum duxerit, exspectans ut in pena membrorum erudiatur ad penitentiam, incentores schismatis episcopum Londoniensem, Saresberiensem, et Randulphum de Broc cum aliis, quorum nomina uobis expressa sunt, anathematis uinculo innodauit. Orat deuotus filius uester christianissimus rex Francie, sicut ex litteris eius potestis aduertere, ut quod archiepiscopus in condemnationem temeritatis et malitie egit, approbetis. Et nos, quanta possumus  deuotione supplicamus, ut etiam auxilium apostolice maiestatis adiiciatis, quia spes est quod Ecclesia facile liberabitur, si seueritas uestra compresserit et perdomuerit istos. Alioquin timemus, ne prefatus filius uester dominus rex, et totum regnum Francie non minori scandalo afficiatur, quam fuerit illud, quod Ioannes de Oxeneford excitauit in reditu suo.





LXuIII. Eiusdem.---Contra Gilbertum Londoniensem episcopum.

ALEXANDRO pape, WILLELMUS Senonensis archiepiscopus.

Scelerum mater impunitas, fecunda criminibus, scidit Anglicane Ecclesie unitatem, et Gallicanam amarissimo repleuit scandalo. Tantorum caput,  causa, fomesque malorum est episcopus ille Londoniensis, qui nunc tandem de dracone conuersus in leonem, nequitiam, quam ab ambitione conceperat, patenter exercet, ex quo culpis exigentibus, sero tamen, Satane traditus est in interitum carnis. Cum enim auctor schismatis fuerit et incentor, et in insidiis ageret, ut proscriberet et occideret innocentes, nunc palam loquitur, et prouerbium nullum dicit. Sed matrem suam Cantuariensem Ecclesiam, cui ad obedientiam exhibendam ex professione astrictus est, regis sui uiribus querit euertere, glorians quod cathedram archiepiscopalem Londoniam transferri faciet. Restiterunt ei nuper in faciem laudabiliter fratres sui, quos per officiales regis impudenter urgebat ut ei communicarent, et archiepiscopo  suo debitam subtraherent obedientiam. Nonne manifestus Antichristi preambulus est, qui tam patenter scindere nititur Ecclesie unitatem, seminat inter fratres discordiam, scandala multiplicat, Ecclesiam torquet, et tyrannorum manibus proscribit et interficit innocentes? Si unitas de catholica tollatur Ecclesia, quis aut quid prohibet hereses pullulare? Quis erit unitati locus, si non uirtus obedientie membra Christi conglutinet, et caritas ad alterutrum consolidet in fide et ueritate? Ergo, Pater optime, quoniam comprehensus est in operibus manuum suarum, et toxicati fructus, quos facit arbor infelix, securim Petri prouocant, hanc ei, si placet, misericordiam faciatis; ut contrita malitia  eius, et episcopi deleto titulo, quoniam bestie characterem portat, de cetero nocere non possit, sed monachum, quem ueste pollicitus est, cogatur moribus exhibere. Satis et ultra sustinuit dominus Cantuariensis, cui nisi in brachio uirtutis apostolice pacem et securitatem reformari feceritis, et satisfieri de ablatis, timendum est ne Ecclesia iacturam irreparabilem cito contrahat, et tam presens etas quam posteritas ad Ecclesiam conterendam pernicioso prouocetur et animetur exemplo. ualeat et uigeat semper sanctitas uestra.





LXIX. Eiusdem.---In causa S. Thome Cantuariensis.

Domino pape, archiepiscopus Senonensis, salutem, et omnem cum summa deuotione obedientiam.

 Qualiter in secundo regum colloquio nuper processerit causa domini Cantuariensis, tanto fidelius possumus attestari, quanto familiarius ad omnia, que ibi gesta sunt, admissi sumus, et operam et diligentiam adhibuimus, ut rex Anglie uestris obtemperaret monitis, et obediret mandatis. Sed ille postquam uix recepit comminatorias uestras, et religiosorum, quos miseratis, instantiam uarietate responsionum sibi non coherentium diu delusit, tandem nobis et illis acrius insistentibus dedit pro uoluntate responsum. Ait enim se dominum Cantuariensem non expulisse de regno suo. Et tamen si redire uoluerit, et seruare quod seruauerunt antecessores sui, et quod ipse promisit, redire poterit, et ibi habere pacem. Et nisi hoc simpliciter et  absolute promiserit, ulterius in Angliam non reuertetur. Et quia responsa eius sibi frequenter aduersabantur, ut nuntii uestri prorsus ignorarent quo nodo suum possent tenere Protea, faciem toties immutantem, consuluimus eis ut peterent ab eo sibi litteris patentibus responderi, quid ad petitionem uestram facturus esset, quod uobis possent secure et fideliter nuntiare. Quam eorum petitionem, licet adhibitis intercessoribus uehementer insisterent, rex penitus reprobauit. Deinde a multis rogatus est, ut saltem innocentes, quos proscripserat, ad propria redire pateretur. At ille nulla ratione uel persuasione induci potuit, ut eis aliquid consolationis impenderet.

Cum uero hec archiepiscopo relata essent, respondit  se paratum esse facere pro gratia eius, et gratia Ecclesie recuperanda, quidquid debet, quidquid poterit, quidquid antecessores sui fecerunt, saluo in omnibus ordine suo. Sed nouam obligationis formam inire, et promittere se alicuius exempla secuturum, nisi saluo ordine suo, sibi dixit esse illicitum, presertim sine auctoritate sedis apostolice; tum quia nouam obligationis formam ingerere uiris ecclesiasticis perniciosum esset exemplo, tum quia, ut asserit, quando eum obligatione seruandarum consuetudinum, quam inuitus et coactus prestitit, absoluistis, specialiter a uobis, et multis audientibus, precedente graui et iusta increpatione, inhibitus est, ne se ulterius obliget, presertim et in his,  que possunt aliquid captionis habere, quin exprimat Saluum fore honorem Dei, et ordinem suum. uidetur enim renuntiare pastoris officio, quicunque subditis illicitarum rerum consuetudinem uel licentiam pollicetur. Si enim episcopus assensu uel dissimulatione rigauerit plantaria uitiorum, ut eis inualescentibus inane sit, aut prorsus pereat uerbum Dei, quis de Ecclesia spinas eradicabit et tribulos? Tenentur enim pastores ecclesiarum peruersas exterminare consuetudines, et ipse nunc exigitur et compellitur in earum uerba iurare. Adiecit etiam quod Ecclesie Romane debitam fidem seruare non poterit, et consuetudines que ab eo exiguntur; quia legem Dei et sedis apostolice priuilegium patenter impugnant. Et quia noster aut religiosorum sermo  non capiebat in rege, nec auctoritas maiestatis uestre fructus obedientie repetit, infecta pace domini Cantuariensis tristes ab eo discessimus. Et ille, sicut pro certo accepimus, exspectat reditum nuntiorum suorum, quos si, ut iustum est, et speratur a fidelibus uestris, confusos remiseritis, credimus quod Ecclesia Cantuariensis cito habebit pacem, et Ecclesie Romane in Gallicana Ecclesia et toto Occidente redintegrabitur fama. Et hoc quidem non aliquo rancore mentis proponimus contra regem, qui nuper in gratiam nostram rediit, et nos cum eo ueram fecimus pacem. Sed quod uidimus, et audiuimus, et tractauimus manibus nostris, hoc testamur pro ueritate iustitie, pro Ecclesie honestate, pro fide et reuerentia, quam debemus apostolice  sedi. Supplicamus itaque paternitati uestre, quatenus rigorem iustitie, quem urgente duritia hominis laudabiliter tandem arripuistis, uiriliter exerceatis. Quia si perseuerantiam uestram uiderit, facile cessurus creditur, nec cetaneis aut successuris principibus presumptionis relinquet exemplum, quod timetur.





LXX. Eiusdem.---Gilbertum Londoniensem episcopum absolutum dolet. De coronatione filii regis Henrici.

ALEXANDRO pape, WILLELMUS Senonensis archiepiscopus.

Audiat, sanctissime Pater, excellentia uestra patienter quod loquimur, quia in amaritudine moratur anima nostra. Et tam deuotus filius uester Christianissimus  rex Francorum, quam tota Gallicana Ecclesia turbatur a scandalis, que in diebus apostolatus uestri manant ab apostolica sede. Siquidem ut nostrates aiunt, ibi soluitur Satanas in perniciem totius Ecclesie, iterato crucifigitur Christus, et qui manifestus sacrilegus est et homicida, dimittitur. Procurauimus apud uos causam Ecclesie Anglicane, et in discessu nostro ei credebamus aliquatenus esse subuentum. uerum ubi Londoniensem episcopum nobis ignorantibus fecistis absolui, res in contrarium lapsa est, et cornua data sunt peccatori. Ecce enim rex ille, cui nimis fuistis propitius, filium suum consecrari fecit in regem, si tamen consecratio est, que ab excommunicatis, et Spiritus  sancti inimicis, et Ecclesie impugnatoribus datur, et hoc in iniuriam Cantuariensis Ecclesie, et domini regis Francie, cuius filiam noluit rex ille Deo et hominibus inimicus consecrationis huius esse participem. Hanc consecrationem, uel potius exsecrationem fecit ille Eboracensis, uestra, ut dicunt, auctoritate, assistentibus sibi Londoniensi, et quibusdam aliis nominetenus episcopis, quorum memoria in maledictione est. uos ergo, Pater, de cetero prouideto Ecclesie illi, que periit in manibus uestris, ne sanguis eius requiratur a uobis. Quod aliter fieri posse non credimus ad redimendam famam et conscientiam uestram, nisi prefatos malefactores uirtute apostolica conteratis.





LXXI. Eiusdem.---De lamentabili cede S. Thome Cantuariensis.


ALEXANDRO summo pontifici, Senonensis Ecclesie minister humilis, spiritum consilii et fortitudinis cum omni obedientie famulatu.

Inter scribendum hec, imo prius quam scriberem, mox steti et hesi dubius admodum, quo dictionis genere nuper patrati sceleris atrocitatem, et supplicii in christum Domini recenter illati immanitatem clementie uestre oculis presentarem. Et profecto arbitror clamorem mundi iam uestre sanctitatis aures impleuisse, utpote, qui in mundi specula residetis, qualiter famosissimus ille, non rex Anglie, sed angelorum potius et Christi inimicus, proxime sit malignatus in sancto, in filio dextere tue, quem  confirmasti tibi. Cuius de mundo hoc excessum et excessus modum, et si forte ex aliquorum diuerso, siue etiam aduerso relatu acceperitis, quod mihi ab his, qui interfuerant, innotuit certius, fidelius intimo, et patrati sceleris ordinem paucis explico, cuius tamen immanitas excogitari non potest. In natali Domini proxima post festum Innocentium die, sole occidente circa horam uesperorum, intromissi spiculatores quatuor, qui primi fuerant, ad fortem illum Christi athletam terribiliter admodum et fastuose accesserunt, quorum hic intersero nomina, ut eorum memoria sit in meledictione perpetua, Willelmus de Traci, Reginaldus filius Ursi, Hugo de Moreuilla, Ricardus Brito, qui in primo accessu a sancto uiro salutati non resalutauerunt, utpote, qui  iam uias perditionis ingressi, manifeste respuebant salutem; quin potius ceruicose nimis, et aspere in introitu sciscitantes, si episcopos suspensos siue excommunicatos ad regis esset illico absoluturus mandatum. Quo modeste respondente id ad singularis primatus uestri spectare censuram, nec sibi aliquid uindicare, ubi tanta interuenisset auctoritas, mox ipsum ex parte regis diffiduciauerunt, et continuo exierunt ad cohortem, militibus, qui de familia hominis Dei erant, super uite periculo et bonorum omnium proscriptione, in exitu suo ex parte regis precipientes, ut ipsi pariter exirent, et rei euentum taciti et patientes exspectarent. Publice autem per ciuitatem simile regis exiuit edictum. Singularis uero ille in nostris diebus athleta Christi minas  principum spreuit, et de loco ipso ubi iam uelut mortis exceperat nuntium, ad multam instantiam uix egredi compulsus est, et hoc quidem ne consummari uideretur inuitus. Deo itaque melius dispensante, metropolitanam ecclesiam, in ipsius Christi honore dedicatam, ingressus ibidem christus Domini pro nomine Christi meruit immolari, ubi quotidie immolatur, et orans uoluntarie se ipsum inter crucis et altaris cornua pacificam Deo hostiam obtulit. Nam appropinquante iam hora ipse extento collo et curuata ceruice calicem salutaris accepit, et a quatuor prenominatis spiculatoribus decaluatus est, prius tamen probris et multis contumeliis affectus, ut nec ullo passionis Domini sui titulo fraudaretur.  Denuntiauit etiam, ut familia sua seruaretur illesa. Solus itaque pontifex non sine sanguine intrauit in sancta.

Et quia post uiri sancti transitum operante Domino memoranda quedam ex crebra multorum relatione audiuimus accidisse, omnino preteriri non debent. Dicitur namque et constanter asseritur post passionem suam multis apparuisse in uisu, quibus perhibet se non mortuum esse, sed uiuere, et non uulnera, sed uulnerum tantum cicatrices ostendit. Age igitur, o homo Dei, quorum tenes sedem induere fortitudinem, o fili excussorum. Hinc miseratio, inde te moueat indignatio. Unam debes filio, alteram tyranno. Et huius in terris auge gloriam, quem de celis tam mirabiliter glorificat Deus. Illi  uero presta ignominiam, qui in terra sua tam horribiliter persecutus est Deum: qui in uisceribus proprie matris proprium peremit patrem, qui proprii uentris tui contorsit latera, excussit uiscera, et conculcauit in terra filium tuum, quem sicut mater unice diligebas; et, nescio per quos incircumcisos et immundos, tam perfide et tam inhumane mactauit, patris non reueritus offensam, nec miseratus etatem. Quorum igitur sortitus es ministerium, sortiaris et zelum: et quia cernis Achab scelus, Elie te apprehendat emulatio. Occidit enim Achab, et possedit. Sed Achab quid? Totius quippe patrati sceleris facie operose perpensa, Achab ab ipso iustificatus est.

Istud siquidem est quod inter omnia que leguntur,  siue referuntur sceleratorum scelera, longe primum obtinet locum, quod omnem Neronis nequitiam, Herodis seuitiam, Iuliani perfidiam, sacrilegam etiam Iude proditoris perditionem excedit. uide siquidem qualis persona et in quali ecclesia perempta sit, quale etiam tempus ad patrandum scelus elegerit tyrannus: natale uidelicet Domini, et proximam post sanctorum Innocentium diem, ut nouus ex ueteri nostris diebus suscitaretur Herodes. Pax etiam publice data proditorem nichilominus non reuocauit a scelere. Qui tanquam per se non satis insaniret, uesanie sue instigatores habuit dantes sibi cornua peccatori, falsos uidelicet illos, et ab omni ecclesiarum orbe perpetuo detestandos fratres, Rogerium uidelicet Eboracensem archidiabolum, et  Londoniensem, et Saresberiensem, non episcopos, sed apostaticos, qui filium tuum, fratrem suum Ioseph, non mystice, sed in ueritate occiderunt, patris iam senis nec maledictionem metuentes, nec dolori uel etati parcentes. Quorum uita presens, ut in amaritudine perpetua sit, et memoria eorum in maledictione eterna, uestra statuat, Pater sancte, sancta consolatio. Presentium portitores magistrum Alexandrum et magistrum Gunterium uiros probos et industrios, qui sancto Dei martyri in uita sociati sunt, et in morte separari non possunt, uestre commendatos esse caritati officiose imploro, quibus que litterarum garrulis apicibus committere nolui, instillaui secretius uobis in aure reuelanda.





LXXII. Eiusdem.---Similis argumenti.


Sanctissimo domino ac Patri ALEXANDRO, Dei gratia summo pontifici, WILLELMUS Senonensis Ecclesie humilis minister, salutem et debitam cum omni deuotione obedientiam.

uestro apostolatui, Pater sancte, data est omnis potestas in celo et in terra , gladius anceps in manibus uestris . Super gentes et regna constituti estis ad alligandos reges eorum in compedibus, et nobiles eorum in manicis ferreis . uide ergo domine, et considera quem uindemiauerunt ita . uineam namque Domini Sabaoth exterminauit aper de silua, et singularis ferus depastus est eam  Ecclesia siquidem Cantuarienimo  uniuersalis Ecclesia, sanguine rorantes lacrymas et amaritudine asperas a finibus terre in conspectu uestro effundit, quia posita est quasi signum ad sagittam , facta est opprobrium uicinis suis . Et qui uident eam mouent capita super eam , dicentes: Ubi est Deus eorum? . Ipsa autem gemens et conuersa retrorsum clamat in auribus Domini exercituum: uindica, Domine, sanguinem serui tui, et martyris Cantuariensis archiepiscopi qui occisus est, imo pro libertate Ecclesie crucifixus. Pater sancte, uerbum horrendum, facinus flagitiosum, enorme flagitium factum est in diebus uestris, quod quicunque audierit, tinnient ambe aures eius . Non est auditum in Theman, nec est uisum in Chanaan . Alter siquidem  Herodes, semen Chanaan, et non Iuda, progenies uiperarum , missis a latere suo lictoribus signum Dominice passionis, quod desuper in uertice gerebat, nequaquam exhorruit profundis exarare uulneribus, et uotis turpibus celestem deformare imaginem. Proh dolor! sicut omnis ecclesia asserit, ipsum facit martyrem causa pariter et pena. Pena, dolor passionis illate; causa, rigor ecclesiastice censure; quia pro lege Dei sui certauit usque ad mortem. uestra ergo interest, Pater clementissime, custos murorum Hierusalem , remedium, adhibere preteritis et prouidentiam futuris. Quis enim locus poterit esse tutus, si rabies tyrannica Sancta sanctorum cruentat, et uicarios Christi Ecclesie  columnas impune dilacerat? Insurgant ergo ecclesiastice leges, armentur iura celestia, intreat in conspectu uestro ultio sanguinis gloriosi martyris, qui de Anglia clamat. Clamabit siquidem et commouebit non solum terram, sed et celum, et sic nostro consulite dolori, ut honestati uestre pariter consulatis et saluti Ecclesie.

De cetero sancte paternitati uestre insinuare dignum duximus, quod cum domino Rothomagensi et nobis in mandatis dederitis, ut terram regis Anglie cismarinam, si pacem quam gloriose memorie domino Cantuariensi promiserat, non obseruaret, sub interdicto poneremus, adiicientes etiam, quod si uterque nostrum rei exsecutioni non posset aut nollet interesse, alter nichilhominus mandatum  uestrum exsequeretur. Predictus Rothomagensis, postquam litteras uestras ei representari fecimus, nobis significauit quod Senonas ueniret, et iuxta formam mandati apostolici procederet. Cum autem illuc uenisset una cum Arnulpho Lexouiensi, et Aegidio Ebroicensi, et Rogero Wigornensi episcopis et aliis quampluribus, tam clericis quam laicis de familia predicti regis, post multas uerborum tergiuersationes et excusationes inde deductas ad sedem apostolicam appellauit, et se ad presentiam uestram iter arripuisse respondit, et predicto regi exacerbationem se nolle infundere acerbiorem. Nos uero scientes quod uitium paganitatis incurrit  quisquis mandatis apostolicis obedire contempserit, iuxta seriem mandati uestri de communi consilio uenerabilium fratrum nostrorum omnium episcoporum, et S. Dionysii, et S. Germani de Pratis, et Pontiniacensis, Wall . . . . . Cenn . . . . . abbatum, et aliorum quamplurium religiosorum uirorum et sapientum, in terram eius cismarinam sententiam tulimus, et memorato archiepiscopo et episcopis, ut eam obseruari facerent, ex parte uestra iniunximus. Scimus enim quod nec possessiones, sicut promiserat, restituit, nec securitatem, sicut mors martyris indicat, prestitit. Per Carthusiensem quoque, quem ad eum miseramus, nobis significauit quod causam mortis eius dederat, et quod eum occiderat. Inde est quod clementie uestre supplicamus,  quatenus predictam sententiam ratam habeatis, et sicut maiestatem uestram decet et incolumitati expedit Ecclesie, eam taliter faciatis obseruari quod honor Dei et uester conseruetur, et nos qui uestram sanctitatem ea, qua scitis, deuotione amplectimur, minime propter hoc possimus illudi. ualete, et sicut decet maiestatem et sanctitatem uestram.





LXXIII. Guillelmi Senonensis episcopi, apostolice sedis legati  .---Hugonem de Campo Florido Suessionensem episcopum, Francie cancellarium, commendat. 
[DUCHESNE, Rer. Franc. Script., Iu, 575.]


Amantissimo domino et Patri A. Dei gratia summo pontifici, GUILLELMUS eadem gratia Senonensis Ecclesie humilis minister, et apostolice sedis legatus, deuotam obedientiam.

Quia de paternitatis uestre serenitate, et sanctitatis uestre copiosa ubertate, plus uestra gratia quam nostris meritis presumimus, idcirco quos tenerrime diligimus, et uobis fidelissimos exstitisse cognoscimus, apostolatui uestro commendare nullatenus reformidamus, tanto amplius nos exaudiendos fore autumantes, quanto precum instantia honestiori refulget affectu. Hinc est quod uenerabilem fratrem nostrum Suessionensem episcopum, et illustris regis Francorum cancellarium, uirum discretum,  honestum, litteratum, et in negotiis uestris constantissimum, benignitati uestre commendamus sicut nosmetipsos. Rogantes attentius, ut in omnibus, in quibus ipsum audire et supportare poteritis, benigne, si placet, faciatis; ut ipse de fideli fidelior de cetero existat, et qui audierint, ardentius ad clementie uestre sinum refugiant. Quod enim ipsi factum fuerit, tanquam nobis ipsis feceritis reputabimus. ualeat paternitas uestra.





LXXIu. Anonymi.---De cede S. Thome Cantuariensis.

Eram magnificentie uestre quedam cum tranquillitate mentis intimaturus, sed inopinus miserande  rei euentus intercepit calamum, et propositam tanto domino iucunditatem in lacrymarum materiam commutauit. Ecce enim omni preditus morum et pectoris honestate, magnifici cordis uir ille Thomas Cantuarie presul et apostolice sedis legatus, hoc uoto ad curam pastoralem remearat, ut omnes omnino cogitatus suos in Domino coniectans, queque secundum Deum et ad honorem Ecclesie disponere procuraret, nec que sua sed que Iesu Christi et fore cognosceret, equitatis libramine ponderaret, et qui stimulis leonine feritatis agitatus dicebatur ab emulis rediisse, columbine simplicitatis amator, agnina mansuetudine mitescere liquido probabatur. Hunc in hunc modum mitem et mansuetum gens quedam ferocitate sacrilega, forsitan  secta scelerosa, renitentem et uolentem ferre se facinorosis obuium in ipsam, proh dolor! indiuidue Trinitatis ecclesiam, a clericis suis, qui secum erant, coactum ante altare compulerunt, alloquentes eum in hec uerba, gladiis extractis: »Fuge, proditor, ecce mors seua tibi imminet;« quesito prius propter monachorum multitudinem, qui aderant et clericorum: »Ubi est archiepiscopus?« Quibus ipse taliter, demisso quidem sed audibili ualde sermone, respondit: »Ego sum; et tu, o Reginalde, cum complicibus tuis uade retro, quia nescitis quid facitis. uerumtamen si me queritis occidendum, ne ceteros contingatis. In nomine eius mortem excipere paratus sum, qui pro me seruo suo mori dignatus est.« Et porrectum caput  spiculatori porrexit feriundum, qui mox amputata ad modum corone ceruice confusis sanguine commistum et cerebro tanquam ad orandum pronus in pauimento corpus, in sinum Abrahe spiritum collocauit. Ego utique his nequaquam interfui, sed eodem die Cantuariam ueni, corpus exanime cum singultibus et fletu conspicatus sum, habitudinem uero faciei quantum cruoris labefacto sinebat serenam, et uiuentis parum ac similem imo ut uerum fatear astantibus quasi conquerens uiua uoce uidebatur audiri: »uindica, Domine, sanguinem serui tui, qui effusus est.« Preconsideret igitur prouida bonarum mentium et stabilita discretio, que tempora tanti sceleris immanitatem commutari: sua enim diei malitia non sufficit: a primitiua enim  persecutorum rabie tam horrendum nefas inauditum est perpetrari: fabulis deest solum ut qui locus raptores, fures, homicidas, et quantumlibet sceleratos inconcussa pace tuetur, innoxium uirum, mitem, pacificum Ecclesie rectorem piaculari flagitio representet. Presagiat preuisionis uestre sagax indago, si est dolor, sicut ille, quem hec furoris mendacia creditur esse paritura. Quippe si dominus rex senior factionem hanc nefariam sua, quod Deus auertat, ratihabitione confirmet: quod enim ex mandato eius hoc facinorosum opus processerit, nefas est opinari. uerumtamen ratihabitio comparatur mandato, totius Anglicane regionis uniuersitas alterutri duorum incommodorum necessitate  succumbet: aut enim miserande mentis excecatione sedis apostolice disciplinam et deuotionem et obedientiam abiurabit aut irregressibiliter dispensatione tantum exsulabit. Longe etenim minus malum est proscriptionis incommodo et substantie totius tempestate mulctari, quam post agnitam ueritatem ignominiose retrogradari.





LXXu. Matthei Senonensis thesaurarii.---In gratiam Thome Cantuariensis, contra Henricum regem. Minas regis Anglorum paruifaciendas monet »quia Pictauorum et Britonum proceres, domino regi  confederati, ei texuerunt inextricabilem labyrinthum.«

ALEXANDRO pape, MATTHAEUS Senonensis thesaurarius.

 Omnis quidem fidelis anima necessitate iuris subiicitur apostolice maiestati, sed ego uobis speciali deuotione familiarius teneor, et de his que ad apostolatum uestrum pertinent, magis quam de proprie sortis conditione, caritatis et necessitatis debito concurrente, cogor esse sollicitus. Loquar ergo ad dominum meum, fiducialiter agens in his que magis ad honorem et utilitatem uestram, si uerba pueri uestri uultis audire, qui occasione mandati uestri periclitor, quam ad meam, propitiante Deo, proficient liberationem. Precepistis, Pater, si reminisci placeat, ut domino nostro Christianissimo regi consilii uestri uerba proferrem, et erigerem mentem eius data spe releuationis domini Cantuariensis, ne moueretur, si forte audiret nuntios regis Anglie  graue aliquid contra eumdem archiepiscopum a uobis impetrasse. Conseruatis enim causam eius illesam in sinu uestro. Ei soli, Pater, exposui uerba uestra, qui uberrimas referens gratias, sanctitatis uestre gloriam prosecutus est immensis laudibus. Deus nouit, quod nec ipsi archiepiscopo mysterium consilii uestri, nec ulli mortalium ausus sum aperire. Sed ecce occasione litterarum, quas rex Anglie nuper fecit in episcoporum colloquio publicari, et audita iactatione nuntiorum, qui se prefatum archiepiscopum prostrauisse, et irreparabiliter protriuisse gloriati sunt, attestante eis uestrarum rescripto litterarum, adeo confusus et turbatus est, ut me in uestra promissione mendacem dicat, et  quod de operibus Ecclesie Romane nichil boni sperabit amplius, nisi quatenus fides persuaserit oculata. Nec, ut ait, moleste ferret, si iniquas forte preces porrigens repelleretur a uobis, sed dolet, miratur, et stupet, quod plus ualent apud uos manifesti persecutoris Ecclesie, et hostis regni per uilissimas personas contra Deum porrecte preces aut mine, quam fides et obsequium eius et regni sui, et preces pro Deo et secundum Deum, omni legi et equitati consone, si ab ipso porrigantur et toto regno. Intulit ergo uerbum, quod de cetero pro Romana Ecclesia non dimittet, quin ubi uiderit expedire, suam et regni procuret utilitatem. Creditur enim pro certo, quod acquiescere uelit consilio eorum, qui suadent, ut diu petitam confederationem  imperatoris admittat, contracto matrimonio inter liberos eorum. Res autem adhuc quidem dilata erat, sed procurantium spes nunc roborata est. Precor ergo, et consulo in ea fide, que Patri debetur et domino, quatenus promissionem, quam ei per me fecistis, citius adimplendo in subleuatione domini Cantuariensis mitigetis animum eius, ostendentes quod iniquitatem regis Anglie, qui ipsius, et regni Francorum, et Ecclesie Dei publicus hostis est, non uultis diutius supportare. Nec timeri oportet minas eius, quia sicut Teutonicum tyrannum ciuitates Italie diuino preeunte miraculo eiecerunt, ita Pictauorum et Britonum proceres, domino regi confederati, ei texuerunt inextricabilem labyrinthum. Iam enim sic arctatus est, ut nemo uideat qua uia  possit euadere. Et Dei preeunte et succurrente gratia non euadet. Ad hec in arcto constituta est Ecclesia Senonensis. Hinc ad instantiam domini Autisiodorensis, uestro nos urgente mandato, ut prebendam archiepiscopi nostri assignemus cuidam clerico cuius faciem adhuc, ut ex conscientia loquar, ignoramus et nomen; hinc obsistente consuetudine et lege ecclesie nostre, quam sine periurio frangere non ualemus; ad eam namque seruandam iuramenti necessitate quisquis in ecclesia nostra canonicus est, arctatur, et sedis apostolice priuilegiis, quibus obuiare non licet, roborata est. Non licet, aut unquam licuit capitulo prebendam dare non implorato consensu archiepiscopi, nec archiepiscopo  sine nobis. Nec esset nobis tutum archiepiscopo preiudicium facere, et contra iuramentum uersari, damnabile est. Placeat itaque dignationi uestre tanto Ecclesie periculo prouidere, quia cum archiepiscopum, Domino prestante, creaueritis, quod sanctitati uestre uisum fuerit expedire, commodius disponetis.





LXXuI. C. Lantoniensis presbyteri.---Pro Gilberto Londoniensi.

ALEXANDRO summo pontifici, domino reuerentissimo et Patri suo sanctissimo, C. Lantoniensis Ecclesie presbyter, salutem et debitam in omnibus obedientiam.

Scriptum est: Simplicitas iustorum diriget eos et  supplantatio peruersorum uastabit illos. Iustitia rectorum liberabit eos, et in insidiis suis capientur iniqui . Quam uera, quam pura simplicitas sit; quam magnifica, quam pacifica sit iustitia uiri uenerabilis Gilberti Londoniensis episcopi, sancta eius conuersatio, non horaria sed diuturna, et cum uita scientia et doctrina sufficienter insinuant. Hunc uirum sanctum et iustum et pacis amatorem, ut fama referente didicimus, quidam in presentia reuerentie uestre accusare non dubitauerunt, asserentes eum inter regem et dominum Cantuariensem seminasse discordiam et pacem perturbasse. Sed quis credere potest uirum tam sanctum, tam iustum, regni et sacerdotii creasse et fouisse schisma? Scimus et pro certo scimus quod omnem  quam potuit diligentiam, ut dominum Cantuariensem regi reconciliaret, modis omnibus exhibuit. Cum ergo ei tanta cura fuerit ut dominus Cantuariensis regi reconciliaretur, cui credibile uideri potest, tante sanctitatis uirum uerbo uel opere satagere ut interficeretur? Hinc est quod paternitati uestre supplicantes postulamus, ne fama uiri tanti, que apud nos qui ex conuictu eum nouimus integra est, apud reuerentie uestre auctoritatem rumoribus lesa minoretur. Ad nichilum namque deductus est in conspectu eius malignus qui opprobrium non accepit aduersus proximos suos . uigeat et ualeat sanctitas uestra, Pater reuerende atque amande.





LXXuII. Simonis prioris de Monte Dei et Engelberti prioris de ualle S. Petri.---Quid ab iis actum sit in exsecutione mandati apostolici de concordia regem inter et archiepiscopum Cantuariensem reformanda.


ALEXANDRO pape, SIMON prior de Monte Dei, et ENGELBERTUS prior de ualle S. Petri.

Ad illustrem regem Anglie cum fratre Bernardo de Corilo nuper profecti sumus, ut auctoritate mandati uestri inter ipsum et dominum Cantuariensem pax et concordia reformaretur. Et quo facilius tractaretur hoc uerbum, dominum Cantuariensem traximus ad locum, ubi reges auctore Deo reconciliati sunt. Traditis autem commonitoriis uestris regi Anglie, et adhibita diligentia, quam  apud eum credidimus expedire, monuimus et consuluimus domino Cantuariensi, ut se coram rege humiliaret, et rigorem eius humilitate precum et sedulitate obsequii studeret emollire. Hoc ipsum Christianissimus rex Francie, archiepiscopi, episcopi et magni uiri qui aderant, unanimiter suadebant. Arctatus regis consilio et omnium archiepiscoporum, episcoporum, et baronum, acquieuit archiepiscopus, et coram omnibus accessit ad regem Anglie; et genibus flexis posuit se in Deo et rege ad honorem Dei et regis, utens hac forma uerborum, ut sic posset pacem et gratiam eius promereri. Rex autem proter uerbum, Ad honorem Dei, noluit eum recipere, coram omnibus dicens publice, ne uideretur quod archiepiscopus honorem  Dei uellet seruare, et rex minime, sed post multa, que utinam siluisset, dixit quod ab archiepiscopo nichil aliud querebat, nisi ut ei tanquam presbyter et episcopus coram omnibus promitteret in uerbo ueritatis, se sine omni malo ingenio seruaturum consuetudines, quas sancti archiepiscopi Cantuarienses obseruauerant regibus suis, et quas ipse archiepiscopus sibi alia uice promiserat: archiepiscopus autem respondit, quod regi fecerat fidelitatem, qua ei prestito iuramento tenebatur seruare uitam, membra et honorem terrenum, saluo ordine suo; et hoc fidelissime paratus erat implere, nec ab aliquo antecessorum suorum aliquid ulterius exactum est, uel ab aliquo exigendum. Et cum rex super hoc articulo plurimum institisset, dominus  Cantuariensis adiecit, licet nullus antecessorum hoc fecisset uel promisisset, nec ipse ullatenus hoc de iure facere deberet, tamen dixit quod pro pace Ecclesie et gratia eius promitteret se consuetudines illas, quas sancti antecessores sui regibus suis seruauerant, saluo ordine suo ei seruaturum, quatenus secundum Deum posset. Et faceret pro amore eius recuperando, quidquid posset saluo honore Dei: asserens quod nunquam ei libentius seruiuit, quam adhuc faceret, si ei placeret. Noluit autem rex hoc recipere, nisi precise et absolute sub iuramento ei promitteret obseruantiam consuetudinum: quia nichil ulterius ab eo exigebat. Quod quia archiepiscopus, licet multi instarent, facere noluit, rex discessit pace infecta.  Cum uero regem exhortaremur, ut iuxta mandatum uestrum reuocaret archiepiscopum in gratiam suam, et ei pacem et ecclesiam suam restitueret, respondit quod fortasse consilium amicorum erit, ut ecclesiam quandoque restituat, sed dixit se gratiam non restituturum, quia tunc euacuaretur priuilegium, quod ei dedistis, et quo potestatem archiepiscopi suspendistis, donec redeat in gratiam eius. Et quia preceperatis eum primo conueniri in spiritu lenitatis per commonitorias uestras, comminatorias uestras in aliud tempus ei dare distulimus; interim Deum oraturi, in cuius manu corda sunt regum, ut animum eius emolliat, et ad honorem suum et Ecclesie utilitatem pacem faciat reformari. Quod uero de mandato uestro reliquum est,  accepto tempore, per gratiam Dei cum omni diligentia exsequemur, et exitum negotii, quem Deus dederit, maiestati uestre significare curabimus. Rogatus frater Bernardus, sicut nos, ut negotii huius seriem uobis scriberet, respondit quod in ordine suo inhibitum est, ne quis fratrum pro aliquo negotio uobis uel alii scribat, sed dicturum se spopondit coram nuntio uestro magistro Lombardo, qui ei litteras uestras tradidit, et qui uobis rem gestam, sicut is qui presens interfuit, fideliter significabit.





LXXXuIII. Eorumdem.---Quod nichil in mandato proficientes, comminatorias pontificis epistolas regi obtulerint.

 ALEXANDRO pape, SIMON prior de Monte Dei, et ENGELBERTUS prior de ualle S. Petri.

Iuxta mandatum sanctitatis uestre comminatorias uestras illustri regi Anglie porreximus, operam et diligentiam pro uiribus adhibentes, ut iuxta commonitionem uestram dominum Cantuariensem in gratiam reuocaret, et ei sedem suam restitueret et pacem, et ecclesie sue liberam dispositionem habere permitteret. Exspectauimus diu sperantes et orantes, ut Deus emolliret animum eius. Sed cum non proficeremus exspectantes, urgente mandato uestro, in colloquio regum secundo, ei comminatorias uestras presentauimus, quas cum ille tandem uix recepisset, ad instantiam nostram, et magnorum uirorum qui aderant, hoc post multa,  que referre longum est, nobis responsum dedit: Ego dominum Cantuariensem de regno non expuli, et tamen pro reuerentia domini pape, si uoluerit mihi facere quod debet, et seruare mihi quod antecessores sui meis obseruauerunt, et ea que ipse promisit, redire poterit in Angliam, et habere ibi pacem. Et post uarietates responsionum, tandem dixit se auocaturum episcopos Anglie, et usurum consilio eorum, sed nec diem aliquem prefixit, nec aliquid ab eo reportauimus, unde possimus de pace domini Cantuariensis, et mandati uestri exsecutione certiorari. Et quia responsa frequenter mutabat, interrogauimus eum, an liceret archiepiscopo redire ad sedem suam, et frui pace sua. Ille uero repondit, quod archiepiscopus nunquam  ingredietur terram, antequam faciat ei quod debet, et promittat se seruaturum quod alii seruauerunt, et quod ipse promisit. Deinde rogauimus eum, ut scriberet et signaret patentibus litteris responsum suum, quia oportebat nobis rem certam uobis referre, quam nondum habebamus, quia tam frequenter responsa uariabat. Ille uero noluit acquiescere. Archiepiscopus uero respondit, cum hoc ei retulissemus, se paratum sese facere regi quidquid debet, et seruare quod ab antecessoribus suis seruatum est, quatenus poterit saluo ordine suo; sed nouas inire obligationes, que a decessoribus suis prestite non sunt, et promittere aliquid huiusmodi, nisi saluo ordine suo, sibi esse illicitum sine auctoritate domini pape; tum quia  nouam formam in Ecclesiam inducere perniciosum esset, tum quia a uobis inhibitus est, ne aliquid unquam tale promittat, nisi saluo honore Dei et ordine suo. Et adiecit quod eum increpando dixistis, quod nec pro capite suo debuisset se ad talium consuetudinum obseruantiam obligasse, nisi saluo ordine suo. Sed si rex, prout mandatis, ei gratiam suam, et pacem, et ecclesiam, et ablata sibi et suis restituat, quidquid secundum Deum ei saluo ordine suo poterit, libenter faciet ad uoluntatem eius, et ei diligentissime et deuotissime totis uiribus seruire studebit. Placeat itaque sanctitati uestre opem ferre ecclesie laboranti, et perseuerare in eo quod laudabiliter cepistis; quia, sicut  a multis audiuimus, et credimus, si perseueraueritis, Ecclesie pax et salus in ianuis est. Et quia fratrum Grandis-montis consuetudo non est, ut scribant alicui, hec de conscientia et uoluntate fratris Bernardi socii nostri uobis scripsimus, que gessimus cum eodem fratre Bernardo, qui ueritatem in audientia multorum testificatus est, rogans eos, quibus scribere licet, ut uobis ab eo audita scriberent.





LXXIX---LXXX. A. Sancte Osithe ministri.---Pro Gilberto Londoniensi episcopo.

Domino et Patri reuerendo ALEXANDRO summo pontifici, A. Ecclesie Sancte Osithe minister humilis,  sincere orationis affectum et debite subiectionis obedientiam.

Nonne, Pater semper diligende, ubi dolor ibi manus? Nonne dolor uiuus membris totius est corporis? Nonne illa uox est Apostoli: Quis infirmatur et ego non infirmor?  Cum ergo in corpore Christi constituti simus, hinc est quod cum sit una columba mea, electa genetricis sue , et per infirmam et bonam famam eam transuolare oporteat, grauius in corpore positi quandoque offendimus cum sine causa alter in altero iudicamur. Inde est quod quanta possumus humilitate maiestati uestre supplicamus, attentius proposita siquidem nobis libra equitatis et iustitie suspenso examine, tum rerum euentus preteritarum,  tum presentis temporis commodi et incommodi, tum totius Anglorum Ecclesie pacis, tum presertim apostolice fidelitatis et quietis in hac parte, quatenus uirum omni honestate preditum, uirtutibus ornatum, scientia preclarum, sanctitate fulgidum, religione decorum, exemplum iustitie et ueritatis et quasi totius Ecclesie Anglorum columnam, dominum Gilbertum episcopum nostrum, paterno affectu et benigne suscipiatis. Agat igitur pro se et uniuersali Ecclesia discretio summi pontificis, quatenus uirum tantum auctoritate, ut dignoscitur, comprobatum, magis eligat quo Ecclesie saluti certissime poterit mederi, aliena sibi non confundere forsan iniustitie nec aduersus eum fame suscipere typum, cuius nec iudex conscientia  suscipit argumentum. Quis namque hunc talem et tantum uirum, salua summi pontificis reuerentia, criminis arguere presumat: ut scelerum apud regem Anglorum, siue apud quemlibet, teste conscientia uellet discordie causa uel conscius qui animam suam pro fratribus ponere in hoc est ipse constitutus? Nos itaque secundum conscientiam bonam intelligentie uestre testes sumus tanti uiri et tam religiosi in omni ueritate eius innocentie, prout ei datum fuit desuper animum apposuisse, quo regni et sacerdotii apud nos pace reformata sua gaudet uniuersalis Ecclesia tranquillitate. ualeat sanctitas uestra, benignissime Pater.





LXXXI. Abbatis Ramesiensis.---Eiusdem argumenti.


ALEXANDRO pape, abbas Ramesiensis.

Quoties optimis uiris testimonia deferuntur, absque retractione et offendiculo decurrit oratio, cum semper eorum sit commendatio irrefragabilis, quos communis habet estimatio commendatos. Inde est quod uenerabilis Pater noster Gilbertus Londoniensis episcopus, uir meritis et nomine conspicuus, inter electas terre nostre personas quadam prerogatiua uirtutum insigniter elucescit. Quippe qui seculari litteratura et lege diuina ad unguem institutus, singulos fere tam religionis quam ecclesiastici ordinis et dignitatis gradus attigisse et conscendisse dignoscitur, pastoralisque curam regiminis fideliter prudenterque dispensans,  digna satis promotione de monasterio transiuit ad cathedram, primo Herefordensem, postmodum uestra interueniente autoritate Londoniensem, utramque uita pariter et doctrina illustrans et honorans. Longe sit itaque a tam conspicue probitatis, tam elimate religionis uiro queuis sinistra suspicio: fiatque procul a sanctis auribus uestris de eo aut operibus eius quorumlibet malefida interpretatio. Quis enim credat uirum bonum, honestum, religiosum, bono, honesto, religioso, uel in modico iuxta conscientiam suam nocuisse, episcopum archiepiscopo, filium patri? Quantum estimare pro certo possumus ex his que audiuimus et uidimus, ex indubitato etiam domini nostri regis testimonio, pacem uenerabilis archiepiscopi et reconciliationem  erga regem ipsum studiose quesiuit, et ad eam diligenter intendit. Si quid postmodum enormiter actum est, preter conscientiam ipsius et uoluntatem credimus accidisse. Superest igitur, sanctissime Pater, ut honorabilem filium uestrum ad gremium mansuetudinis uestre se transferentem, iuxta commune omnium bonorum uotum, blande et leniter suscipiatis, innocentiamque ipsius incertis suspicionum coniecturis, quibus credi non oportet, ledi non permittatis. Sanctitatem uestram Ecclesie sue diu conseruet incolumem omnipotens Dominus.





LXXXII. Willelmi Ramesiensis.---Eiusdem argumenti.

Domino et reuerendo Patri ALEXANDRO Dei gratia  sancte apostolice atque catholice Ecclesie summo pontifici, frater WILLELMUS Sancti Benedicti Ramesiensis Ecclesie seruus indignus, obedientiam cum debita reuerentia.

Quantis tribulationibus Ecclesia Dei primitiua, et quam multiplici aduersitate fatigatur, claro intuitu cernit oculus uester et crebro auditu percipit auris uestra, et quod grauius est, et cordi nostro magis anxium, experimento caput quotidie discit quid membra patiantur. Nos uero cernentes in medio ignis istius torqueri iustum ab impio, et incendi pauperem dum superbit impius, lege caritatis constringimur, id solatii pro modulo nostro impendere fratribus in aduersitate positis quod  nobis uellemus impendi, si eadem aduersitate premeremur. Multo etiam magis sanctis Patribus ad compatiendum obnoxii sumus, quos in angustia multa positos uidemus. Inde est quod uniuersa Ecclesia Anglorum, maxime uero religiosi conuentus condolet, et compatitur uiro magnifico Gilberto Londoniensi episcopo. Totius namque religionis et honestatis exemplar Ecclesie Dei semper exstitit, et in omni gradu, quo eum deduxit Dominus, lucerna intuentibus ardens effulsit et quod nequaquam sub silentio claudendum est, celestis sapientie thesauro ita ditauit eum Dominus, quod gratuito ei ab omnibus reuerentia debeat impendi. Et quia scriptum est: In maleuolam animam non introibit sapientia , tantarum uirtutum opinio  et tot dona carismatum que in se diuini spiritus habent testimonium, longe secernunt eius animum ab omni suspicione fraudis et fellis. Habemus enim testimonium foris aliud quo nullum certius esse potest, uidelicet domini nostri regis. Nemo enim nouit tam plene que sunt in homine, sicut spiritus hominis qui in ipso est . Ex testimonio, inquam, litterarum suarum manifeste agnouimus, quod dominus Londoniensis apud dominum nostrum regem Anglorum nunquam nocuit domino Cantuariensi. Quia igitur, domine mi sanctissime, oculi totius Isrel in te respiciunt et a facie uestra iudicium singulorum egreditur, et uos sicut angelus Dei nostis omnia que sub sole sunt, ita ut nec benedictione nec maledictione mouearis, in  statera uestra de equitate non dubitamus; sed hoc humili prece, supplici uoce, prostrato corpore ad pedes apostolice pietatis prouoluti petimus in quantum possumus et audemus, ut pietas diuine caritatis uestre in hoc suo negotio superexaltet misericordiam iudicio. Conseruet uos Deus incolumem Ecclesie sue per multa tempora.





LXXXIII. Henrici abbatis Stratfordiensis.---Pro Gilberto Londoniensi episcopo.

Patri suo et domino summo pontifici ALEXANDRO, frater HENRICUS monasterii de Stratfordia dictus abbas et humilis eiusdem loci conuentus, debitam  Patri obedientiam et pro incolumitate uestra iugem coram Domino deuotionis et orationis instantiam.

Apostolo, domine, scilicet docente , didicimus, ut alter alterius onera portantes Christi legem inter nos scilicet inuicem adimpleamus. Inde est quod uenerabili Patri nostro Gilberto Londoniensi episcopo super conuersatione sua testimonium quale uerum speramus et credimus publica in hoc fama nobis consentiente perhibemus, utpote quem uirum prudentem, litteratum nouimus et honestum a uite initio laudabilisque conuersationis exemplo in publicas Ecclesie iamdiu gratulationes susceptum. Quem quia mitem atque pacificum nouimus, et inter discordes pacem semper conciliare sollicitum,  dissensioni que inter dominum regem et dominum Cantuariensem peccatis exigentibus oborta est, nulla unquam ratione causam prebuisse credimus aut incentiuum; sed ire potius sedande quantum potuit operam diligenter adhibuisse. Quem quia commendatione dignum credimus apud sanctitatem uestram urgente caritatis imperio commendamus, preces humillime porrigentes ut quem suo ut credimus non exigente merito lesum audiuimus patrocinante sibi appellatione ad sublimitatem uestram interposita ad nos remitti cum gratia gaudeamus. ualere uos optamus in Domino, Pater in Christo dilectissime.





LXXXIu. S. Ecclesie Trinitatis London.---Eiusdem argumenti.


uenerando Patri ALEXANDRO Dei gratia summo pontifici, S . . . . Ecclesie Sancte Trinitatis Londoniensis seruus humilis, salutem et debite subiectionis obedientiam.

Cum apud summum iudicem qui renes omnium scrutatur et corda , si quem uita commendet humana infirmitas commendare non dubitet, summa in hoc mundo inter homines et supra sanctitatis uestre sublimitas, semper reuerende et amantissime Pater, uirum uenerabilem dominum Gilbertum Londoniensis Ecclesie episcopum a paruitate nostra humiliter commendatum, pio patris  affectu et caritate sincera dignanter et benigne suscipiat. Quem non solum uite sinceritas, religionis integritas, scientie caritas, commendabilem reddunt, uerum etiam et Romane presertim Ecclesie apud nos ut dignoscitur conseruata fidelitas et prona semper et deuota obedientia. Quis enim in exsecutione causarum pro mandato uestro secundum leges, iura et canones in Anglorum regione sic miseris subuenit, sic expulsos restituit, sic oppressos liberauit, sic pacem reformauit? Nonne hic est cui nuper principum timore postposito spretaque sui corporis pena et schismaticorum malitia, qui Britannici maris pericula uix euaserat, cum ceteri sustinerent ad tempus, iam Alpium soli angustias transgresso quo se uobis totum crederet,  gratia summi obuiauit pontificis quasi mater honorificata. Unde feliciter reuersus qui optimam ut creditur partem elegerat, ab illo exspectabat Ecclesie pacem in terris, qui factus est pax hominibus bone uoluntatis . Quod autem eam quantum illi desuper datum fuerat desideraret animo et opere quereret ac uerbo, non solum ut dictum est, iter ad uos tam fideliter ac constanter arreptum indicat; uerum etiam, ut a legitimis cognouimus testibus, in communi synodo singultus et unda lacrymarum quas fudit pro dissensione inter dominum regem et dilectum Deo et hominibus, nunc coram ipso patronum nostrum dominum Cantuariensem. Quis ergo, bone Pater, hunc talem  tantumque Christi Ecclesie uirum de nobis filiis uestris iudicare minus reuerenter presumat, ut quandoque apud regem dominum foueret discordiam uel quasi fieri uellet causa uel conscius reatus cuiusquam; quo pacem confunderet regni et omnium offenderet sanctitatem fieretque persecutor Ecclesie amator illius et defensor ueritatis et iustitie. Agat igitur pius Pater, Pater sanctissimus, Pater spiritualis, qui omnia diiudicat, et a nemine diiudicatur, ne fame contractu que respondit de Christo: Alii dicunt: Quia bonus est; alii uero: Non, sed seducit turbas , tanta Ecclesie columna de fortitudine cadat summi pontificis. Et presertim ut Domino cooperante et sermonem confirmante quotidie apud nos sequentibus signis : sumat  a uobis benedictionem paternam in Spiritu sancto, per quem mederimelius forte uestra et cautius poterit omnium ecclesiarum sollicitudo. ualeat sanctitas uestra, semper nobis diligende bone Pater.





LXXXu. Willelmi ecclesie S. Trinitatis Lond. prioris.---Eiusdem argumenti.

Patri suo et domino summo pontifici ALEXANDRO, frater WILLELMUS ecclesie S. Trinitatis Lond. claust. prior et humilis eiusdem loci conuentus, debitam Patri caritatem et humilem in omnibus obedientiam.

Apostolica doctrina est ut si unum membrum patitur, membra quoque cetera compatiantur . Inde est quod uenerabili Patri nostro domino  Londoniensi episcopo debita caritate compatimur et ipsum penam sustinere quam non meruit, multa afflictione spiritus intime condolemus. Eius enim conuersatio multorum testimonio digne laudabilis honorari magis debet quam penis et iniustis oppressionibus onerari. Qui cum ob culpam aliquam nec citatus hucusque fuerit nec commonitus, in ipsum subito latam separationis esse sententiam miramur plurimum et obtupescimus; presertim cum eius nec contumaciam audierimus, nec ipsius famam apud nos notorio seu alio quocunque omine laborare aliquatenus intellexerimus. Qui cum sententiam illam quecunque est ad sanctitatem uestram appellando preuenerit, apostolice dignitatis  honor est uenientem ad uos filium digne suscipere et ipsius grauamina paterna gratia subleuare. Qua in re cum tota supplicet Londoniensis Ecclesia, nos quoque cum supplicante matre nostra sublimitati uestre preces affectuose porrigimus, ut patrem nostrum suscipiendo et matrem exhilarando suspensam ad uos totam . . . . . plenitudinem uobis et obsequium et gratie obnoxiam in perpetuum efficiatis, et paternum filiis affectum exhibeatis. Conseruet incolumitatem uestram Dominus, in Christo dilecte Pater.





LXXXuI. R. prioris S. uictoris Parisiensis et Eruisii abbatis S. Augustini.---Pro S. Thoma Cantuariensi.

ALEXANDRO pape, prior S. uictoris et E. abbas  quondam S. Augustini.

Sanctis uiris, Simone, priore de Monte-Dei et fratre Bernardo de Grandimonte ueraciter referentibus, aliisque personis religiosis et honoratis assistentibus, et nos ipsi presentes ipso auris auditu percepimus, que responsa rex Anglie domnio Cantuariensis, super negotio pacis ecclesiastice reddiderit. Referebant et inter referendum mirabantur, quam sepe rex Anglie animum domini Cantuariensis, suorumque, et nostros in spem recuperande ecclesiastice libertatis et pacis erexerit, quam sepius in desperationem eiusdem recuperationis a conceptu antehabite spei deiecerit. Tandem post multas et uarias, nec inter se coherentes, imo sibi contrarias responsiones, post tumidam de presumpta  presentatione litterarum uestrarum animi indignationem, nichil certi reportare potuerunt. Opus est igitur, post tam longam exspectationem, et tam diu suspensam animaduersionem ex auctoritate apostolica gladium Petri in aduersarium sancte Ecclesie, et contemptorem sedis apostolice iam iamque exercere, manu utique tanto ualidiore, quanto fortiorem, et si potest, insuperabilem, ad resistendum, imo ad preualendum se premunit inimicus. Quod si incunctanter et districte feceritis, prout ipsi a collateralibus regis se didicisse memorabant, ad portum tranquille securitatis et gaudium quesite libertatis Ecclesia Dei in breui est peruentura, iamque olim, si districtius egissetis, peruenisset. Si uero in hac suprema necessitate adhuc dissimulatis,  procul dubio multo maiore iniuria et depressione conculcanda est, quam fuerit, et futura sunt eius nouissima multo peiora prioribus. Illud etiam uos non lateat, quod priores littere uestre, assensum petitionum regis Anglie, ut uidebatur, continentes, sed magis rei ueritate prudentiam beneuole uestre intentionis erga dominum Cantuariensem occultantes, animum domini regis Francorum, multorumque aliorum multum scandalizauerunt. Nouissime uero, que et comminatorie, eumdem gloriosum regem nostrum, cunctis quidem bonis hominibus, sed maxime D. Cantuariensi beneuolum et deuotum, multum exhilarauerunt, multosque alios in gratiarum actionem et uocem laudis, misericordiam  et iudicium uobis decantantes, excitauerunt. Misericordiam, quia innocentis causam defensandam suscepistis; et iudicium, quia uiolenti iniuriam, quantum in uobis est propelletis.





LXXXuII. Willelmi Radingensis abbatis.---Pro Gilberto Londoniensi episcopo.

Beatissimo Patri et domino A. Ecclesie catholice Dei gratia summo pontifici, filiorum suorum extremus frater WILLELMUS abbas Radingensis indigne dictus, commissam sibi nauem Petri ad portum tranquillitatis indemnem dirigere.

Quoniam sanctitati uestre, que Deo auctore uniuerse preest Ecclesie, rerum que in ea ubique terrarum quotidie emergunt utillimum esset innotescere  ueritatem, equum duximus pro paruitate nostra sublimitati uestre de filio uestro episcopo Londoniensi, ne serenitatem uestram, quod absit! erga ipsum alicuius maligna suggestio obnubilaret, qualem ipsum nouimus, et qualiter se in hac que inter regem et archiepiscopum Cantuariensem exorta est tempestate, quamque prudenter ac fideliter se habuerit, teste conscientia intimare. Et primo quidem scimus eum in claustro Cluniacensi tam sancte tamque irreprehensibiliter sumpto habitu religionis aliquandiu conuersatum, ut dignus omnino promoueri aliisque preesse et prodesse inueniretur. Promotusque semel et iterum et sepius usque ad culmen episcopatus, uita, moribus, et doctrina conscendere promeruit. In quo se hactenus quantum  ad humanum spectat examen, non solum irreprehensibilem, sed et utilem sancte Ecclesie ministrum exhibuit; sibi siquidem parcum atque districtum, aliis misericordem atque munificum. De cuius sobrietate uictus atque uestitus, et aliorum que huic uite necessaria sunt parcitate, erga pauperes benignitate, erga subiectos mansuetudine, erga sanctos deuotione, erga omnes suauitate atque humanitate superuacuum duximus multum scribere, quibus Ecclesiam Dei suauissimo repleuit odore, quoniam uos ea non credimus latere, que et qui Deum amant non cessant predicare, et qui secus sentiunt dissimulare quidem possunt, negare non possunt. In hac autem controuersia que inter dominum nostrum regem et dominum archiepiscopum Cantuariensem  exorta est, sic illum se habuisse cognouimus, ut si illi creditum esset, omnis iamdudum discordia admellata, et concordia reformata fuisset, licet nonnulli pacis inimici malignitate inducti, aliam de illo disseminauerint, et usque ad archiepiscopum pertulerint opinionem. Neque nos uel audiuimus uel ab aliquo uere auditum accepimus, quod ipse in aliquo apud dominum regem domino archiepiscopo uel alibi nocuerit, excepto quod nimia necessitate compulsus, in initio Quadragesime ad clementiam uestram appellauit. Archiepiscopus autem postea in Ramis Palmarum sicut dicitur, in illum sententiam promulgauit. Super quo admirantur in partibus nostris uniuersi. Solet enim ad sedem apostolicam appellatio remedium atque suffragium  grauatis prestare uniuersis. Hoc enim beneficium a matre nostra sancta Romana Ecclesia filiis suis debitum et in necessitate hactenus exhibitum nullum suorum in oppressione desperare permittit. Quod si subtrahitur uel in irritum ducitur, nescimus quid refugii in necessitate ulterius speretur. Beatitudini igitur uestre, quam Deus diu nobis incolumem conseruet, obnixe supplicamus, quatenus erga filium uestrum episcopum Londoniensem ad pietatem uestram confugientem, sic uos habeatis, talesque uos exhibeatis, ut reliquis filiis uestris ad uos in necessitate confugiendi spem atque fiduciam prebeatis.





LXXXuIII. Lombardi ad Alexandrum.---Quomodo Ioannes de Oxeneford, Roma rediens, multa se a pontifice obtinuisse glorietur: quo audito rex Francie ita uehementer turbatus fuerit, ut »confestim se uelle nuntios dirigere qui legatis apostolicis regni sui ingressum inhiberent, diceret.«


Reuerendo Patri ac domino ALEXANDRO, Dei gratia summo pontifici, Lombardus eius clericus, fidelis obedientie famulatum.

Cum uestre sanctitatis puer, et uestrarum manuum opus in Christo sim, que in nostre fame suggillationem, atque uestri nominis derogationem celebriter dicuntur, queque in totius Ecclesie detrimentum callide struuntur, dissimulare nec possum, nec debeo. Ioannes siquidem Oxenofordensis,  cum decanatus honore et gratie uestre plenitudine Roma rediisse insolenter se iactat, nichilominus arroganter adiiciens se priuilegio fore munitum aduersus dominum Cantuariensem, et omnem episcopum, et quasi paulo minus a cardinalium ordine constitutum, uobis soli, et apostolatui uestro se subiectum asserit. Preterea, quod regum nullus unquam obtinere ualuit, pro rege obtinuisse gloriando superbe loquitur: scilicet inter regis filium et filiam comitis Britannie, in tertio gradu consanguineos, matrimonium uestra auctoritate firmatum: addens quoque, a rege legatos specialiter postulatos destinari, qui appellationis remedio sublato, audiant et definiant quidquid regi aduersus dominum archiepiscopum proponere placuerit. Hec, sanctissime  Pater, Ioanne Roma redeunte diuulgata sunt, que quanto magis inusitata, quanto rarius fieri solent, tanto uehementius audientium animos perculerunt. Quibus auditis, Francorum rex, uester et Ecclesie filius deuotus, ita uehementer turbatus est, ut confestim se uelle nuntios dirigere, qui legatis uestris regni sui ingressum inhiberent, diceret: Qui plus aliquid fecit, quod in ore latoris presentium posui. Conuocare etiam archiepiscopos et episcopos se uelle dixit, quatenus eis exponeret et proponeret, quomodo Romana Ecclesia aduersus se, et eam malignantes exaltat, eum autem deprimere querit, dicens: Annon laborat me inhonorare, qui sanguinem Cantuariensis archiepiscopi, uiri innocentis, pro iustitia et Ecclesie libertate exsultantis, callide  effundere querit, impie tradens ipsum in manus inimicorum et persecutorum eius, quem non obsequiorum obtentu, cum nobis magis iniurias intulerit, obsequendo tamen ei, qui nunc ipsum persequitur, sed potius iustissime cause, quam fouet, intuitu, eius probitatis contemplatione, amore etiam domini pape, qui satis instanter me pro eo rogauit, exhibere honorifice et decenter, quandiu in exsilio fuerit, et quasi in sinu meo confouere constanter disposui, sicut et iam cepi? Denuntians etiam et manifeste protestans, non esse sibi minus molestum. quod pro hac causa legatos mittitis, quam si ad coronam eius auferendam eos destinaretis. Eius animum adeo concitatum non defuerunt qui magis  incenderent. Data est occasio aduersus nos, et Dei Ecclesiam malignandi, atque plurima moliendi his, quibus ab initio animus et nocendi uobis cognitus fuit. Quorum maleuolum propositum uestra non mutauit indulgentia, etsi horum conatum repressisset auctoritas. Hec per quemdam clericum uobis fidelem et deuotum, presentem dum hec agerentur, mihi ea priuatim referentem, didici. Illud unum, Pater sanctissime, uerissime scio, quod tamen absque lacrymis non scribo, quia uestri nominis odor ex aliqua parte offuscatur; quoniam fame uestre derogatio, quasi cibus est et potus detrahentium, et maledicorum, qui uelut uino poti atque inebriati uestram famam decerpunt, et quasi uos totum maledictionis dentibus corrodunt, tum fauore  domini Cantuariensis, partim odio eum persequentis; maxime cum prope esset dies uictorie eius et uestre, sicut a multis credebatur. Timebat enim rex adeo, die appellationis elapso, excommunicari uniuersamque terram suam interdici, ut manifeste diceret se episcopis appellare nec persuasisse, nec eos compulisse, ideoque partes suas in ea re non esset interpositurus. Episcopi uero in tantum angebantur, et interdici metuebant, ut quidam ad dominum Cantuariensem nuntios mitterent, quidam ad eius uocationem parati essent, cum Ioannes de Oxeneford, uelut legatus uester, uniuersos episcopos conuocans, eis auctoritate uestra, sicut fama est in Gallia, ne ad domini Cantuariensis uocationem uenirent, precepit. Qua occasione magister  Robertus Herefordensis episcopus, cum iam ad mare uenisset transfretaturus, reuocatus est; sicut ipse coram domino Cantuariensi per nuntios suos, uiros religiosos, et bene notos, me presente, se excusauit. Propterea tanta est in multorum animis perturbatio. uerentur enim plurimum regis uersutias, et ex his Anglicane atque omnium ecclesiarum terre sue ruinam, et libertatis subuersionem, ac prolixiorem, uehementioremque archiepiscopi persecutionem, quippe cum a multis, et sepe audiuerim, quod rex in aduersa fortuna et obitu uestro, quem Deus sua benignissima clementia in longa tempora differat, omnem spem suam locasse dicatur, firmissime asserens, sicut a pluribus fertur,  successorem uestrum se nequaquam suscepturum, nisi prius omnes dignitates et consuetudines regni sui confirmauerit. Eapropter dolose et fraudulenter creditur legatos postulasse, utpote ad suam uoluntatem, non solum aduersus dominum Cantuariensem, uerum etiam aduersus omnes episcopos terre sue complendam, uel ut saltem sic eius excommunicatio, et terre sue interdictum differatur: quatenus hoc modo frustrando tempora, domini Cantuariensis auctoritatem euacuare possit, ut si forte uestro tempore non ligetur, a successore uestro ligari non metuat, cum nec facile, sicut a multis dicitur, proposuerit eum se suscepturum. Itaque, prudentissime Pater, qui Spiritum Dei habent, et pacem Ecclesie desiderant, spiritum Danielis in  uobis excitari, ad Belis astutias deprehendendas, et draconem interficiendum, summo animi affectu optant, super quo Deum assiduis et cumulatis precibus, exorant. ualeat sanctitas uestra in tempora multa.





LXXXIX Theobaldi Blesensis comitis.---De martyrio S. Thome.

Reuendissimo domino suo et Patri ALEXANDRO, summo pontifici, THEOBALDUS Blesensis comes, et regni Francorum procurator, salutem, et debitam cum filiali subiectione reuerentiam.

uestre placuit maiestati, ut inter dominum Cantuariensem archiepiscopum et regem Anglorum pax reformaretur, et integra firmaretur concordia. Itaque  iuxta uestri tenorem mandati illum rex Anglie uultu hilari, fronte leta, et pacem spondente, et gratiam sibi referente recepit. Huic paci et concordie interfui, et me presente dominus Cantuariensis apud regem Anglorum de coronatione filii sui conquestus est, quem uoto festinante et ardente desiderio in culmen regie dignitatis fecerat promoueri. Huius autem iniurie reus et sibi male conscius rex Anglie, iuris et satisfactionis ipsi Cantuariensi pignus dedit. Conquestus est etiam de episcopis, qui contra ius et decus Cantuariensis Ecclesie nouum regem in sedem regiam presumpserunt intrudere, non zelo iustitie, non ut Deo placerent, sed ut tyrannum placarent. De illis uero liberam et licitam rex ei concessit potestatem, ut  ad uestre et sue potestatis arbitrium in eos sententiam promulgaret. Hec siquidem uidi et audiui, et hoc uobis uel iuramento uel quolibet alio libuerit modo attestari paratus sum et sancire. Sic itaque pace facta uir Dei et Spiritu sancto plenus nil metuens recessit, ut gladio iugulum subderet, et ceruicem exponeret ferienti. Passus est ergo martyrium agnus innocens, crastina Sanctorum Innocentium die. Effusus est sanguis iustus, ubi nostre uiaticum salutis solebat immolari. Canes aulici familiares et domestici regis anglie se ministros regis prebuerunt, et nocentes sanguinem innocentem effuderunt. Huius prodigii modum detestabilem, et inauditam turpitudinem, uobis his uerbis significarem,  sed uereor ne mihi odio a serpente, cuius nec odium timeo nec amorem uolo, ascribatur, et latores presentium patenter et plenius hoc uobis indicabunt. Ex eorum relatione discetis quantus meroris cumulus, quanta sit uniuerse Ecclesie et maxime Cantuariensis, quanta etiam totius regni Francie, imo omnium partium mundi ad quas ista peruenit nequitia et seditio, et querela et calamitas. Hanc saluo pudore dissimulare ratio non debet nec potest Romana mater Ecclesia. Quidquid enim in filiam presumitur inimicum, redundat in parentem: nec sine matris iniuria filia captiuatur. Ad uos itaque clamat sanguis iusti et martyris Dei, et flagitat ultionem. uobis ergo, Pater sanctissime, adsit et consulat super uindicta facienda omnipotens et misericors  Dominus, qui Filii sui cruorem mundo impendit, ut mundi noxas detergeret et deleret maculas peccatorum, ille uobis sufficientis uindicte uoluntatem insinuet, et suggerat facultatem, ut Ecclesia inauditi et nefandi sceleris confusa magnitudine, districta, inaudita et toti mundo iucunda hilarescat ultione. ualete, et sicut decet sanctitatem uestram et dignitatem totius curie Romane, studete.





XC. Magistri uiuiani.---Quid egerit in exsecutione mandati apostolici sibi commissi.

Beatissimo Patri et domino ALEXANDRO, Dei gratia uniuersalis Ecclesie summo pontifici, uIuIANUS  eius sanctitatis seruus deuotissimus, debite subiectionis obsequium.

Quod statum nostrum pariter et esse negotii, pro quo ad illustrem regem Anglie destinati sumus, tandiu Beatitudini uestre significare distulimus, non dissolute negligentie, que culpe annumeratur, sed necessitati et qualitati cause esse ascribendum certissime fore sciatis. Erat enim cum exercitu in remotis Guasconie partibus, et illuc absque maximo discrimine nullatenus, sanctissime Pater, poteramus accedere, nec fuit de consilio Christianissimi regis Francorum, cui apud Siluiniacum obuiauimus, litteras sibi uestras, quas deuotissime recepit representantes. Deinde Senonas, regis Anglie reditum exspectantes, declinauimus. Qui cum longiorem,  quam credideramus, moram in Guasconia fecerat, tandem rediit, et ad eius presentiam festinantes in Normannia accessimus. A quo et principibus suis satis honeste recepti fuimus, in crastino litteras ei uestras exhibentes. Quas cum legisset, multa in exordio orationis sue contra dominum Cantuariensem nobis, sicut olim dominis nostris cardinalibus, proposuit. Sed quia ut eum in amorem et gratiam suam omni rancore deposito in remissionem peccatorum suorum reciperet, sibi incessanter iniungebatis, quodammodo uerbo annuit, et se habiturum fore consilium respondit. Sed ante de absoluendis excommunicatis proposuit. Nos uero qualem super absolutionem episcoporum potestatem  haberemus, quia uobis non extat incognitum, narratione supersedemus. Qualicunque tamen postmodum potestate accepta, si Deus animum suum et uoluntatem ad pacem inclinaret, propter hoc prestito ab eis iuramento nullatenus remaneret. Qui cum per multos anfractus locorum, nec minus uerborum nos secum adduxisset, et aliquandiu detinuisset, demum in presentia Rothomagensis et Burdigalensis archiepiscoporum hec proposuit: Ut tres qui presentes erant, absoluerentur, et unus nostrum Angliam intraret, et reliquos excommunicatos, quos iuxta littus maris inueniret, absolueret, et alter ad archiepiscopum procederet. Quo pacto, eius intuitu per quem reges regnant , et amore uestro, archiepiscopo permitteret ut secure ueniret,  et in bona pace et firma securitate ecclesiam suam reciperet cum omni integritate, sicut habuit antequam exiret, eamque teneret ad honorem Dei et Ecclesie, et suum et filiorum suorum: et hoc idem suis qui cum eo et pro eo exsulabant, concedebat, et in scriptis totum quod promittebat, redigere debebat. In crastinum autem cum illos tres absoluere deberemus, mutauit duntaxat nomen filiorum, et dixit heredum, et hoc in presentia predictorum archiepiscoporum, et unius nominatissimi Lexouiensis episcopi. Quid ergo de osculo? Nec propter hoc modicum pax remaneret, respondit. Eius uerbum nobis placuit, et admisimus. Absolutione autem illorum postmodum facta, ubi dixit, Honorem suorum heredum, ceteris in suo statu manentibus,  et in eius loco adiecit, Salua dignitate regni sui. Quo audito, plurimum turbati sumus. Quia in finibus predictorum uerborum non stabatur, et ita ab eo utrinque recessimus, et in ducatu Rothomagensis archiepiscopi Cadomum usque peruenimus. Et cum rex comiti Flandrensi Rothomagum obuiam proficisceretur, uerbum pacis nobiscum denuo retractande prenominatis archiepiscopis, Lexouiensi, Wigornensi, Sagiensi, Baiocensi, Redonensi episcopis, Cantuariensi, Saresberiensi archidiaconis, et suis principibus commisit. Qui cum instarent ut uerbum, scilicet Salua dignitate regni sui, admitteremus, respondimus: Stet ergo uerbum regis pariter et uerbum Domini, id est, salua libertate Ecclesie. Quod non admiserunt, sicut nec rex, licet in  honore Dei libertatem Ecclesie ut dicebat, intelligeret, apponere tamen scripto penitus recusauit. Et cum iam contra nos uerbo preualere non possent, preelegerunt, ut archiepiscopus, sicut iam dictum est, secure ad ecclesiam suam accederet, et in bona pace et securitate ecclesiam suam cum omni integritate, sicut habuit antequam exiret, hinc inde nulla conditione apposita reciperet, et sui similiter sua. Et ad eorum instantiam uerbum admisimus. Demum a rege apud Rothomagum uocati cum multo labore accessimus. Tandem per legatos suos nobis in curia archiepiscopi mandauit, quod nullatenus a uerbo illo Salua scilicet dignitate regni sui, recederet, et ita sicut nec primo, nec secundo a prenominatis  personis uerbo inuento stare placuit. Et hoc modo, beatissime Pater, recessimus; archiepiscopis quoque sub debito fidelitatis, qua uobis astricti tenebantur, precepimus, ut eis, quos absoluimus, sub debito iuramenti, quo uobis tenebantur, preciperent, et domino regi proponerent, ut si pax secuta non esset ante discessum nostrum, beneficio absolutionis non fruerentur, et sententiam, quam archiepiscopus Cantuariensis in eos tulerat, irrefragabiliter obseruarent. Et hec hactenus de his que cum domino rege gessimus. Ceterum uerbum regis Cantuariensi archiepiscopo postmodum representauimus. Qui cum predicta omnia equanimiter sustineret, respondit quod dignitatem regni sui libenter conseruaret, saluo ordine suo et fidelitate  Romane Ecclesie. De his quoque si quis aliter uobis proposuerit, sic esse, sicut diximus, per omnia credatis. Et quod nomen domini Gratiani non ponitur in his litteris, non ideo remansit quod eas non uiderit et diligenter pertractauerit, sed quia festinabat redire, et longe breuiores uolebat fieri litteras. Sed ut nichil nuntiis regis contra nos usque ad reditum nostrum crederetis, nouissime de consilio archiepiscoporum et episcoporum disposuimus ad presentiam ipsius regis mittere nuntium. Elegimus tandem magistrum Petrum, uirum honestum et bene litteratum, Papiensem archidiaconum, quem ad prenominatum regem misimus, ut ei clementer supplicaret; utque in exsequenda pace inter ipsum et dominum Cantuariensem iuxta tenorem litterarum  uestrarum, quas ipse receperat, preces admitteret, ex parte uestra affectuosissime rogaret. Qui cum honeste fuisset receptus, indecenter et contra honorem Dei, et suum, sicut ipse asserit, fuit tandem dimissus, et quibusdam rebus suis in eius ducatu postmodum exspoliatus. Unus quoque, de suis precipue, qui ab eo, ut dicebat, timore iam extra uillam non longe recesserat, a seuis hominibus atrociter est tractatus, sed suggestione cuiusdam superuenientis militis, ut nobis huiusmodi factum denuntiaret, diuina gratia de manibus illorum est ereptus.





XCI. Eiusdem.---Similis argumenti.

ALEXANDRO pape, magister uIuIANUS.

 Operam omnem adhibui et diligentiam, ut inter regem Anglorum et D. Cantuariensem pax reformaretur iuxta formam quam sanctitas uestra prescripserat. Tandem uero post multos labores ad id uentum est, ut D. Cantuariensis in colloquio regum Parisiis habito in octaua Beati Martini, petitionem subscriptam per D. Rothomagensem et episcopum Sagiensem, et me, regi Anglorum, presente Christianissimo rege, porrigeret: Hoc petimus a domino nostro rege iuxta mandatum et consilium domini pape, ut pro amore Dei, et domini pape, et honore S. Ecclesie, ac salute sua et heredum suorum, recipiat nos in gratiam suam, et concedat nobis et omnibus, qui nobiscum et pro nobis exierunt de regno,  pacem suam et plenam securitatem de se et suis, sine malo ingenio. Et reddat nobis Ecclesiam Cantuariensem in ea plenitudine et libertate, in qua eam melius habuimus, post quam ad sedem illam accessimus, et possessiones omnes, quas habuimus, ad tenendum et habendum, ita libere, et quiete, et honorifice, sicut ecclesia et nos eas liberius et honorificentius tenuimus et habuimus, postquam promoti sumus in archiepiscopum. Et similiter nostris. Et omnes ecclesias, et prebendas ad archiepiscopatum pertinentes, que uacauerunt postquam exiuimus de terra, ut faciamus de eis sicut de nostris, prout nobis placuerit, similiter habere permittat. Et hoc in scripturam redactum est. De mobilibus uero ablatis se facturum promisit archiepiscopus iuxta consilium uestrum, ut a nullo  super hoc deberet argui. Rex autem audita petitione scripta, de plano non contradixit, sed mutatis uerbis respondit quod archiepiscopus haberet ecclesiam suam et possessiones suas in pace, quas habuerunt, et sicut habuerunt antecessores sui, et sic excluderet possessiones quasdam, que de nouo acciderant huic archiepiscopo de iure ecclesie sue, et quas habuerat et tenuerat postquam factus est archiepiscopus: et ecclesias et prebendas, que uacauerunt postquam exiuit de terra. Et ut callide alligaret eum ad obseruandas consuetudines suas, prauas et maledictas, sicut postea bene deprehendimus, quia in omnibus fere uerbis suis Ecclesie Dei sophisticus est et captiosus. Et preterea nullius prece, cum tamen rogaretur a multis, induci potuit,  ut prefatum Cantuariensem in osculo pacis reciperet. Institi apud Christianissimum regem, ut hoc tantillum suarum precum instantia extorqueret. Sed ille alii regi, dum in terra sua erat, nolebat esse molestus in aliquo. Domino tamen Cantuariensi dixit, et etiam mihi coram multis, qui presentes aderant, quod nec pro tanta quantitate auri, quantus ipse erat, uellet uel auderet consulere, nisi pacis osculo precedente, quod terram eius ingrederetur; quia subtracto osculo gratiam non reddebat. His ergo, qui aderant, ex causa probabili uisum est, quod uerbum pacis tractabat in dolo, qui publicum et celebre gentibus pacis signum admittere recusabat. Nec aliquid per suos domino Cantuariensi respondere curauit, sed quasi occasionem  discedendi captans recessit. uisumque est, quod tantum simulare uolebat gratiam, non restituere. Placeat itaque Sanctitati uestre, si quid aduersus hec audieritis, differre omnia, quousque serui uestri faciem, qui cunctis interfui, uideatis et audiatis ex ore meo, qualiter Ecclesia conculcetur, et quam inique proscripti sint innocentes. Omnipotens Dominus incolumitatem uestram ad gloriam nominis sui, et pia nostra nostrorumque uota, in tempora longa custodiat, sanctissime et amantissime Pater.





XCII. Laurentii abbatis Westmonasteriensis.---Pro Gilberto Londoniensi episcopo.

ALEXANDRO pape, LAURENTIUS abbas Westmonasterii.

 ueritatis assertio tunc demum libera solet et sine offensione procedere, cum et certis rerum nititur argumentis, et celeberrime opinionis attestatione uallatur. Hinc est quod uenerabilem Patrem nostrum Gilbertum Londoniensem episcopum eo Sanctitati uestre attentius commendamus, quo eum in partibus nostris et meritum uite celebrem, et communis habet estimatio commendabilem. uestre itaque sublimitati, cuius reuerentiam, sicut non debemus, ita nullis uolumus falsitatis incestare figmentis, sublata omni ambiguitate suggerimus, quod memorati uiri uita et conuersatio, quantum aut ex euidentibus rerum indiciis, aut ex celebri opinione ad uestram potuit notitiam peruenire, copiosis  hactenus claruit decorata uirtutibus, et formam religiosis et honestatis intuentium oculis uisa est pretendisse. Quis enim ex nostratibus ignorare permittitur dominum Londoniensem tam diuine legis quam secularis scientie peritissimum, honestate precipuum, in cultu et obseruantia religionis ex diutina et sancta fuisse conuersatione probatum? Quis eorum ita desipiat, ut hoc non sapiat? Hoc etiam nos ex domini regis noueritis testimonio concepisse, quod idem dominus Londoniensis domino Cantuariensi apud regiam maiestatem nunquam dicto factoue nocuus exstiterit, quod quidem ab omnibus uite ipsius et conuersationis honeste consciis, sub quadam potest certitudine et securitate presumi, cum auditu etiam graue sit et fide  indignum tam preclarum in Ecclesia Dei religionis et sanctitatis speculum alicuius malignitatis seminarium aut fomitem exstitisse. Oramus igitur, sanctissime Pater et domine, ut deuoto et uenerabili filio, ad gremium se uestre mansuetudinis transferenti, sinum benignitatis et gratie clementer aperiatis, eumque in gratie uestre plenitudinem restitutum ecclesie sue restituere, communibus, si placet, in hoc bonorum uotis satisfaciendo dignemini. Hoc enim uestre, ut credimus, sublimitatis honori et ecclesiasticis uidebitur utilitatibus deseruire. Omnipotens Deus incolumitatem uestram in tempora longa et leta perducat, carissime Pater et domine.





XCIII. Anonymorum.---Contra Thomam Cantuariensem.


Medicine potius tempus est, quam querele. Nam peccatis exigentibus inter malleum et incudem posita est sancta mater Ecclesia, et nisi diuina super eam respiciat miseratio, ictum mallei est sensura. Crebrescente enim schismaticorum nequitia, pro fidei sue defensione et amore iustitie Pater patrum exsulat a patria, et ne ad propriam sedem liber ei pateat regressus, prohibet Pharaonis animus induratus. Accedit ad hoc quod Cantuariensis Ecclesia tam in spiritualibus quam in temporalibus miserabiliter imminuitur, que tanquam nauis in mari proprio rectore destituta fluctuat, et uentis exponitur, dum eius pastor infra nationis sue terminos regia potestate manere prohibetur. Qui suo et Ecclesie  sue, nostro etiam sapiens periculo, penarum et laborum secum nos exposuit acerbitati, non considerans, quoniam blandiri oportet, non detrahere potestati. Qui nobis, licet eius laboribus totis affectibus compatiamur, ingratus existit, et nos, cum in eadem propter eum damnatione simus, persequi non desistit. Inter ipsum siquidem et serenissimum regem Anglorum quedam controuersia uersabatur. De utriusque uoluntate dies prefigitur, ut in eo, iustitia mediante, illorum controuersia terminetur. Ad eumdem diem ex precepto regio archiepiscopi, episcopi, et ceteri Ecclesiarum prelati conuocantur, ut quanto generalior esset concilii celebratio, tanto manifestior fieret fraudis et malitie  denudatio. Constituta die catholici principis conspectui se presentat regni turbator et Ecclesie. Qui de suorum meritorum qualitate non securus Dominice crucis armat se uexillo, tanquam ad tyranni presentiam accessurus. Nec modo regia maiestas offenditur, sed cause sue iudicium episcoporum fidei committit, ut sic ab omni suspicione liberetur. Restabat ut episcopi causam iudicio terminarent, ut sic dissidentes in gratiam federarent, et dissensionis eorum materiam sepelirent. Occurrit tamen ille, et prohibet ne de ipso coram rege sententia proferatur, ut sic animus regis grauius accendatur ad iracundiam. Cuius excessus facit quantitas, ut ipse auctor cuilibet se debeat exponere ultioni, erubescens penam meritam deprecari. Qui principem,  potissimum in tempore persecutionis Ecclesie, contra commoda Ecclesie offendere non horruit, cuius offensio malleum persecutionis Ecclesie augmentauit. Melius erat sibi, ut felicitati sue frenum imponeret, ne dum ad rerum cacumen presumptuose peruenire nititur, presumptionis sue merito ad inferiora detrudatur. Etsi eum non mouerent Ecclesie detrimenta, debebant saltem eum reuocare, ne contra regem ageret, a rege sibi exhibita, tam in diuitiis quam honoribus, incrementa. At obuiat aduersarius, et obiicit quoniam ipsum coram rege stare iudicio esset apostolice sedis et dignitatis diminutio. Ac si nesciat, quod etsi in illo iudicio aliquantulum Ecclesie dignitati derogaretur, dissimulandum tamen erat pro tempore, ut pax Ecclesie  redderetur. Obiicit iterum patris sibi nomen asciscens, quod arrogantiam uidetur redolere, quod filii in patris damnationem minime debuerant conuenire. Sed necessarium erat, ut patris superbiam filiorum humilitas temperaret, ne post patrem in filiis patris odium parentaret. Liquet itaque ex predictis, patres sanctissimi, quod aduersarii nostri irrita et inefficax debet languescere accusatio, qui sola odii malignitate impetebat, nullius rationis fultus patrocinio. Et quoniam uobis omnium Ecclesiarum noscitur sollicitudo imminere, necessarium est uos circa statum Cantuariensis Ecclesie cautelam et diligentiam adhibere, ne eadem Ecclesia per sui pastoris excessus cogatur naufragium sustinere.





XCIu. Anonymi.---Narrat quid actum sit in curia quam de pace tractanda inter ipsum et pontificem Romanum in die Pentecostes suis indixerat Fredericus imperator.


ALEXANDRO pape, quidam amicus suus.

Imperator, cum principes suos ad curiam, quam eis in festo Pentecostes indixerat, adunasset, et principes ipsi Sabbato ante festum et subsequenti secunda feria de pace inter uos et eum reformanda tractare cepissent, Reginaldus, dictus Coloniensis, aduenit, publice asserens et proponens quod nichil contra uos ad honorem sui labor et studium imperatoris proficerent, nec eius tunc penitus assentiret consiliis. Dicebat enim quod potior pars imperii uobiscum  erat, commemorans scilicet Salzeburgensem, Moguntinum, et alios qui de Alemannia, uestre obtemperarint sanctitati. uerumtamen ad magnificandum seipsum inquit: Plures quam nos sumus ad obedientiam apostolici nostri conquisiui, quos ei rex Anglorum numero quinquaginta, et plures, iuxta domini imperatoris beneplacitum exhibebit. Cum igitur ei talia promittenti, et ad certitudinem huius rei duos nuntios predicti regis presentialiter exhibenti, de prosequendo eius consilio suum imperator polliceretur assensum, in audientia cunctorum principum huiusmodi consilium imperatori formauit: quod ipse uidelicet imperator in conspectu totius curie propria manu iuraret quod nullo unquam totius uite sue tempore uos, uel aliquem qui  ex parte uestra sit, in pontificem Romanum susciperet, sed deuotioni pape sui Paschalis inconcusse semper et inseparabiliter adhereret. Si uero mori illum ante contingeret, hoc ipsum iuramentum sui successores obseruarent. Principes uero suos id ipsum iurare compelleret, adiecto in eorumdem principum iuramento, quod si prius imperator obiret, principes ipsi nullum antea coronarent in regem, quam is qui coronandus esset, de tenendo et fouendo eodem schismatico, et eius successoribus, idem facerent iuramentum. Et quod principes infra sex hebdomadas, postquam de curia ad propria loca rediissent, omnes abbates, prepositos, et alios ecclesiarum prelatos, milites quoque, et alios omnes qui in locis eorum aliquos honores obtinerent, hoc  ipsum iurare compellerent. Et eos qui nollent hoc facere, rebus eorum penitus confiscatis depositos, et honoris sui cingulo spoliatos, uel si priuati homines fuerint, in membris suis crudeliter mutilatos a toto imperio compellerent exsulare.

Placuit imperatori forma consilii, sed archiepiscopo Magdeburgensi, et aliis qui presentes erant episcopis dura uisa est admodum et molesta. Ita quod idem Magdeburgensis nullum ex hoc iuramentum se prestare responderit, nisi prius Coloniensis ordines et consecrationem reciperet, per quam omnem dubitationem ab eius et aliorum pectoribus remoueret. Unde cum ille id promittere detrectaret, acriter eum aggressus est imperator, suamque ei  malignitatem improperans, iratus in eum uerba huiusmodi est prosecutus: Ecce manifeste apparet, quod sicut traditor et deceptor in periculum meum papam mihi prefeceris ignoranti, cum etiam ante receptionem litterarum mearum, ne de substituendi pontificis electione tractares, tu statim cum Te Deum laudamus, et iuxta beneplacitum tuum nouum mihi pontificem elegisti, plus mihi proditor factus, quam Moguntinus electus, quem huius criminis reum deferebas. Presertim cum ille dederit mihi salubre consilium, ut ex quo Deus a prioris me periculo liberauit, nullatenus me obnoxium facerem successori. Nunc uero necessario te noueris compellendum, ut laqueum, quem parasti, primus incurras: et aliis etiam id facere recusantibus solus habebis subire periculum,  quod tua malitia noscitur ceteris preparatum. Sic ergo ille uehementer astrictus non potuit euadere, quin cum maximo fletu primus iuxta predictam formam faceret iuramentum, et susceptis ordinibus consecrationem quoque se promitteret recepturum.

Exhibuit etiam predictos nuntios regis Anglie, qui publice coram omnibus iurauerunt, quod quidquid imperator super hoc se seruaturum iurauerit, ipse quoque rex tenebit firmiter et seruabit. Sic ergo propria manu supradictum prestitit iuramentum, eo tamen ad uerbum archiepiscopi Magdeburgensis determinato, ut si uos et schismaticum illum eodem tempore obire contingeret, et cardinales utriusque partis in aliquem unanimiter conuenirent, liberum sibi esset eum recipere, si tamen, quod quidem Coloniensis  fecit apponi, de imperatoris assensu eadem electio proueniret. Deinde qui presentes erant principes, sicut supra dictum est, suum prestitere singuli iuramentum. Cum uero ad episcopos uentum esset, dicerentque omnes, excepto uerdensi, uelle se potius regalibus cedere, quam huiusmodi sacramenta prestare, responsum est eis oportere eos, uellent, nollent, iuramentum facere, et regalia retinere. Sicque cum fletu et planctu maximo iurauit primus Magdeburgensis, sub ea tamen conditione, si omnes alii, qui aberant, essent simul iuraturi, et quod solutus esset a iuramento, quocunque tempore desineret regalia possidere. Pamburgensis uero episcopus, post multas et uarias excusationes, ita ipsi imperatori iurauit, quod quandiu uoluerit  regalia retinere, secundum quod ei proprius sensus dictauerit, eidem imperatori super negotio auxilium et consilium ministrabit. uerdensis et intrusus Haldestaldensis absolute, sicut Coloniensis, iurauerunt. uirdunensis et Frisingensis, per archiepiscoporum suorum absentiam excusati, iuramentum facere minime sunt coacti, sed habita licentia libere ad propria redierunt, usque ad festum beatorum apostolorum Petri et Pauli sibi licentiam impetrantes.

Hi tantummodo principes iurauerunt: dux Saxoniensis, marchio Albertus, comes Palatinus, frater imperatoris. Hi sunt archiepiscopi qui iurauerunt: Magdeburgensis et Pamburgensis; sub conditione tamen prenominata. Coloniensis autem et duo suffraganei  eius absolute iurauerunt. Filius uero Conradi, qui ad curiam cum mille quingentis militibus uenit, ut audiuit fieri mentionem de iuramento, recessit. Patriarcha Aquileiensis non adfuit, neque aliquis suffraganeorum suorum. Similiter nec Salisburgensis, uel aliquis suorum. Nec Treuerensis, uel aliquis suorum. Et multi de principibus non adfuerunt.





XCu. Richardi archiepiscopi Cantuar.---Accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis.

 Sanctissimo Patri et domino ALEXANDRO Dei gratia summo pontifici, R. Ecclesie Cantuariensis humilis minister, deuotissimum subiectionis obsequium.

Sicut eminentiam apostolice sedis magistram omnium ecclesiarum profitemur: sic ab ipsa consilia in ambiguis, in angustiis solatia, responsa in iudiciis exspectamus. Monasterium Malmesburiense, quod in Sarisberiensi diecesi situm est, nuper sibi abbatem elegerat: cumque Sarisberiensis episcopus appellasset, atque ex parte uestra constanter inhibuisset electo, ne aliunde, quam a se, munus benedictionis acciperet: ille nichilominus occulte profectus in Wallias ab episcopo Landauensi clandestinam et furtiuam benedictionem adeptus sibi  abbatis officium usurpauit. Nos autem, querela episcopi et ueritate rei diligentius inquisita, suspendimus Wallensem episcopum et abbatem, donec ad excusationem tanti excessus libertatis aut dignitatis priuilegium allegarent.

Partibus itaque in nostra presentia constitutis, et ecclesiarum priuilegiis productis in medium, nichil inuenimus, quare Malmesburiense monasterium episcopo Sarisberiensi subesse non debeat, et humiliter obedire; eo solo excepto, quod abbas quasdam exemptionis sue litteras pretendebat, que in filo et bulla uidebantur uitiose, stylumque Romane curie minime redolebant; ideoque et eas falsitatis episcopus arguebat. Abbas testibus nitebatur asserere decessores suos benedictiones a quibus  uolebant episcopis pro suo libitu citra professionis uinculum suscepisse. Episcopus e contrario multas professiones abbatum Malmesburiensium exhibebat, sibi et predecessoribus suis factas, quibus sibi abbatis obedientiam et subiectionem monasterii uindicabat. Productis itaque et receptis abbatis testibus, et redactis eorum attestationibus in scripturam, quia secundam productionem postulabat abbas instantius, diem alium prefiximus: in quo, cum rogaremus more nostro que pacis sunt: episcopus et paci et iudicio humiliter se offerebat. Abbas uero consilio cuiusdam aduocati diffugiens ad uersuti iuris prestigia, nec iudicio acquiescere uoluit, nec uerbum pacis admittere, asserens se de  cetero nulli episcopo, uel archiepiscopo, nisi soli summo pontifici super professione uel obedientia respondere: recedensque contumaciter. uiles, inquit, sunt abbates et miseri, qui potestatem episcoporum prorsus non exterminant, cum pro annua auri uncia plenam a sede Romana possint assequi libertatem. Ideo hec ad aures eminentie uestre, reuerende Pater, communi deploratione deferimus, quia pestis illa latissime se diffundit. Aduersus primates et episcopos intumescunt abbates, nec est, qui maioribus suis reuerentiam exhibeat et honorem. Euacuatum est obedientie iugum, in qua erat unica spes salutis, et preuaricationis antique remedium. Detestantur abbates habere suorum excessuum correctorem, uagam impunitatis licentiam  amplectuntur, claustralisque militie iugum relaxant in omnem desiderii libertatem. Hic est, quod monasteriorum fere omnium facultates date sunt in direptionem et predam. Nam abbates exterius curam carnis in desideriis agunt, non curantes, dummodo laute exhibeantur, et fiat pax in diebus eorum; claustrales uero, tanquam acephali otio uacant et uaniloquio; nec enim presidem habent, qui eos ad frugem uite melioris inclinet. Quod si tumultuosas eorum contentiones audiretis, claustrum non multum differre crederetis a foro.

Hec omnia, reuerende Pater, uestre correctionis iudicium postulant tempestiuum. Nisi enim huic malo maturius remedium adhibeatur, uerendum est, ne sicut abbates ab episcopis, ita episcopi ab  archiepiscopis et a prelatis suis decani et archidiaconi eximantur. Et que est hec forma iustitie, aut potius iuris deformitas, prohibere, ne discipuli magistro consentiant, ne filii obediant patri, ne milites sequantur principem; ne serui domino sint subiecti? Quid est eximere ab episcoporum iurisdictione abbates, nisi contumaciam, ac rebellionem precipere, et armare filios in parentes? uideant, queso, ista, et iudicent, qui iudicant orbem terre, ne inde emanare uideantur iniurie, unde iura sumuntur. Arguemur temeritatis, et dicemur os nostrum posuisse in celum, qui non de superbie spiritu, sed de atramentario doloris hec scribimus; sentimus equidem familiares angustias, qui publicas deploramus: nec fortitudo nostra fortitudo est  lapidis, nec caro nostra enea est, ut tam enormes iniurias dissimulare possimus. Post Urie mortem et adulterium Bethsabee missus est ad Dauid propheta proponens ei paradigma de paupere, qui unicam habebat ouiculam, quam abstulit ei diues, qui oues habebat innumeras. Dauid uero de sententia requisitus, iudicium mortis dictauit in diuitem, et per consequentiam in seipsum. Et quis est hodie diues, qui habet oues innumeras, nisi Romanus pontifex, qui ecclesias orbis possidet uniuersas? et quis pauperior, quam Ecclesia Cantuariensis, que cum unam et unicam abbatiam haberet, monasterium scilicet S. Augustini, quam sinu prouidentie pastoralis et paterno fouebat amplexu, eam  diues ille propheticus, ne dicam Romanus pontifex, in suam specialem et propriam usurpauit. Si audeamus dicere quod sentimus, cum ex officio iustitie reddatur unicuique quod suum est, non multum Romani pontificis iustitiam promouet, si alicui in alienam iniuriam beneficium confert, si quod meum est aufert, si ea committit in rebus ecclesiasticis, que mundana potestas in secularibus abhorret. Apostolus ad Romanos loquens: Omnis, inquit, creatura potestatibus sublimioribus subdita sit . Si Ecclesie Romane sic apostolus scribit, quis in Ecclesia Romana doctrine apostolice contraire presumpsit? Ad Hebreos etiam scribens, dicit: Obedite prepositis uestris . In humano corpore, membrum unum seruire alteri, non  detrectat. Quidam angeli aliis presunt, nec inter se superbiam emancipationis admittunt. Unus eorum quandoque se eximere uoluit a potestate diuina, et de angelo diabolus factus est. Hodie per huiusmodi extraordinarias libertates multorum precipitia machinantur. Adhuc replicamus, quia de facto summi pontificis disputasse, et sacrilegium commisisse dicemur; uerumtamen non est equa disputatio, ubi sustinenti respondere non licet. Nex rixa est, ubi tu pulsas, ego uapulo tantum. Si ex turbatione spiritus et abundantia cordis os loquitur, inconsulto calori misericorditer indulgere uelitis, clementissime Pater; dolor enim noster in conspectu uestro est, et gemitus noster non est a uobis absconditus. Utinam in caput meum manum  animaduersionis indignatio uestra extenderet, dummodo per opprobria et dolores meos Ecclesia Cantuariensis in antique dignitatis gratiam respiraret. Quandoque per misericordiam Dei cogitabit Romanus pontifex, ut complacitior sit adhuc. Nam si ecclesiam S. Augustini specialem filiam uocat, filia specialior, atque speciosior, et longe est dignior Ecclesia Cantuariensis, cui si monasterium S. Augustini subiiciat, nichil subtrahit, nisi restituens alienum. Nam, teste Gregorio, nichil ecclesiasticis deperit utilitatibus, si que sunt aliena reddantur. Scimus equidem quod ob quietem monasteriorum, et episcoporum tyrannidem has exemptiones plerumque Romani pontifices indulserunt; uerumtamen in contrarium res uersa est. Monasteria enim,  que hoc beneficium damnatissime libertatis, siue apostolica auctoritate, siue, quod frequentius est, bullis adulterinis adepta sunt, plus inquietudinis, plus inobedientie, plus inopie incurrerunt: ideoque et multe domus, que nominatissime sunt in sanctitate et religione, has immunitates aut nunquam habere uoluerunt, aut habitas continuo reiecerunt. Si ergo Malmesburiensis abbas, qui apud nos reputatur arbor sterilis, ficus fatua, et truncus inutilis, ad uos uenerit, uel miserit, uitam et opinionem illius in libra iustitie appendatis; nec illius admittatis priuilegia, donec manifeste liqueat ex collatione Scripture et bullarum, quo tempore, et a quibus Patribus sint indulta. Falsariorum enim  prestigiosa malitia ita in episcoporum contumeliam se armauit, ut falsitas in omnium fere monasteriorum exemptione preualeat, nisi in decisionibus et examinationibus faciendis iudex ueritatis exactor districtissimus intercedat. Conseruet uos Dominus ad seruandam debitam ecclesiis libertatem.





XCuI. Eiusdem.---Nomen episcoporum in aula regia degentium a calumniis tuetur, ac ostendit exemplo ueterum, quanto cum fructu regni in ea uersentur.

ALEXANDRO Dei gratia summo pontifici, RICHARDUS Cantuariensis Ecclesie humilis minister, deuotum humilitatis et obedientie famulatum.

Detractores, Deo odibiles , serenitati uestre de nostris episcopis enormia suggesserunt,  asserentes quod uenerabiles fratres nostri R. Winton. et G. Elien., atque Ioannes Noruicen. episcopi, sequentes odorem munerum, et omnino abiecta sollicitudine pastorali, militie ne dicam malitie curialis fluctibus se immergunt. Dicunt quod iudicia sanguinis exercent; ideoque tanquam uiri sanguinum a sacris abstinent, et ad mensam Domini non accedunt. Eapropter succensa est aduersus eos indignatio uestra, nobisque penam indicitis, si excessus huiusmodi canonice non punimus. Inhonestum siquidem esset, grauique animaduersione dignissimum, si esset in hac parte os loquentium iniqua ueridicum; sed mentita est iniquitas sibi. Nam, ut excerpamus pauca de multis, Wintoniensi episcopo nullus est afflictis compatientior, nullus in  oculis suis humilior, nullus in altari deuotior, nullus in beneficiis profusior. Unde sicut unguentum effusum est nomen eius, et eleemosynas eius enarrat omnis ecclesia sanctorum. Eliensis autem, ex quo iuxta beneplaciti uestri formam, citra omnem infamiam tamen, et quasi de abundanti suam purgatione canonica innocentiam declarauit, plene et efficaciter impleuit episcopum, sanctaque et honesta conuersatione mendaces ostendit, qui maculauerunt innoxium. Ipse etiam et episcopus Noruicensis, cuius honestatem et prudentiam frequenter, dum ad uos a domino rege mitteretur, diutina conuersatione et experientia didicistis, ecclesias suas pauperes inuenerunt, sed possessiones earum prudenter et strenue reuocantes, et amplissime dilatantes,  ipsas nunc in statum optimum erexerunt. Non est equidem nouum, quod regum consiliis intersint episcopi: sicut enim honestate et sapientia ceteros antecedunt, sic expeditiores et efficaciores reipublice administratione censentur. Quia, sicut scriptum est, minus salubriter disponitur regnum, quod non regitur consilio sapientium. Scriptum etiam legitis, ue terre, cuius rex puer est, et cuius principes mane comedunt . Beata terra est, cuius rex sensatus est, et cuius principes comedunt in tempore suo. In quo notatur, eos consiliis regum debere interesse, qui sciant, et uelint, et possint patientibus compati, paci terre ac populi saluti prospicere, erudire ad iustitiam reges, et imminentibus occursare periculis, uiteque maturioris  exemplis informare subditos, et quedam auctoritate potestatiua presumptionem malignantium cohibere. Regnum Hebreorum temporibus Roboam non fuisset diuisum, nec recessissent ab eo decem tribus, si prudentiores uiros sibi consiliarios elegisset. Cum esset Saul prophetans inter eos qui inuocabant nomen Domini; regnum tamen Dauid erexit et firmauit eius solium institutio Samuelis. Rex Ezechias oppressus a Sennacherib, et quasi in extremis angustiis constitutus per Isaiam ciuitatis liberationem, et beneficium consolationis obtinuit. Eliseus Acrisiam Syris induxit, et eius beneficio Samarie obsessores conuertuntur in fugam. Ioiada sacerdos Ioas filium Ochozie a facie Athalie persequentis  abscondit, quem cum erexisset in regem, sanctis eum moribus informauit. Sed Ioiada mortuo, cepit Ioas a Dei legitimis declinare; quem cum Zacarias argueret, eum lapidibus obruit et contriuit. In quo manifestissime liquet, quam utilis et necessaria sit conuersatio et doctrina iustorum his, qui populi regimen acceperunt. Nam temporibus Sedecie regis, non fuisset exterminatum regnum Iudeorum, nisi aduersus Ieremiam, qui publice consulebat utilitati, preualuissent mendacia pseudoprophetarum. Unum noueritis, quia nisi familiares et consiliarii regis essent prefati episcopi, supra dorsum ecclesie fabricarent hodie peccatores, et immaniter ac intolerabiliter opprimeret clerum presumptio laicalis. Nunc autem, si quid in Ecclesie  attentatur iniuriam, auctoritate pontificali corripitur; aut si ad hoc ecclesiastica censura non sufficit, spiritualis gladii defectus, ciuili suppletur, et ad eorum arbitrium principalis animaduersio exercetur. Si quandoque ut fieri solet, aduersus insontes regis indignatio uehementius excandescit, episcoporum precibus temperatur. Istis mediantibus mansuescit circa simplices iudiciarius rigor, admittitur clamor pauperum, ecclesiarum dignitas erigitur, releuatur pauperum indigentia, firmatur in clero libertas, pax in populis, et in monasteriis quies, iustitia libere exercetur, superbia deprimitur, augetur laicorum deuotio, religio fouetur, diriguntur iudicia, leges acceptantur, decreta Romana uim obtinent, et possessiones ecclesiastice dilatantur.  Isti singulis precipuis solemnitatibus suis intersunt ecclesiis, ubi eleemosynarum largitione, consolatione pupillorum et uiduarum, subiectorum correctione, atque aliis sanctitatis operibus plenissime redimunt dies, quos in curia consumpserunt. Porro archiepiscopi uel episcopi, qui in curia regis Siculi conuersantur, per septennium aut decennium a curia non recedunt: nec refert, uiuant aut decesserint, quantum ad ecclesiasticarum possessionum custodiam, uel regimen animarum. Ab hac equidem curialitate nostros quandoque uoluimus episcopos prohibere, sed consiliosis et prudentibus uiris uisa est expediens eorum cohabitatio circa regem; quos si extraheremus a familiaritate illius, subtraheremus quietem monasteriis, oppressis solatium, ecclesiis  libertatem. Unde licet propter incommoditates uarias, quas ibi sustinent, desiderio desiderarent egredi, publice tamen utilitatis obtentu communi fratrum nostrorum consilio, non solum in hac uita castrensi tolerare, sed ad eam trahi debuerant et compelli. Utilitatem quidem Anglicane Ecclesie, et malitiam detractorum, qui uobis ueritati contraria suggesserunt, uelitis, Pater, in libra equitatis appendere, et quod super hoc in oculis uestris acceptum fuerit nostre paruitati nuntio, uel litteris uelitis intimare. Rei ueritatem prius uobis declarari oportuit, ut ad huius rei decisionem certius et confidentius procedatis. Nos autem, cum receperimus uestre sanctitatis oraculum, apostolice iussionis  exsecutores efficaces erimus et deuoti. Conseruet uos Deus Ecclesie sue per tempora longa, sanctissime Pater.





XCuII. Bartholomei Exoniensis episcopi.---Pro Ricardo, quondam Pictauiensi archidiacono, Wintoniensi electo.

Domino pape, Exoniensis episcopus.

Sacrosancta Romana Ecclesia sicut indignos ab ecclesiarum regimine depellere consueuit, sic ad sollicitudinem pastoralis officii personas idoneas euocat, et eis apostolice tuitionis impendit gratiam et munimen. Winton. uero Ecclesia cum ex absentia pastoris multis et magnis periculis subiaceret, tandem celitus ut speratur ei data est consolatio,  pastore secundum Deum electo, cui iustum est si uobis placet gratie uestre ulteriorem accommodare fauorem. Is est deuotissimus filius uester Ric. quondam Pictauen. archid. cuius eleemosyne consolantur ecclesias sanctorum, cuius facultates sunt egenorum subsidia, cuius potestas est firmamentum iustitie, et iniquitatis exterminatio. Est autem uir prudens in consiliis, discretus in opere, modestus in uerbo, et qui in habitu et gestu, temperantie normam sequitur, sic ad Dei cultum, ut ex animi sententia loquamur, tota mente conuersus est, ut non modo sua omnia sed et se ipsum impendere paratus sit pro lege Domini. Sic pater credimus, et multis et certis signis inducti sumus ut quod loquimur credamus. Conuenit in eum libere tota Winton. Ecclesia,  et canonice facta electione postmodum in presentia nostra et fratrum nostrorum regius est ei datus assensus. Quod cum dominis nostris legatis uestris innotuisset, gratum admodum sicut ex litteris eorum percepimus habuerunt. Et merito quia non apparebat alius qui tam commode posset prefate ecclesie ruinas instaurare, qui sedis apostolice posset apud nos tam efficaciter solidare uigorem. Supplicamus itaque paternitati uestre quatenus eum adhibita maturitate promoueri faciatis, ut promotus Ecclesie necessitates facilius et felicius expedire et promouere possit utilitates. ualete.





XCuIII. Eiusdem.---Pro R. Herefordensi electo.

ALEXANDRO pape, BARTHOLOMAEUS Exoniensis episcopus.

 Membris est uigor a capite, et a sancta Romana Ecclesia post Deum salus est omnium ecclesiarum. Domini cardinales legati uestri, desolatis apud nos compatientes ecclesiis, districta preceptione iusserunt, ut postposita omni occasione et mora sibi secundum Deum patres eligerent et pastores. Itaque Herefordensis Ecclesia, que diutius luxerat et languerat pastore proprio uiduata, pari uoto, unanimi consensu libere et secundum instituta sacrorum canonum elegit uenerabilem uirum R. archid. Oxeneford. ecclesie sue canonicum tam morum quam litterarum honestate conspicuum, natalibus nobilem, habentem utriusque iuris peritiam, qui domui  sue preesse nouit, et Ecclesie Dei sollicitudinem gerere, gratiosum et boni testimonii apud omnes. Electioni eius in presentia nostra et fratrum nostrorum, qui omnes in facto isto letati et roborati sunt, regius est datus assensus, et omnium qui audierunt fauor accessit. Pietatis itaque uestre genibus prouoluti supplicamus attentius, quatenus eum faciatis maturius promoueri ad expediendas tam sue quam aliarum ecclesiarum necessitates. ualete.





XCIX. Eiusdem.---Pro Ricardo Cantuariensi electo.

Excellentissimo domino et Patri carissimo A. Dei gratia summo pontifici, B. Exoniensis episcopus, salutem.

Apostolatui uestro pluribus ex causis Anglicana  solito magis congratulatur Ecclesia, sed alias ad conciliandam omnium gratiam antecedit quod gloriosum Christi martyrem sanctorum catalogo precepistis ascribi, et legatorum uestrorum industria desolatis ecclesiis spes uestre consolationis illuxit, ut ad plenam libertatem confidentius audeant aspirare. Inter quas mater nostra sancta Cant. Ecclesia, que tot et tantorum martyrum sanguine laureatur, et se ab initio pro iustitia, pro libertate Ecclesie, pro sedis apostolice fidelitate periculis semper exposuit: tandem post labores, post damna, post calamitates innumeras quas referre superfluum est, cum totus eas Christianus orbis agnouerit, meritis eius diuina respondente clementia uideatur ad finem naufragii peruenisse: nuper enim cum et hi qui in  prima sede degunt, et suffraganei prouincie, et omnes ad quos pertinebat electio, conuenissent preeunte desiderio et prece populi unanimi consensu tota Ecclesia libere et secundum institutionem sacrorum canonum sibi in patrem et pastorem elegit uirum, cui uita ad conscientiam et exemplum, litterarum eruditio ad formam uite, et ad doctrinam facundia suffragatur. Ricard. uidelicet Cantuariensis Ecclesie monachum priorem monasterii Douerensis, cuius sollicitudinem a multis annis tam laudabiliter gessit, et athlete Christi proscripto, et pro libertate Ecclesie agonizanti in necessitate fidem exhibuit, ut nunc dignus habeatur eius successione. Impetrato itaque regis assensu ad metropolitanam  sedem prouinciales episcopi de more conuenerunt, ut ex officio suo munus consecrationis quam necessitas exigebat explerent. Sed quia hostis antiquus profectui inuidet animarum, eo ut multis uisum est machinante ex insperato littere regis iunioris concepte nomine, in medium prodierunt, quibus protestabatur se ad uestram audientiam appellasse aduersus electiones que suum non habuerunt assensum. Et licet littere ex uariis causis, quas renuntiare longum est, suspecte uiderentur, et plurimorum esset sententia eas consecrationi debite presertim in tanta necessitate non debere generare dispendium, tamen maiestati uestre censuit Ecclesia deferendum, sperans indubitanter quod tanto apud apostolicam sedem maiorem inueniet gratiam,  quanto ei plus honoris et reuerentie etiam cum discrimine suo in tam euidenti necessitate studuit humiliter exhibere. Quia ergo desolationem Ecclesie pretendere idem est ac si ipsius ruina et ceterarum perpetua desolatio procuretur, pietatis uestre pedibus prouoluti supplicamus attentius, quatinus nos et Anglicanam Ecclesiam celitus  electo pastore gaudere faciatis, et sancto Thome substituatis uirum, quem in angustiis suis fidelem expertus est. Moueant uos, Pater, Ecclesie laborantis angustie, filiorum moueant preces, moueat gloriosissimi martyris reuerentia, quem orare confidimus, ut ei in sancta Cantuariensi Ecclesia successor idoneus subrogetur.





C. Prioris et conuentus Ecclesie Cantuariensis.---Pro R. Wintoniensi electo.


Domino pape, prior Cantuariensis et conuentus.

Eos uobis securius commendamus, quos sincerius diligimus, et quos ad sanctam Romanam Ecclesiam sinceriorem credimus habere caritatem. Horum unus et in primis fere primus est pater pauperum et merentium consolator, protector noster in angustiis, uenerabilis frater noster R. Wintoniensis electus quem ac hoc, ut fidelium spes est, ad ecclesie sue regimen Christus elegit, ut aduersariis eius e regione possit ascendere et se murum opponere pro domo Isrel, et potenter conterere iustitie inimicos, et iustis debitum conferre subsidium, maiestatis itaque  uestre pedibus prouoluti quotquot sumus attentius supplicamus, quatenus eum ad expediendas proprie ecclesie necessitates et aliorum consolationem faciatis, maturitate adhibita promoueri et ut precibus eius quas non nisi in Domino facturus est gratie uestre fauor accedat. ualete.





CI. Odonis prioris et conuentus Ecclesie Cantuariensis.---Pro R. electo Cantuar.

Domino pape, ODO prior et conuentus Cant.

Calamitates quas Ecclesia nostra pleno decennio iam sustinuit, apostolice sedi non possunt esse incognite, quia eas totus Christianus orbis agnouit. Si causa queritur, iustitia se ostendit, apparet libertas  Ecclesie, reuerentia sedis apostolice, cuius auctoritas euacuabatur in partibus nostris, se esse protestatur, pro qua et gloriosus martyr Christi occubuit: pro qua fratres et alumni ecclesie proscripti diutius exsulare coacti sunt, et habiti sicut oues occisionis, spectaculum facti sumus et Deo et hominibus et angelis, et persecutorum Christi canticum tota die. Attestatur hic effusus apud nos martyrum sanguis, sed is precipue qui de terra clamans ad Deum fidelium deuotione defertur in uniuersum orbem. Sed benedictus Deus, benedictus apostolatus uester qui nos consolatus est dominorum cardinalium gratia Dei cooperante industria, in tribulatione nostra, ut post angustias tanti naufragii ad debite libertatis portum accessisse uideatur ecclesia,  ut abominationes Aegyptiorum Deo suo secure ualeat immolare. Nuper enim emanauit ab eis mandatum de celebrandis electionibus in regno, et dominus rex eorum precibus acquiescens idoneos in ecclesiis secundum Deum pastores precepit ordinari. Uniuersi letati sunt, sed nos omni iure pre ceteris, qui in maiori discrimine uersabamur. Conuenimus ergo sepius accitis episcopis prouincialibus, et aliis ad quos electio pertinebat, et tandem Deo dirigente gressus nostros in beneplacito suo factum est omnibus cor unum et anima una: quod sine nutu diuino non potuit accidisse, ut tam dissone uoluntates in adimplenda sacrorum canonum forma tam facile unirentur. Preeunte ergo desiderio et prece populi, pari uoto, unanimi consensu conuenimus in uirum,  de quo Dominus uidetur dixisse, nobis: Hic est Filius meus dilectus in quo mihi bene complacui, ipsum eligite , quoniam me cum martyre meo, quem ipse pro me patientem in ueritate dilexit, deuote coluit; et in domo mea ab ineunte etate fideliter conuersatus est, preelegi uicarium, et ordinari precipio successorem.

Is est R. ecclesie nostre ab adolescentia sua monachus, et apud nos ad omnes promotus ordines, prior monasterii Douorensis, morum honestate et litterarum eruditione conspicuus, modestus in uerbo, prouidus in consiliis, discretus in opere, in habitu et gestu ueram temperati animi exprimens formam. Decentissime sacerdotis explet officium, zelus Christi succensus est in corde eius, manum suam libenter  aperit inopi, liberalitatem gaudenter exercet, et exteriorum sollicitudinem laudabiliter administrat. Quid mirum ergo si in tantum et talem uirum uniuersi libentissime conuenerunt, qui etiam rapiendus fuerat, si aliter haberi non posset? Cum ergo libere et secundum institutionem sacrorum canonum fuisset electio eius celebrata, regius, ut mos est, accessit assensus: eligentes prosecutus est plenus fauore clamor, et debita laude Dei tota cepit ecclesia resultare. Ad metropolitanam sedem cum electo prouinciales episcopi et aliarum ecclesiarum electi pariter accesserunt; pro ritu gentis et maiorum consuetudine solenniter inthronizatus est. Grata Deo, et ab hominibus desiderata ipsius instabat  consecratio, cum ecce ex improuiso littere regis iunioris nomen preferentes prolate sunt, quibus protestabatur se appellasse aduersus electiones que suum non haberent assensum. Littere quidem ex uariis causis et probabilibus signis arguebantur suspecte, eisque fidem non esse habendam erat sententia plurimorum, presertim in tanto discrimine, ubi libertas potuit periclitari et animarum salus, et Ecclesie protelari desolatio, et rerum iactura irreparabilis. Causas enumerare longum est, sed utique pro rege illo presumi debuerat, quod  cum periculo suo et temporali emulorum compendio nollet ecclesiam diutius captiuari. Sed licet prefate littere sapientioribus non magni uiderentur esse momenti, de humilitate tamen et deuotione ipsius electi processit, et de fidelitate quam patres et maiores nostros ad Ecclesiam Romanam semper habuisse recolimus, et de paucorum consilio ut pro reuerentia nominis uestri consecratio differretur. Speramus enim indubitanter quod tanto maiorem inueniet in oculis clementie uestre necessitas ecclesie nostre gratiam, quanto maiorem etiam cum irreparabili dispendio nostro uobis honorem uidebitis esse exhibitum. Scitis, Pater, quia nos supra modum oppressit dira et diuturna calamitas. uidetis quam tristia fuerint, quam periculosa sint, et  quanto periculosiora, ut timetur, immineant tempora. Occurrit irreparabilis, quam Deus auertat, desolatio, recidiuam ueremur tempestatem, grandisque necessitas solatium desiderat festinatum.

Pietatis itaque uestre pedibus prouoluti supplicamus attentius, et tota nobiscum supplicat Ecclesia Anglicana, quatinus prouisum a Deo nobis pastorem data plenitudine potestatis, prout sanctitas uestra melius uiderit expedire, auctoritate apostolica aduersus eos qui ruinas ecclesiarum perpetuare machinantur, roborare dignetur, ut predecessorum suorum apostolico munimine fretus secundum quod ei Deus inspirauerit, uestigia ualeat imitari. Supplicamus, inquam, nos, Ecclesia supplicat, supplicant  et patroni ecclesie nostre gloriosi martyres et confessores, et consona uoce omnium sanctus Thomas iterat et multiplicat preces. Donec sacratissimum cor uestrum uerbum bonum, uerbum consolatorium nobis eructet, squalida lugebit sponsa Christi, nec est qui eam consolari ualeat, donec antistitem suum recipiat in plenitudine potestatis. Quia pedes uestros nequimus, ut uolumus, lacrymis rigabimus genas nostras, nec erit eis requies quoadusque eas Deo miserante abstergat dextera clementie uestre.




uolume back matter






ORDO RERUM QUAE IN HOC TOMO CONTINENTUR.


 ALEXANDER III PONTIFEX ROMANUS.

    Notitia historica. 9
    uITA ALEXANDRI III PAPAE, auctore cardinali de Aragonia. 11
    Capitula promulgata in concilio Turonensi. 23
    De pessima morte Guidonis Cremensis et consimili substitutione Ioannis Strumensis. 35
    De interfectione beati Thome Cantuariensis archiepiscopi. 37
    Iuramentum innocentie H. regis Anglorum de morte beati Thome. 38
    De guerra inter regem Anglorum et eius filium post mortem beati Thome. 39
     De quinta reuersione Friderici imperatoris in Lombardiam. 39
    Quomodo Lombardi Alexandrinis subuenerunt. 40
    Quomodo Fredericus imperator a Romana Ecclesia per seipsum pacem simulate quesiuit. 42
    De constitutione episcopatus Alexandrie, et de priuatione crucis et pallii Ecclesie Papiensis. 44
    De Campali bello inter Fredericum regem et Lombardos et de optata Lombardorum uictoria. 45
    De secundo pacis tractatu inter domnum Alexandrum papam et Fridericum imperatorem. 46
    De maxima cede Christianorum a paganis facta in Oriente. 48
     Quomodo antipapa uiterbiensis doluit de pace Ecclesie. 49
    De tempore, quando Alexander papa uenetias prius intrauit. 50
    De primo colloquio Lombardorum et principum apud Ferrariam, presente Alexandro papa, pro pace Ecclesie. 51
    De consummatione pacis, et treuge Lombardorum, et iuramentis prestitis. 53
    De reuersione schismaticorum ad Ecclesie unitatem. 54
    Quomodo papa promulgauit excommunicationis sententiam in pacis uiolatores. 54
    De acquisitione castri Brectanori. 54
    Littere principum imperii de confirmatione et obseruatione pacis inter Ecclesiam et imperium. 55
    Littere imperatoris misse pape super pace inter Ecclesiam et imperium. 55
    De gestis Alexandri in anno XIX pontificatus. 56
    Quomodo imperator a papa in osculo pacis recessit. 56
    De eo quod imperator Fridericus cepit Brectanorum contra tenorem pacis facte inter Ecclesiam et imperium. 57
    Rescriptum priuilegii regis Ungarie, qui pro reuerentia Ecclesie Romane, et domni Alexandri pape Ecclesie Ungarie libertatem donauit. 58
    De tertia reuersione domni Alexandri pape ad urbem Romanam. 59
    Epistola cardinalium uiginti trium qui Alexandro adherebant ad Fridericum imperatorem. 59
    Littere encyclice a cardinalibus qui ab Alexandri III partibus steterunt, de eiusdem pontificis electione, ad uniuersam Ecclesiam directe. 62
    Notitia diplomatica in epistolas et priuilegia Alexandri III pape. 65

EPISTOLAE ET PRIuILEGIA ALEXANDRI III. ANNO 1159.
    I.---Ad Syrum Ianuensem archiepiscopum, eiusque suffraganeos.---De electione sua. 69
    II.---Ad Gerardum episcopum, canonicos et legis doctores ceterosque magistros Bononie commorantes.---Eiusdem argumenti. 73
    III.---Ad Eberhardum Saltzburgensem archiepiscopum.---Eiusdem argumenti. 73
    Iu. Ecclesie S. Sepulcri Hierosolymitane protectionem suscipit possessionesque ac priuilegia confirmat. 73
    u.---Monasterio Casinensi, quod primum totius Italie declarat, bona ac libertates omnes confirmat, nouaque concedit priuilegia. 75
    uI.---Ad Henricum episcopum Beluacensem.---Ut, reprobata Octauiani prauitate, firmiter perseueret in sua deuotione. 80
    uII.---Ad Bertham Francorum reginam.---Contra uictorem antipapam. 80
    uIII.---Ad Henricum episcopum Beluacensem.---De intrusione Octauiani schismatici. 81
    IX.---Ad archiepiscopos, episcopos, abbates, priores et uniuersos ecclesiarum prelatos per Liguriam, Aemiliam, Histriam et ducatum uenetie constitutos.---De schismate. 82
    X.---Ad Anglie episcopos.---De schismate et de Octauiani excommunicatione. 82

ANNO 1159-1160.
    XI.---Ad episcopum uerulanum.---De clericis qui intra subdiaconatus ordinem constituti, uxorem accipiunt. 82
    XII.---Ad prepositum et canonicos Sulcan.---De prebenda sacerdoti cuidam collata. 83
    XIII.---Ad episcopum Bellouacensem.---De puero nondum XIu annorum a uotis absoluendo. 83
    XIu.---Ad episcopum Paresberiensem.---De Rogerio canonico qui frustratorie dilationis causa uidebatur appellasse. 84
    Xu.---Ad episcopum Tornacensem.---De muliere que filium interemerat, ut monasterium capessat. 84

ANNO 1160.
    XuI. Ad canonicos ecclesie Remensis.---Ut, reprobata Octauiani schismatici Simoniaca prauitate, in fide permaneant. 85
    XuII.---Priuilegium pro monasterio Pontiniacensi. 85
    XuIII.---Ad barones et populum Dolensem.---Commendat Hugonem Dolensem archiepiscopum. 87
    XIX.---Ad Arnulphum Lexouiensem episcopum.---De conciliabulo Papiensi. Fridericum imperatorem et Octauianum excommunicatos nuntiat. 88
    XX.---Ad Saltzburgensem archiepiscopum eiusque suffraganeos.---Ut stent pro Ecclesia aduersus Fridericum imperatorem et uictorem antipapam. 90
     XXI.---Priuilegium pro monasterio S. Marie Rieuallensi. 92
    XXII.---Ad episcopum Beluacensem.---Commendatio de perseuerantia dilectionis circa Romanam Ecclesiam et personam Alexandri pape, et exhortatio ad idem. 96

ANNO 1160-1161.
    XXIII.---Canonicorum S. Frigdiani Lucensium priuilegium confirmat, ut ex eorum numero diaconi cardinales S. Marie Noue eligantur. 96
    XXIu.---Ad Hugonem Panormitanum archiepiscopum.---Illum Agrigentinensis, Mazarensis, Melitensis episcoporum metropolitam confirmat. 97
    XXu.---Albanensi episcopo uicario suo. 97
    XXuI.---Ad eumdem 97

ANNO 1161.
    XXuII.---Ad Morinenses.---In gratiam Milonis II episcopi. 98
    XXuIII.---Ad Samsonem archiepiscopum Remensem.---Pro ecclesia Morinensi. 98
    XXIX.---Ad Ludouicum uII, Francorum regem.---Regum Francorum et presertim Ludouici, pietatem et merita erga sedem apostolicam commendat. 100
    XXX.---Ad Eberhardum Saltzburgensem archiepiscopum.---Significat prosperum statum Ecclesie et suum. Hortatur ut constanter sit Ecclesie fidelis, imperatoremque reducere conetur. 101
    XXXI.---Priuilegium pro ecclesia S. Cuthberti Radefordensi. 103
    XXXII.---Ad Theobaldum Cantuariensem archiepiscopum et Hilarium episcopum Cicestrensem.---Ut Robertus de ualoniis monachis S. Albani siluam de Nerthaga restituat. 105
    XXXIII.---Ad Henricum Beluacensem episcopum.---De negotio magistri G. pro presbyteri prebenda Suessionensi. 106
    XXXIu.---Ad clerum Anglie.---De canonizatione sancti Eduardi regis Anglie. 106
    XXXu.---Ad Hugonem Suessionensem episcopum.---In eangustiis maximis positus subsidium aliquod pecunie poscit. 107
    XXXuI.---Ad Henricum episcopum Beluacensem.---Ecclesie per Fridericum imperatorem afflicte orat ut subueniat. 108
    XXXuII.---Monasterii SS. Facundi et Primitiui Sahagunensis possessiones et priuilegia confirmat. 109
    XXXuIII.---Ad magistrum Nicolaum: Laudat eius erga sedem apostolicam zelum, hortaturque ut in eo perseueret. 109
    XXXIX.---Priuilegium pro Phalempinensi monasterio. 110
    XL.---Ad Henricum Beluacensem episcopum.---Illum laudat de suo in sedem apostolicam et in reprimendis schismaticis zelo. 111
    XLI.---Ad Cluniacenses.---De depositione Hugonis abbatis Cluniacensis. 113
    XLII.---Ad Hilarium Cicestrensem episcopum.---Pro hereditate Willelmi de Saccauilla litigant Mabilia filia et Ricardus de Anestia ex sorore nepos. Obtenta regis licentia, ad papam appellatur, qui causam delegat in Anglia terminandam. 114
    XLIII.---Syri archiepiscopi Ianuensis dignitatem ab Innocentio II constitutam confirmat, eique episcopatum Albigaunensem subiicit, et legationem transmarinam octauo quoquo anno obeundam, usumque equi cum nacco albo, crucis Dominice, pallii concedit 115
    XLIu.---Priuilegium pro ecclesia Gradensi. 118
    XLu.---Ecclesiam Gradensem sub B. Petri protectione recipit, multisque priuilegiis exornat. 118
    XLuI.---Ad Henricum Gradensem patriarcham et episcopos Marchie.---Significat se Rome optime exceptum esse ibique pontificium munus exercere. Hortatur ut sint constantes aduersus schismaticos. 121
    XLuII.---Ad abbatem S. uictoris.---Commendat ei Alexium diaconum apud Sanctum uictorem commorantem. 121
    XLuIII.---Ad Hugonem Suessionensem episcopum.---Ut integra seruentur Iura cenobii S. Martini Sparnacensis. 122
    XLIX.---Clerum et populum Salonitanum collaudat quod Iulium episcopum Prenestinum et Petrum S. Eustachii diaconum cardinalem, legatos apostolicos bene tractauerint. Petrum episcopum Narniensem a sese iis prefectum archiepiscopum pallioque donatum esse. 122
    L.---Ad decanum et capitulum Dolense.---Ut Dolensis electus consecrationem ab archiepiscopo Turonensi recipiat, eique obedientiam promittat. 123
    LI.---Ad Petrum Salonitanum archiepiscopum---Ut excommunicet u., qui ab Eugenio III deiectus ecclesiam  Chrobatensem tenere perrexerit, remoueatque P., qui indice Petro S. Eustachii diacono cardinali, ecclesiam Traguriensem inuaserit. 124
    LII.---Ad L. archipresbyterum et uniuersos canonicos ecclesie Pisane. 125
    LIII.---Priuilegium pro ecclesia S. Marie Noue. 126
    LIu.---Ad Ludouicum uII Francorum regem.---De negotio ecclesie Flauiniacensis. 127
    Lu.---Ad Henricum Beluacensem episcopum.---De negotio Ecclesie Flauiniacensis. 127
    LuI.---Ad Henricum Beluacensem et Mauricium Parisiensem episcopos.---De accusatione in ciuilibus et criminalibus aduersus R. Flauiniacensem abbatem commissa Henrico Beluacensi et M. Parisiensi episcopo. 128

ANNO 1162.
    LuII.---Ad Ludouicum Francorum regem.---Ecclesiam Ferrariensem commendat. 129
    LuIII.---Ad Henricum Beluacensem et Mauritium Parisiensem episcopos.---De controuersia que uertitur inter Hugonem Senonensem archiepiscopum et abbatem Ferrariensem. 129
    LIX.---Ad abbatem et fratres Premonstratenses.---Gratulatur quod Deus ipsos in unitate catholica conseruauerit, monet uero ut schismaticos ordinis sui ad sinum Ecclesie reuocent sub excommunicationis pena. 130
    LX.---Priuilegium pro ecclesia SS. Petri et Ursi Augustensis. 131
    LXI.---Priuilegium pro canonicis ecclesie Placentine. 132
    LXII.---Ad Heberhardum Saltzburgensem episcopum.---Ut imperatoris animum sibi conciliet. 133
    LXIII.---Ad Robertum et uniuersum capitulum S. Albani. 134
    LXIu.---Ad Ludouicum regem.---De suo et Ecclesie statu. 135
    LXu.---Ad Syrum archiepiscopum, canonicos, consules, uniuersum clerum et populum Ianuensem.---Illorum erga se studia grate collaudat et in posterum confirmat. 135
    LXuI.---Ad Henricum electum Remensem.---De transmissione pallii. 136
    LXuII.---Ad Hugonem Suessionens. episcopum.---Ut fidelem ipsi operam nauet apud Francorum regem. 137
    LXuIII.---Ad Ludouicum uII Francorum regem.---De suo et Ecclesie statu. 138
    LXIX.---Ad Adelam reginam Francorum.---Hortatur ut erga sedem apostolicam deuota esse pergat, et regis deuotionem foueat. 139
    LXX.---Confirmatio bonorum monasterii Electensis facta Bernardo abbati, in qua fit mentio fundatoris. 140
    LXXI.---Priuilegium pro monasterio Anianensi. 142
    LXXII.---Priuilegium pro monasterio S. Marie Siluanensis. 143
    LXXIII.---Ad omnibonum ueronensem episcopum.---Nuntiat se et omnes fratres suos apud Montempessulanum sanos et incolumes commorari, etc. 144
    LXXIu.---Priuilegium pro monasterio S. Stephani Niuernensis. 145
    LXXu.---Priuilegium pro monasterio S. Arnulphi Crispeiensi. 147
    LXXuI.---Castri Scuriensis protectionem suscipit. 150
    LXXuII.---Bulla pro ecclesia S. Eusebii. 151
    LXXuIII.---Ad Ludouicum uII Francorum regem.---De negotio ecclesie Flauiniacensis. 152
    LXXIX.---Monasterium uizeliacense ab Ecclesie potestate liberat. 153
    LXXX.---Ad Guillelmum Montispessulani dominum.---Personam eius et bona sub B. Petri et sua protectione suscipit. 154
    LXXXI.---Priuilegium pro monasterio de Curia Dei. 155
    LXXXII.---Priuilegium pro ecclesia S. Stephani Tolosana. 156
    LXXXIII.---Ad Ludouicum uII Francorum regem.---De legatis quos missurus est. 158
    LXXXIu.---Priuilegium pro ecclesia S. Aniani Aurelianensis. 159
    LXXXu.---Ad Rogerum archiepiscopum et canonicos Eboracenses.---Ut archiepiscopus in prouincia Cantuariensi crucem ante se deferre non presumat. 161
    LXXXuI.---Ad Hugonem Suessionensem episcopum.---Sancti Aniani decanum commendat. 161
    LXXXuII.---Ad Henricum archiepiscopum Remensem.---Pro magistro P. ecclesie Beati Aniani decano. 162
    LXXXuIII.---Ad Ludouicum regem.---Conqueritur de Aurelianensi episcopo canonicos nonnullos iniuste uexante. 162
     LXXXIX.---Ad Narbonensem archiepiscopum et capitulum Arelatense.---Opem et consilium conferant Guillelmo Montispessulani domino, populo et mercatoribus quos in speciales B. Petri filios susceperat. 163
    XC.---Ad Henricum archiepiscopum Remensem.---Pro episcopo Morinorum. 164
    XCI.---Ad Hugonem Suessionensem episcopum.---Efficiat ut Francorum rex abstineat a colloquio quod cum Friderico imp. habere disposuit. 164
    XCII.---Ad Henricum Remensem archiepiscopum.---Ipsum laudat hortaturque ut cum rege conueniat ad Clarummontem, pro negotio ecclesie Catalaunensis. 165
    XCIII.---Monasterii Populetensis protectionem suscipit possessionesque ac priuilegia confirmat. 166
    XCIu.---Ad Thomam archiepisc. Cantuariensem.---Ut cogat clericos de capitulis Lessedone Tidringie, etc., ut Willelmo archidiacono Colcestrensi obediant. 167
    XCu.---Ad Stephanum episcopum et canonicos Claromontenses.---Confirmat concordiam factam inter ipsos et Willelmum comitem Aruernorum de castro Monteferrando. 167
    XCuI.---Ad Ludouicum Francorum regem.---Gratias agit de constantia quam pre se tulit in colloquio cum Friderico imperatore. Admonet egisse se apud regem Anglorum ut regni sui uires omnes offerret regi Francorum. 168
    XCuII.---Ad Eberhardum Saltzburgensem archiepiscopum.---Gratulatur quod constanter sit fidelis Ecclesie; hortatur ut ad se ueniat, et si sit locus, imperatorem ad saniorem mentem reducat. 169
    XCuIII.---Priuilegium pro monasterio S. Ioannis Kaltenbornensis. 171
    XCIX.---Parthenonis in monte qui dicitur Wlrideshusen protectionem suscipit, et disciplinam, possessiones, priuilegia confirmat. 172
    C.---Ad Ludouicum Francorum regem.---Castrum Flauiniacum ab Odone Burgundie duce reddendum uel regi uel episcopo Eduensi. 172
    CI.---Ad Robertum Carnotensem episcopum.---Priuilegium pro ecclesia Carnotensi. 173
    CII.---Priuilegium pro ecclesia S. Ambrosii Mediolanensis. 174
    CIII.---Ad Henricum Remensem archiepiscopum.---Pro O. filio nobilis uiri C. Fraiapanis. 178
    CIu.---Excommunicationem ab Udalrico episcopo Halberstadensi in prepositum Rodensem sociosque, bonorum ecclesie Kattenbornensis inuasores, prolatam confirmat. 178
    Cu.---Ad Henricum Remensem archiepiscopum.---De negotio Romani pontificis. 179
    CuI.---Ad Ludouicum Francorum regem.---Bernardum episcopum Portuensem, nuntium suum, commendat. 179
    CuII.---Bulla pro monasterio Compendiensi. 180
    CuIII.---Ad Ludouicum uII Francorum regem.---Ut Compendiense monasterium protegat. 181
    CIX.---Parthenonis S. Marie in Silua Nidi-Merli protectionem suscipit et possessiones confirmat. 182
    CX.---Ad Henricum Remensem archiepiscopum.---Pro Letoldo Aurelianensi preposito. 182
    CXI.---Ad Henricum Remensem archiepiscopum.---De litteris ad Atrebatensem episcopum, ut consulat anime sue. 182
    CXII.---Ad Ludouicum Francorum regem.---Admonet de celebratione concilii. Alia quedam. 183
    CXIII.---Ad Henricum Remensem archiepiscopum.---De remotione abbatum S. Marie et S. Wilmari et de canonicorum secularium intrusione. 184
    CXIu.---Ad eumdem.---De Mattheo comite Bolonie, qui monialem duxerat et duos abbates de ecclesiis regularibus eiecerat. 184
    CXu.---Ad eumdem.---De negotio W. pro prebenda Caslatensis ecclesie. 185
    CXuI.---Ad eumdem.---De episcopo Aurelianensi. 186
    CXuII.---Ad Ludouicum uII Francorum regem.---Ut P. miles, qui Hierosolymam ire optabat, possessiones suas uendere possit sine consensu coniugis. 186
    CXuIII.---Ad Henricum Remensem archiepiscopum.---De Burgensibus hereticis et in fide deprauatis. 187
    CXIX.---Stephani episcopi Meldensis iura confirmat. 188.
    CXX.---Ad Ioannem Maclouiensem episcopum.---S. Maclouii ecclesiam, sedem olim episcopalem, ipsi ab Eugenio III et Anastasio Iu restitutam confirmat. 188

ANNO 1163.
    CXXI.---Priuilegium pro monasterio S. Marie et S. Botulfi Thornegensi. 190
    CXXII.---Ad Ludouicum regem Francorum.---De his  qui in partibus Flandrie arguebantur. 193
    CXXIII.---Ad Henricum Remensem archiepiscopum.---De Drogone canonico Sancti Timothei. 193
    CXXIu.---Ad Ludouicum regem Francorum.---Ut pauperem quemdam protegat. 194
    CXXu.---Ad abbatem de Castro-Nantonis.---Ut in ecclesia S. Saluatoris uictorinos sinat pacifice annualia possidere. 194
    CXXuI.---Ad Guidonem electum Catalaunensem.---Pro causa ecclesie Sancti Remigii et G. de Ioinuilla. 195
    CXXuII.---Ad Henricum Remensem archiepiscopum.---Pro ecclesia Sancti Remigii super quadam terra. 195
    CXXuIII.---Ad eumdem.---De M. Catalaunensium feneratore. 196
    CXXIX.---Ad eumdem.---Pro P. Lapillo. 196
    CXXX.---Priuilegium pro monasterio Fontis-Ebraldi. 197
    CXXXI.---Uniuerso clero et populo in regno Teutonico scribit se schismatis oppugnandi causa Eberhardum Saltzburgensem archiepiscopum legatum constituisse. 197
    CXXXII.---Ad Ludouicum uII, Francorum regem---Rosam auream ad ipsum mittit. 198
    CXXXIII.---Ad eumdem.---Interdictum a Remensi archiepiscopo latum relaxari a pontifice rex petierat. Pontifex non omnino excusat, sed honestius putat ab archiepiscopo ipso relaxari. 199
    CXXXIu.---Ad Henricum Remensem archiepiscopum.---Pro ciuitate Beluacensi, ut absoluatur a sententia. 200
    CXXXu.---Priuilegium pro monasterio Sauigniensi. 200
    CXXXuI.---Priuilegium pro monasterio Sancte Marie Retortensi. 201
    CXXXuII.---Ad Henricum Remensem archiepiscopum.---Pro quadam muliere, ut dos ei restituatur. 203
    CXXXuIII.---Ad eumdem.---De ecclesia de Rechem cuidam restituenda. 203
    CXXXIX.---Henrico, Anglorum regi, omnes archiepiscopos et episcopos ad concilium missuro, gratias agit; sed »statuit ut propter hoc ei aut posteris eius nullum detrimentum uel incommodum debeat prouenire, neque, occasione ista, noua consuetudo in regnum eius possit induci, uel ipsius regni dignitas aliquatenus minorari.« 204
    CXL.---Ad Henricum Remensem archiepiscopum.---Pro Roberto et Gill. presbytero. 204
    CXLI.---Ad Gilbertum episcopum Herefordiensem.---Rogatu Henrici Anglorum regis et Thome Cantuar. concedit ut ecclesiam Londinensem regendam suscipiat. 205
    CXLII.---Capitulo Londinensi significat se Henrico Anglorum regi permisisse ut Gilbertus episcopus Herefordiensis, ecclesie Londinensi preponeretur. 206
    CXLIII.---Ad Ludouicum uII Francorum regem.---In uastatores ecclesie Briuatensis. 206
    CXLIu.---Ad Henricum Remensem archiepiscopum.---Pro comite Namurcensi, ut uxor sua ad eum redeat. 207
    CXLu.---Priuilegium pro parthenone S. Spiritus Paraclitensi. 207
    CXLuI.---Ad Stephanum abbatem Mortui Maris.---Huius monasterii priuilegia confirmat. 208
    CXLuII.---Secunda dedicatio basilice S. Germani a Pratis per Alexandrum papam III. 208
    CXLuIII.---Priuilegium pro ecclesia S. Marie Heriuallensi. 210
    CXLIX.---Ad Henricum Remensem archiepiscopum.---De negotio episcopi Atrebatensis. 210
    CL.---Ecclesie S. Genouefe Parisiensis bona et iura confirmat. 211
    CLI.---Priuilegium pro ecclesia Gerberodensi. 215
    CLII.---Priuilegium pro ecclesia S. Petri Duacensi. 217
    CLIII.---Priuilegium pro ecclesia Legionensi. 219
    CLIu.---Priuilegium pro ecclesia S. Ioannis Ambianensis. 222
    CLu.---Ad Henricum Remensem archiepiscopum.---Pro causa que uertitur inter ecclesiam S. Remigii et Deruensem, super quadam decima. 224
    CXLuI.---Priuilegium pro monasterio S. Fidis Horshamensi. 225
    CLuII.---Priuilegium pro monasterio S. Bertini Sithiensi. 227
    CLuIII.---Abbatisse et monialibus de Bourborch precipit ne monasterii S. Bertini Sithiensis parochianos in  sepulturam recipiant. 227
    CLIX.---Priuilegium pro ecclesia S. Marie Sniapensi. 227
    CLX.---Dominico, monasterii S. Facundi Sahagunensis abbati, potestatem ligandi atque soluendi in uilla S. Facundi et mitre usum concedit. 228
    CLXI.---Ad Hugonem abbatem S. Germani Parisiensis.---Decernit proclamationem Mauritii Parisiensis episcopi factam in concilio Turonensi contra immunitatem abbatie S. Germani non esse admittendam, nec iuri nec libertati illius officere. 228
    CLXII.---Ad Henricum Remensem archiepiscopum.---Pro Ric. de Corberio. 228
    CLXIII.---Priuilegium pro monasterio S. Saluii Florentini. 229
    CLXIu.---Priuilegium pro monasterio S. Marie Sherbornensi. 231
    CLXu---Ad Henricum Remensem archiepiscopum.---Exhortatio ad procurationes Romane curie faciendas. 233
    CLXuI.---Ad eumdem et eius suffraganeos.---Exhortatio ad procurationes pape et fratribus suis faciendas. 233
    CLXuII.---Priuilegium pro ecclesia Genestonensi. 233
    CLXuIII.---De odone sacerdote ab episcopo Parisiensi uexato. 235
    CLXIX.---Ad Thomam Cantuariensem archiepiscopum.---De canonizatione S. Anselmi. 235
    CLXX.---Priuilegium pro monasterio S. Martini Canigonensi. 236
    CLXXI.---De comite Aruernie quem absoluit, cum id regi non ingratum putaret. Nihil enim se facturum unquam quod ipsi displicere possit. 238
    CLXXII.---Ad Petrum decanum et capitulum S. Aniani Aurelianensis.---Latam ab abbate S. Benedicti definitionem circa ecclesiam S. Germani, controuersiam inter Aurelianensem episcopum et canonicos S. Aniani, confirmat. 239
    CLXXIII.---Ad Stephanum Meldensem episcopum.---Contra Iosolium Resbacensem qui contra episcopi interdictum sacra procurauerat. 240
    CLXXIu.---Ad Ludouicum Francorum regem.---Ad eum mittit Meldensem episcopum cum mandatis. Monet se Bituricas proficisci. 241
    CLXXu.---Priuilegium pro monasterio S. Marie uitensi. 241
    CLXXuI.---Congregationem Placentinam, a Sigefrido quondam episcopo conditam, iusque eligendi archipresbyteri fratribus datum confirmat. 243
    CLXXuII.---Ad Pontium Narbonensem, Artaldum Helenensem, et Pontium Carcassonensem antistites.---Arguit eos quod iniustis exactionibus Crassense monasterium uexent. 244
    CLXXuIII.---Monasterii S. Facundi et Primitiui Sahagunensis protectionem suscipit possessionesque ac priuilegia confirmat. 244
    CLXXIX.---Ad Henricum Remensem archiepiscopum.---Pro absolutione cuiusdam. 244
    CLXXX.---Priuilegium pro monasterio Gixalensi. 245
    CLXXXI.---Ad Henricum Remensem archiepiscopum.---Pro O. monacho. 247
    CLXXXII.---Ad eumdem.---Pro quibusdam ciuibus Atrebatensibus. 247
    CLXXXIII.---Monachos S. Maximini per monasteria diuisos aliosque in eorum locum substitutos nuntiat. 248
    CLXXXIu.---Ad Ludouicum Francorum regem.---Mittit nuntios cum mandatis de iis que ex imperatore C. P. accepit. 248
    CLXXXu.---Confirmatio de pace iurata inter Clun. ecclesiam et comitem Forensem, et barones de terra, et remissio penitentie unius anni illis qui seruauerint ipsam pacem. 249
    CLXXXuI.---Ad Cluniacenses.---Pro decano et clericis B. Mauritii Turonensis. 250
    CLXXXuII.---Ad Henricum archiepiscopum Remensem.---De negotio ecclesie Catalaunensis. 250
    CLXXXuIII.---Enumeratis singillatim ecclesie Burgensis prediis, omnia confirmat, et eam esse specialem sedis apostolice suffraganeam decernit. 251
    CLXXXIX.Ad archiepiscopum Toletanum.---Ne iure primatus utatur in prouincia Tarraconensi. 254
    CXC.---Ad canonicos Pampilonenses.---De episcopo eligendo intra spatium duorum mensium. 254
    CXCI.---Priuilegium pro monasterio S. Marie de Eleemosyna. 255
    CXCII.---Ad Ludouicum Francorum regem.---Mittit W. monachum Morimundensem cum litteris Welfonis ducis. 256
     CXCIII.---Ad Henricum Remensem archiepiscopum. Ut comitis Registetensis exactiones in ecclesiam Laudunensem compescat. 257
    CXCIu.---Monasterii Floriacensis priuilegia confirmat. 257
    CXCu.---Ad Ludouicum Francorum regem.---Floriacense monasterium ipsi commendat. 258
    CXCuI.---Ad Henricum archiepiscopum Remensem.---De districtione ecclesiastica in Guidonem de Castellione pro Petro et Ric. 258
    CXCuII.---De nuntio imperatoris C. P. qui secretum habet pontifici et regi simul presentibus aperiendum. 259
    CXCuIII.---Ad Henricum Remensem archiepiscopum.---Pro Gualterio diacono. 259
    CXCIX.---Ad Henricum archiepiscopum Remensem.---Pro quodam milite, qui peccatis exigentibus in torneamento decessit. 260
    CC.---Ad Ludouicum Francorum regem.---Significat alterum nuntiorum imperatoris C. P. »illud secretum uerbum communiter ipsi et regi propositum« uoluisse. Se uero ut nuntius antea ad regem accedere decreuisse, »ne, inquit, ei occurrere uidereris.« 260
    CCI.---Ad Henricum Remensem episcopum.---Pro Catalaunensis ecclesie electo. 261
    CCII.---Ad Ludouicum Francorum regem.---De cenobio S. Maximi reformando. 261
    CCIII.---Ad Hugonem Suessionensem episcopum.---Eius deuotionem commendat, et gratiam omnem pollicetur. 262
    CCIu.---Ad Gilbertum Londinensem episcopum.---Mandat hortetur Henricum, Anglorum regem, ut Ecclesiarum libertati intendat. 263
    CCu.---Ad Remensem archiepiscopum.---Pro filio Fraiapanis nobilis uiri. 265
    CCuI.---Ad Henricum archiepiscopum Remensem.---uocatio archiepiscopi ad colloquium pape et regis. 265
    CCuII.---Ad Henricum Remensem archiepiscopum.---Pro ecclesia S. Ioannis de Condas. 266
    CCuIII.---Ad Henricum archiepiscopum Remensem.---Pro fratribus ecclesie Sancti Remigii. 266
    CCIX.---Ad Henricum Remensem archiepiscopum.---Pro ecclesia S. Remigii. 266
    CCX.---Priuilegium pro monasterio S. Marie Montis-Rami. 267
    CCXI.---Ad Ludouicum Francorum regem.---Ut regi Sicilie suadeat se aduersus hostes suos premunire, et Tropeiensem episcopum ipsi commendet. 269
    CCXII.---Ad eumdem.---Gratias agit quod de honore et reuerentia ab imp. C. P. nuntiis Ecclesie Romane exhibita letitiam non modicam rex conceperit. 269
    CCXIII.---Ad eumdem.---Ut Gaufridum militem de Molinons, captum a burgensibus Senonensibus, dimitti iubeat. 270
    CCXIu.---Ad Thomam Cantuariens. archiepiscopum.---Contra regis inchoatam persecutionem illum confirmat, et simul admonet ne quid contrarium libertati ecclesiastice regi indulgeat. 271
    CCXu.---Ad Gilbertum Londinensem episcopum.---Ut Henrici regis animum in pacis et concordie statum reducat. 272
    CCXuI.---Ad magistrum hospitalis domus Hierosolymitane. ---Petrum priorem hospitalis domus S. Ioannis Constantinopoleos commendat. 272
    CCXuII.---Ad W. priorem et capitulum Cantuariense. ---Illos laudat quod Thome archiepiscopi tribulationibus compatiantur. 273

ANNO 1163-1164.
    CCXuIII.---Ad abbatem S. Remigii Remensis.---De causa T. clerici. 274
    CCXIX.---Ad Hugonem Suessionensem episcopum.---Ut Siluanectensi episcopo de uineis ipsi ademptis iustitia fiat. 275
    CCXX.---Ad Ludouicum Francorum regem.---Ut fratribus S. Marie de Porta Leonis ablata restitui faciat. 275
    CCXXI.---Ad eumdem.---Pro ecclesia Briuatensi. 275
    CCXXII.---Ad Henricum archiepiscopum Remensem.---De domini Henrici Remensis archiepiscopi inualitudine, et quod ei Deus sanitatem restituat. 276
    CCXXIII.---Ad Ludouicum Francorum regem.---Priorem S. Medardi, sibi a rege commendatum, uicissim regi commendat. 277
    CCXXIu.---Ad eumdem.---Ut nundinas constituat apud Ferrariam in anniuersario die consecrationis abbatis. 277
     CCXXu.---Ad eumdem.---Ne prioris Cerel. iter in Angliam diutius differatur. 278
    CCXXuI.---Ad eumdem.---Ut controuersiam Adami et Gregorii fratrum diiudicari ab equo iudice iubeat. 278
    CCXXuII.------Ad abbatem S. Remigii et de Eleemosyna et decanum Remensem---Pro ecclesia S. Mauricii Turonensis et Cluniacensi. 278
    CCXXuIII.---Ad Ludouicum Francorum regem.---Significat priorem Castrifortis sociosque ob infamiam abbati Burguliensi illatam a Ioseio archiep. Turon. et Gaufrido episcopo Andegauensi et abbate Maioris Monasterii excommunicatos esse. 279
    CCXXIX.---Ad Henricum Remensem archiepiscopum.---Pro causa que uertitur inter S. Cluniacensem abbatem et canonicos beati Mauricii. 280
    CCXXX.---Ad Henricum Remensem archiep.---Pro B. clerico. 280
    CCXXXI.---Ad Ludouicum Francorum regem.---Ut ecclesiam S. Genouefe Parisiensem a G., buticularii sui, iniuriis defendat. 281
    CCXXXII.---Compositionem de prebendis duabus factam inter Hugonem episcopum Suessionensem et eius capitulum confirmat. 281
    CCXXXIIII.---Ad abbatem S. Remigii et S. Nicasii.---Pro causa Oddonis clerici et matris eius, et Hugonis Fabri. 282

ANNO 1164
    CCXXXIu.---Ad Thomam Cantuariensem archiepiscopum. ---Concessionem Rogero archiepiscopo Eboracensi crucem per totam Angliam ante se ferendi ad examen reuocat. 282
    CCXXXu.---Ad Rogerum Eboracensem archiepiscopum. ---Ut concessione crucem ante se per totam Angliam deferendi non utatur donec de hac controuersia dirimatur. 283
    CCXXXuI---Ad Rogerum archiep. et canonicos Eboracenses.---Ut archiepiscopus in prouincia Cantuariensi crucem ante se deferre non presumat. 283
    CCXXXXuII.---Priuilegia prioratus S. Marie de Campo in pago Ruscinonensi confirmat. 284
    CCXXXuIII.---Ad Thomam. Cantuariensem archiepiscopum.---De munere legationis apostolice, Cantuariensi concedi solito, Eboracensi ad instantiam regis concesso. 285
    CCXXXIX.---Ad eumdem et episcopos Anglie.---Ut nichil libertati ecclesiastice centrarium Henrico regi indulgeant. 287
    CCXL.---Ad eumdem. Ne ex legatione Rogero Eboracensi concessa molestia trahat. 287
    CCXLI.---Ad Henricum Remensem archiep. et Henricum cardinalem.---De negotio domini pape. 288
    CCXLII.---Ad Eberhardum archiep. Salzburg.---Ut Gerhoho preposito Reichersperg. silentium super quibusdam de fide disputationibus persuadeat et imponat. 288
    CCXLIII.---Ad Gerhohum prepositum Reicherspergensem. ---Silentium super iisdem de fide disputationibus illi imponit. 289
    CCXLIu.---Ad Thomam Cantuar. archiep.---Merentem consolatur et absoluit a iuramento. 290
    CCXLu.---Stephano, Meldensi episcopo, monasterium Rasbacense subiicit. 290
    CCXLuI.---Ad Henricum archiep. Remensem.---De gratiarum actione pro Ar. S. Theodori diac. cardinalis, et de rumoribus Italie per magistrum Od. 291
    CCXLuII.---Priuilegium pro monasterio S. Marie Stratensi. 292
    CCXLuIII.---Priuilegium pro ordine Carthusiensi. 293
    CCXLIX.---Ad Henricum archiep. Remensem.---Pro quodam Gil. ut mutuata pecunia ei reddatur. 294
    CCL-CCLI.---Priuilegium pro monasterio S. Petri Carnotensis. 294
    CCLII.---Ad Henricum Remensem archiepisc.---Pro ecclesia S. Remigii. 294
    CCLIII.---Monasterii uallis-Richerie protectionem suscipit, bonaque ac priuilegia confirmat. 295
    CCLIu.---Ad Henricum Remensem archiepiscopum.---Pro R. Cancellario. 297
    CCLu.---Ad eumdem.---Pro absolutione Guillelmi monachi. 298
    CCLuI. Ad eumdem.---Pro causa Milesendis et R. de Curti. 298
    CCLuII.---Hugoni episcopo Suessionensi Rain. archidiaconum Saresberiensem, Parisius operam studiis daturum commendat. 299
    CCLuIII.---Ad Ludouicum Francorum regem.---De cancellario Friderici imp. cuius mandato operarii in Gallie confinio iam operari ceperant. 299
     CCLIX.---Ad Ludouicum Francorum regem.---Ut de causa quam Cenomanensis episcopus auctoritate apostolica iudicauit, aliter rex non statuat. 300
    CCLX.---Upsaliam urbem Scarensis, Lincopiensis, Strengesensis et Arusensis episcopatuum metropolim constituit, etc. 301
    CCLXI.---Bulla de ordinatione metropolis Upsalie. 303
    CCLXII.---Ad abbatem Henricum et fratres S. Marie uiteseoliensis. 304
    CCLXIII.---De monachis Trenorciensibus per diuersa monasteria diuidendis, et quinque uel quatuor ibi relinquendis; ut interim debita soluantur. 304
    CCLXIu.---Ad Hugonem Suessionensem episcopum.---Ut hospitali quodam Compendiense monasterium fruatur. 305
    CCLXu.---Ad Ludouicum Francorum regem.---De Nicolao quodam qui pontifici conquestus erat de canonicis Turonensibus. 306
    CCLXuI.---Ad eumdem.---De monasterio Trenorciensi. 307
    CCLXuII.---Ad S. Germani et S. uictoris abbates, priorem et subpriorem S. uictoris, atque Odonem quondam abbatem S. Genouefe.---Ut inquirant de penis inflictis Guillelmo canonico S. Genouefe. 307
    CCLXuIII.---Ad Ludouicum Francorum regem.---Qua uictus ratione uti debeat quauis sexta feria. 307
    CCLXIX.---Fratribus S. Marie de uallecrosa locum qui dicitur Fons-Calidus asserit. 308
    CCLXX.---Ad Henricum Remensem archiepiscopum.---Pro causa que uertitur inter abbatem S. Remigii et abbatem Deruensem. 309
    CCLXXI.---Ad Guillelmum comitem Niuernensem et Idam matrem eius.---Ut a uexatione uizeliacensis cenobii abstineant. 309
    CCLXXII.---Ludouico Francorum regi significat se eius litteras accepisse mandataque exsecuturum. 310
    CCLXXIII.---Petentibus Garcia magistro et fratribus Calatrauensibus Galatrauam tuendam suscipit fratrumque leges, bona et priuilegia confirmat. 310
    CCLXXIu. Monasterium S. Marie Hortense tuendum suscipit, eiusque possessiones et priuilegia confirmat. 312
    CCLXXu.---Ad Ludouicum regem Francorum.---De quibusdam que tum Ecclesie, tum regni utilitas mutari exposcit in Gallia. 313
    CCLXXuI.---Ad Ludouicum Francorum regem.---De electione ecclesie Carnotensis. 313
    CCLXXuII.---Ad eumdem.---De hospitali Compendiensi. 314
    CCLXXuIII.---Ad eumdem.---Hospitale Compendiense eiusdem urbis abbatie attribuit. 314
    CCLXXIX.---Ecclesie S Marie Liskensis protectionem suscipit, possessionesque confirmat. 315
    CCLXXX.---Priuilegium pro monasterio S. Ioannis Reomensis. 316
    CCLXXXI.---Ad Ludouicum Francorum regem.---Monasterium S. Maximini ipsi commendat. 318
    CCLXXXII.---Theobaldo priori et fratribus ecclesie S. Martini de Campis addicit ecclesiam S. Martini Turonensibus adiudicatam. 318
    CCLXXXIII.---Ludouico Francorum regi F. fratrem, nuntium suum, commendat. 320

CIRCA ANNUM 1164.
    CCLXXXIu.---Ludouico Francorum regi monasterium Compendiense commendat, cui domum hospitalem asseri cupit. 320

ANNO 1163-1165.
    CCLXXXu.---Ad Cononem S. uitoni abbatem.---Laudat eum de zelo pro sede apostolica, hortaturque ut deuotus ei semper adhereat. 321
    CCLXXXuI.---Ad Martinum abbatem et monachos uedastinos.---Confirmat compositionem factam inter eos et Strumensem abbatissam. 322
    CCLXXXuII.---Preceptum de rebus canonicorum Parisiensium ordinandis. 323

ANNO 1164-1165.
    CCXXXuIII.---Ad Henricum Remensem archiepiscopum.---Pro Roberto milite. 323
    CCLXXXIX.---Ad Henricum Remensem archiepiscopum. Pro A. Atrebatensi episcopo. 324
    CCXC.---Ad Henricum Remensem archiepiscopum.---De causa abbatisse de Bertolocors et monialium de sancto Igniaco 325
    CCXCI.---Ad monachos uedastinos.---Ut in electione abbatis ex gremio, non extraneam eligant personam. 326
    CCXCII.---Ad magistrum F. et magistrum R. Remensem canonicum.---Pro Theobaudo Bigoto. 326
     CCXCIII.---Ad Henricum archiepiscopum Remensem.---Pro ecclesia S. Remigii. 327
    CCXCIu.---Ad P. Narbonensem, Nemausensem, Uticensem, Mimatensem et Magalonensem antistites.---Laudat eorum sollicitudinem de tollendis pedagiis seu portoriis; Bernardum autem comitem Melgoriensem, parere detrectantem, interdicti sententia mulctat. 327
    CCXCu.---Ad Henricum Remensem archiepiscopum.---Pro Orientali ecclesia. 328
    CCXCuI.---Ad Ludouicum Francorum regem.---De causa episcopi Cameracensis, cui inducias adhuc indulget. 328
    CCXCuII.---Ludouico Francorum regi pollicetur se Petro archiepisc Bituricensi non defore. 329
    CCXCuIII.---Ad Henricum archiepiscopum Remensem.---Pro ecclesia Sancti Remigii. 329
    CCXCIX.---Ad abbatem Sancti Remigii et de Castro Theoderici et L. decanum Remensem.---Pro causa que uertitur inter abbatem Orbacensem et Igniacensem. 330
    CCC.---Ad abbatem S. Remigii Remensis. Pro causa que uertitur inter abbatem S. Remigii et Odd. 330
    CCCI.---Decano, thesaurario Remensi mandat ut Guidonem electum Catalaunensem Henrico archiepiscopo commendent. 331
    CCCII.---Ad Henricum Remensem archiepiscopum.---Pro abbate S. Remigii. 331
    CCCIII,---Ludouicum Francorum regem orat hortetur Willelmum Sicilie regem ut, quem exsilio affecerit, Florium de Camebotta in gratiam recipiat. Eumdem Florium imperatori CP. commendari cupit. 332
    CCCIu.---Ad Henricum Remensem archiepiscopum.---Ut G. comes de Roceio cogatur reddere pecuniam, quam abstulit a nuntio Lugdunensis archiepiscopi. 333
    CCCu.---Ad Mauritium Parisiensem episcopum.---De annuo uncie auri censu ecclesie Latiniacensi remisso. 333
    CCCuI.---Ad Ludouicum Francorum regem.---Ut paci inter quosdam conciliande studeat. 334
    CCCuII.---Priuilegium pro abbatia Fontebraldensi. 334
    CCCuIII.---Ad Galterum episcopum, et Robertum archidiaconum Lingonensem.---De ecclesia de Sarrinia. 335
    CCCIX.Ad Henricum Remensem archiepiscopum.---Pro ecclesia Sancti Memmii. 335
    CCCX.---Ad Ludouicum Francorum regem.---Ut R. sacerdoti possessiones sue restituantur ab iniusto possessore. 336
    CCCXI.---Ad Henricum Remensem episcopum.---Pro fratribus Cisterciensibus. 336
    CCCXII. Ludouico Francorum regi Erm. de Narbona commendat. 337

ANNO 1165.
    CCCXIII.---Abbati S. Bertini Sithiensis concedit »ut pro causa ecclesiarum in diuersis diecesibus constitutarum non teneatur ad synodos episcoporum illorum etiam uocatus accedere.« 337
    CCCXIu.---Ad Ludouicum Francorum regem.---Regis congressum et consilium optat. 337
    CCCXu.---Priuilegium pro monasterio Fusniacensi. 338
    CCCXuI.---Bulla qua confirmat omnes possessiones S. Petri iam a predecessoribus suis confirmatas, pretereaque, in episcopatu Carnotensi duo mansilia, Sorentiacum scilicet et Niglebold; in episcopatu Sagiensi ecclesiam S. Aniani, et in episcopatu Constantiensi ecclesiam de Hamo, ecclesiamque de Getberti uilla. 339
    CCCXuII.---Ad Ludouicum Francorum regem.---Mittit ad eum imperatoris CP. litteras. 339
    CCCXuIII.---Monasterii Cisterciensis protectionem suscipit et priuilegia confirmat. 340
    CCCXIX. Bulla pro S. Cruce Burdegalensi. 341
    CCCXX.---Monasterii Dunensis, olim iuxta maris littora, nunc Brugis, protectionem suscipit possessionesque ac priuilegia confirmat. 343
    CCCXXI.---Priuilegium pro monasterio Rupensi. 345
    CCCXXII. Confirmatio concordie inter Stephanum quondam episcopum Parisiensem et Theobaldum archidiaconum facte. 346
    CCCXXIII.---Monasterii S. Martini Augustodinensis protectionem suscipit possessionesque ac priuilegia confirmat. 346
    CCCXXIu Ad abbatem Cisterciensem.---De negotio ecclesie Clareuallensis et de abbate eiusdem. 348
    CCCXXu.---Ad Henricum Remensem archiepiscopum.---De uerbo siue negotio commisso archiepiscopo Antissiodorensi in Claraualle agendo et qualiter Senonis sint reuocati. 350
    CCCXXuI.---Bulla pro monasterio S. Sereni Cantumerule. 351
     CCCXXuII.---Exemptionem et bona temporalia monasterii S. Walarici confirmat. 352
    CCCXXuIII.---Ecclesie Parisiensis bona et priuilegia confirmat. 353
    CCCXXIX.---Ad Henricum Remensem archiepiscopum.---Pro ecclesia Beate Glodesindis Metensi. 354
    CCCXXX.---Ad Ludouicum Francorum regem.---Ut archidiaconatus Carnotensis clerico cuidam suo concedadatur. 354
    CCCXXXI.---Ad monachos S. Petri Carnotensis. 355
    CCCXXXII.---Theubaldo, nobili uiro, ecclesiam Boneuallensem et Walterum nouum abbatem commendat. 355
    CCCXXXIII.---Abbatem S. Remigii Remensem hortatur ut priori S. Mauritii possessionem quamdam restituat. 355
    CCCXXXIu.---Priuilegium pro monasterio Rigniacensi. 356
    CCCXXXu.---Priuilegium pro monasterio Bonimontis diecesis Geneuensis. 359
    CCCXXXuI.---Ecclesie S. Marci uenete possessiones confirmat. 362
    CCCXXXuII.---Templarios in Lugdunensi et Cabilonensi episcopatibus morantes hortatur ut cum fratribus Trenorciensibus de decimis quibusdam monasterio subtractis transigant. 363
    CCCXXXuIII. Bulla pro cenobio L. Satyri. 364
    CCCXXXIX.---Abbatem et fratres Pontigniacenses, Thomam archiepiscopum Cantuariensem honeste tractantes laudat, eumdemque iis commendat. 368
    CCCXL.---Ad Henricum Remensem archiepiscopum.---De negotio ecclesie Clareuallensis. 368
    CCCXLI.---Ad fratres ecclesie S. Petri Carnotensis. 369
    CCCXLII.---Ad Henricum archiepiscopum Remensem.---Pro Eueren. presbytero. 369
    CCCXLIII.---Ludouicum Francorum regem rogat ut comitem Niuernensem et eius matrem a uexando monasterio uizeliacensi deterreat. 369
    CCCXLIu.---Hugoni, archiepiscopo Senonensi, mandat hortetur comitem Niuernensem eiusque matrem ut damna monasterio uizeliacensi illata resarciant; quod nisi fecerint intra dies 20, excommunicatione eos allici iubet. 370
    CCCXLu.---Henrico Eduensi, Galterio Lingonensi, Alano Antissiodorensi et Bernardo Niuernensi episcopis precipit ut excommunicationis sententiam quam archiepiscopus Senonensis protulerit in comitem Niuernensem et matrem eius obseruent. 371
    CCCXLuI.---Guillelmum abbatem et fratres uizeliacenses de superioribus epistolis certiores facit. 372
    CCCXLuII.---Ad Henricum Remensem archiepiscopum. pro quadam muliere Hersende nomine. 372
    CCCXLuIII.---Ad eumdem.---Pro C. nepote domini pape. 373
    CCCXLIX.---Ad Gilbertum Londinensem episcopum.---De Cantuariensi ecclesia. 373
    CCCL. Ad Henricum Anglorum regem.---De immunitate ecclesiastica non uiolanda, et clericis ad tribunale seculare non trahendis. 375
    CCCLI.---Ad Thomam Cantuariensem archiepiscopum.---Eum angustiiis pressum consolatur. 377
    CCCLII.---Ad eumdem.---Sententiam ab episcopis et baronibus Anglie contra ipsum latam se irritam fecisse mandat. 377
    CCCLIII.---Ad abbatem monasterii.---Pro querela que uertitur inter E. et A. sacerdotem. 377
    CCCLIu.---Bulla pro monasterio Manziacensi quod sub tutela S. Sedis suscipitur. 378
    CCCLu.---Bulla qua S. Illidii monasterium eiusque possessiones omnes sub tutela Romane Ecclesie suscipiuntur. 380
    CCCLuI.---Ad Ludouicum Francorum regem.---B. Aniani cantorem merito fuisse beneficio ac officio suo ab apostolica sede priuatum. 381
    CCCLuII.---Ad Ludouicum Francorum regem.---Commendat ipsi archidiaconum Bituricensem; de rebus Germanicis bene sperare iubet. 382
    CCCLuIII.---Ad Henricum Remensem archiepiscopum.---Pro Radulpho presbytero, ut ecclesia sua ei reddatur. 383
    CCCLIX.---Ad Clerembaldum S. Augustini electum et monachum.---Ut, omni appellatione cessante, ecclesie Cantuar. professionem faciat. 383
    CCCLX.---Ad principes, comites, barones et uniuersos Dei fideles.---De subsidiis in Oriente contra Saracenos mittendis. 384
    CCCLXI.---Bulla Petro abbati Bonifontis directa. 386
    CCCLXII.---Monasterium S. Danielis uenetiarum sub  protectione B. Petri recipit, sua bona ei confirmat, atque alia priuilegia impertitur. 388
    CCCLXIII.---Rutenensi et Cadurcensi episcopis mandat ut de Willelmi episcopi canonicorumque Albiensium et monachorum Aureliacensium controuersia decidant. 389
    CCCLXIu.---Monachos Aureliacenses de superiore epistola certiores facit. 390
    CCCLXu.---Ad Gislebertum Cisterciensem et reliquos eiusdem ordinis.---Eorum instituta confirmat et priuilegiis ornat. 390
    CCCLXuI.---Pontio archiepiscopo Narbonensi et Guillelmo episcopo Biterrensi mandat ne Fontem Calidum auferri ecclesie ualliscrose patiantur. 394
    CCCLXuII.---Ad Ludouicum Francorum regem.---Ut Thome exsulanti episcopatum aut abbatiam det, si uacauerint. 394
    CCCLXuIII.---Ad Ioannem episcopum et canonicos Magalonenses.---Restitui faciant priori S. Marie altare et oblationes ecclesie S. Saluatoris, olim ab Adriano Iu concessa.---Guillelmo domino et populo Montispessulani ad ecclesiam releuandam. 395
    CCCLXIX.---Ad Ludouicum Francorum regem.---Willelmum, electum Carnotensem episcopum regi commendat; hortatur ut sit constans in defendenda Ecclesie causa aduersus Fridericum imperatorem. 396
    CCCLXX.---Guinardi comitis Ruscinonensis patrimonium confirmat. 396
    CCCLXXI.---Pontio Narbonensi et Hug. Tarraconensi episcopis, et Artaldo Elenensi et Gerundensi episcopis mandat ne Guinardi comitis Ruscinonensis patrimonium inuadi a notis eius fratribus patiantur. 397
    CCCLXXII.---Ad Gilbertum Londoniensem episcopum.---Mandat illi ut pergat Henricum Anglie regem monere ad deuotionem Romane Ecclesie exhibendam eiusque iura tuendum, et Thomam Cantuariensem in fauorem et gratiam recipiendum. 397
    CCCLXXIII.---Ad Henricum Remensem archiepiscopum.---De domino papa, quomodo euasit manus insidiantium per mare, qui res suas, et eum et socios capere disponebant. 398
    CCCLXXIu.---Rogerio archiepiscopo Rhegiensi et successoribus eius pallii usum, iam a Gregorio uII et Eugenio III concessum iusque consecrationis episcoporum sibi suffraganeorum, tam Grecorum quam Latinorum, confirmat. Priuilegia Ecclesie Rhegiensi ab imperatoribus et regibus concessa affirmat, et Ecclesias Hieracensem, Sumanam, Tropeiensem, Neocastrensem, Bouensem, Oppidensem et Crotoniensem Rhegine Ecclesie in posterum suffraganeas, ac subditas fore sedi apostolice decernit. 400
    CCCLXXu.---Ad Henricum Remensem archiepiscopum.---De receptione domini pape in Urbe et de quadam muliere C.
    CCCLXXuI.---Ad clericos in episcopatu Bangoriensi constitutos.---Ut episcopum eligant quem Thomas Cantuar. confirmet. 401
    CCCLXXuII.---Ad priorem et fratres Cantuarienses.---Ut Thome exsulantis inopie subueniant. 402
    CCCLXXuIII.---Ad Thomam Cantuariensem archiepiscopum.---Sententiam ab illo contra peruersos quosdam latam confirmat. 402
    CCCLXXIX.---Ad Henricum Trecensem episcopum.---Magistrum Herbertum, qui Thome Cantuariensi archiepiscopo exsulanti comes adhesit, commendat. 402

ANNO 1165?
    CCCLXXX.---Ad Robertum Herefordensem episcopum.---Illum reprehendit quod Thome archiep. in Ecclesie libertate tuenda minus quam debuerit astiterit. 403
    CCCLXXXI.---Illos reprehendit quod in multis tepidi et negligentes exstiterint. 404

ANNO 1165-1166.
    CCCLXXXII.---Ad Henricum Remensem archiepiscopum.---Pro causa que uertitur inter ecclesiam Erapous smanil. et ecclesiam Roiensem. 405

ANNO 1166.
    CCCLXXXIII.---Ad Henricum Remensem archiepiscopum.---Rogat ut centum marcas argenti ei acquirat, et eius necessitatibus subueniat ex ecclesiis sui episcopatus. 405
    CCCLXXXIu.---Ad omnes episcopos Anglie.---Ut super his que ad ecclesiam Cantuariensem spectant, Thome archiepiscopo adhereant. 406
    CCCLXXXu.---Ad Thomam Cantuariensem archiepiscopum.---Mandat hortetur clericos ecclesie Bangorensis ut episcopum eligant; quod nisi fecerint, ipse infra tres menses faciat. 407
     CCCLXXXuI.---Ad Henricum Remensem archiepiscopum.---Thomam exsulantem commendat. 407
    CCCLXXXuII.---Ad Bangorensem clerum et populum.---Ut episcopum eligant. 408
    CCCLXXXuIII.---Ad Henricum Remensium archiepiscopum.---Pro Capellanis Laudunensibus. 408
    CCCLXXXIX.---Monasterium S. Ioannis Piscariense tuendum suscipit, et eius bona iuraque confirmat. 409
    CCCXC.---Ad Rogerum Eboracensem et uniuersos Anglie episcopos.---Ne quisquam eorum nouo regi coronando, si forte casus emerserit, absque Thome Cantuar. archiepisc. conniuentia, manum apponere presumat. 411
    CCCXCI.---Ad Thomam Cantuar. archiep.---Illi totius Anglie legationem, excepto episcopatu Eboracensi, concedit. 411
    CCCXCII.---Ad episcopos, abbates et alios ecclesiarum prelatos per totam Angliam extra episcopatum Eboracensem constitutos.---Ut Thome Cantuar., apostolice sedis legato constituto, obediant. 412
    CCCXCIII.---Ad Thomam Cantuar. archiepiscopum.---Ut in inuasores possessionum ecclesie Cantuariensis, si opportunitatem uiderit, ecclesiasticam iustitiam non differat exercere. 413
    CCCXCIu.---Ad omnes episcopos Cantuariensis prouincie.---Illos de superiori epistola certiores facit. 413
    CCCXCu.---Ad Cisterciensem et Pontiniacensem abbates et fratres.---Ne Thomam Cantuar. a Pontiniacensi monasterio remoueri patiantur. 414
    CCCXCuI.---Ad Henricum Remensem archiepiscopum.---Pro Roberto sacerdote. 415
    CCCXCuII.---Ad Gilbertum Londinensem et omnes episcopos prouincie Cantie.---Ut inuasores beneficiorum clericorum Thome Cantuar. archiep. ad eorum integram restitutionem sub anathematis interminatione districtius compellant. 415
    CCCXCuIII.---Ad Thomam Cantuariensem archiepiscopum---Prolatam ab eo in Iocelinum episcopum Saresberiensem interdicti sententiam confirmat. 416
    CCCXCIX.---Ad eumdem.---Mandat se rescidisse concessionem a Iocelino episcopo Saresberiensem factam Ioanni de Oxeneford. 416
    CD.---Ad archiepiscopum Remensem.---Pro electione abbatisse Dodoniensis. 416
    CDI.---Thomam archiep. Cantuar. hortatur ut cum Iocelino Saresber. mitius agat. 417
    CDII.---Ad Rotrodum Rothomagensem archiepiscopum et eius suffraganeos.---De malis ab Henrico Anglorum rege Ecclesie illatis. 417
    CDIII.---Ad Henricum Remensem archiepiscopum.---De quodam subdiacono Laudunensi, qui uxorem duxerat, et de lite Laudunensis episcopi aduersus capellanos Lauduni. 418
    CDIu.---Ad eumdem.---De causa que uertitur inter G. et Hersendem. 419
    CDu.---Ad Thomam Cantuar. archiepiscopum et eius suffraganeos.---H. et W. comites de uals. excommunicatos nuntiat. 420
    CDuI.---Ad Henricum Remensem archiepiscopum.---Pro quodam homine de pignore Molendini. 420
    CDuII.---Ad Cenomanensem episcopum.---Pro negotio Philippi nepotis Henrici Remensium archiepiscopi. 421
    CDuIII.---Ad Philippum Flandrie comitem.---Eius cum Elizabetha, filia comitis Perone, matrimonium confirmat. 422
    CDIX.---Ad Henricum Remensem archiepiscopum.---Pro Balduino monacho, ut recipiatur. 422
    CDX.---Ad eumdem.---Pro L. Priore S. Remigii Remensis. 422
    CDXI.---Priuilegium pro monasterio Pontiniacensi. 423
    CDXII.---Ad episcopos Anglie.---In causa Thome Cantuariensis legatos ex latere duos in Angliam misisse se significat cum plenitudine potestatis. 425
    CDXIII.---Ad Henricum Anglorum regem.---Ut auctoritas archiepiscopi Cantuariensis suspendatur quousque a rege pacem consecutus sit. 426
    CDXIu.---Ad Thomam Cantuariensem archiepiscopum.---Illum ad patientiam exhortatur. 427
    CDXu.---Ad Waldemarum Danorum regem.---De mutatione claustri de Weng et de reuocatione Eskilli archiepiscopi. 428
    CDXuI.---Ad episcopos Danie.---Eiusdem argumenti. 429

ANNO 1166?
    CDXuII.---Ad Gilbertum Londinensem episcopum.---Ut  denarium B. Petri »qui sibi de Anglia debebatur,« transmittere non omittat. 430

ANNO 1166-1167.
    CDXuIII.---Ad Ioannem Magalonensem episcopum. 431
    CDXIX.---Ad Ioannem Magalonensem episcopum. 431
    CDXX.---Bertrandum archiepiscopum Burdigalensem, apostolice sedis legatum laudat quod sententiam a Bertrando abbate S. Crucis, in S. Macarii monachos promulgatam comprobauerit. 432
    CDXXI.---Ad abbatem et fratres Sancti Remigii.---Ut Willelmum fugitiuum monachum recipiant. 433
    CDXXII.---Ad Ioannem Magalonensem episcopum.---De canonicis ecclesie Magalonensis. 433
    CDXXIII.---Ad Stephanum Meldensem episcopum.---Quod si conuentus aliquis non concordat in electione abbatis, ad episcopum pertineat abbatem confirmare in quem maior et sanior pars consenserit. 434
    CDXXIu.---Ad Henricum Remensem archiepiscopum.---Pro Roberto presbytero. 434
    CDXXu.---Ad eumdem.---Pro eodem. 435
    CDXXuI.---Ad abbatem et fratres Cluniacenses super electione abbatis tit. S. Benedicti Padilironensis ex necessitate, et absque eorum consilio et auctoritate facta, quod non trahatur in exemplum. 435
    CDXXuII.---Ad abbatem S. Remigii Remensis.---Pro Deiecto presbytero. 436
    CDXXuIII.---Ad Henricum Remensem archiepiscopum eiusque suffraganeos.---Ut Drogonem schismaticum excommunicent. 437
    CDXXIX.---Ad eumdem.---De absolutione quorumdam excommunicatorum. 438
    CDXXX.---Ad Henricum eumdem.---Pro Hugone clerico. 438
    CDXXXI.---Ad eumdem.---Pro Ioanne clerico, ut prebenda inuestiatur. 439
    CDXXXII.---Ad eumdem. Pro cantore Duacensi, ut restituatur. 440
    CDXXXIII.---Ad decanum et capitulum Catalaunense.---Ne exigant pecuniam pro scholis. 440
    CDXXXIu.---Ad Henricum Remensem archiepiscopum.---De admonitione prelatorum ecclesiasticorum, ut sibi subueniant. Commendatio de perseuerantia dilectionis circa Romanam Ecclesiam et exhortatio ad idem. 441
    CDXXXu.---Ad eumdem---Pro Galterio clerico. 442
    CDXXXuI.---Ad eumdem. Pro quodam G. ut hereditas ei reddatur. 442
    CDXXXuII.---Ad eumdem.---De negotio episcopi Gratianopolitani. 442
    CDXXXuIII.---Ad eumdem.---De ordinatione et consecratione episcopi Tornacensis. 443
    CDXXXIX.---Ad eumdem.---De causa Braguensis ecclesie. 444
    CDXL.---Canonicis Pisanis mandat ut B. quondam canonicum, excommunicatum schismatis defensorem uitent, sed tamen recipiant, si ad uirtutem redierit. 445
    CDXLI.---Ad Henricum archiepiscopum Remensem.---Pro quodam Iob, ut ablata ei restituantur. 445
    CDXLII.---Ad eumdem.---Pro quodam burgensi G. Remensi. 446
    CDXLIII.---Electo Caiacensi mandat, ut de Petro Mancouela presbytero iudicium faciat. 446
    CDXLIu.---Episcopo Norwicensi significat se R. clericum itineris Hierosolymitani uoto soluisse. 446

ANNO 1167.
    CDXLu.---Ad Thomam Cantuariensem archiepiscopum---De legatione in Anglia missa. 446
    CDXLuI.---Ad Henricum regem Anglie.---Eiusdem argumenti. 447
    CDXLuII.---Ad Ludouicum uII regem Francorum.---De legatione per Franciam Thome archiepiscopo Cantuariensi commissa. 448
    CDXLuIII.---Ecclesiam S. Saluatoris uenetam tuendam suscipit. 449
    CDXLIX.---Possessiones monasterii S. Saluini Tarbiensis confirmat. 451
    CDL.---Ad Thomam Cantuariensem archiepiscopum.---De Hugone comite absoluendo si ablata restituerit. 452
    CDL bis.---Ecclesie Mutinensis immunitates et priuilegia confirmat. 453
    CDLI.---Ad Willelmum et Ottonem cardinales legatos.---Significat nichil iurium ademptum esse Thome Cantuar. archiep. 455
    CDLII.---Raimundo episcopo Briuiano et eius successoribus asserit ius ad dexteram archiepiscopi Mediolanensis in synodis sedendi. 456
     CDLIII.---Ad Henricum Remensem archiepiscopum.---Pro causa abbatis Sancti Remigii et Si. mulieris. 456
    CDLIu.---Ad Goldinum archiepiscopum.---Mediolanensem. Ut tollat priuilegia quedam a Robaldo quondam archiepiscopo canonicis Modetiensibus in iniuriam parthenonis Cremellensis concessa. 456
    CDLu.---Ad Rogerum archiepiscopum Eboracensem.---Mandat ut ab Henrico Anglorum rege requisitus, coronam Henrico, primogenito filio eius, imponat. 457
    CDLuI.---Ad Henricum Remensem archiepiscopum.---Pro quadam muliere Hersendi. 457
    CDLuII.---Ad eumdem.---De suspicione furtiuarum litterarum habita in Milonem. 458
    CDLuIII.---Ad eumdem.---Commendatio et exhortatio ut sibi subueniat, et ut regem ad idem conuertat, et de negotio magistri G. presbyteri pro prebenda Suessionis. 459
    CDLIX.---Ad Willelmum et Ottonem apostolice sedis legatos.---Ut pro bono Ecclesie reges Francorum et Anglie concordentur et in Anglia, de statu regni et Ecclesie sine scitu Thome Cantuariensis nichil agant. 460
    CDLX.---Ad eosdem.---Ut eos qui propter inuasionem rerum Ecclesie per Cantuariensem archiepiscopum excommunicati fuerant, ad satisfactionem debitam prestandam compellant; quod si renuerint, eos iterum excommunicent. 460
    CDLXI.---Ad Albertum apostolice sedis legatum.---Archiepiscopatum Spalatinum ei oblatum accipi uetat. 461
    CDLXII.---Henrico abbati Biburgensi precipit ut abbatiam S. Petri Salzburgensem, a Conrado archiepiscopo monachisque oblatam, suscipiat. 461
    CDLXIII.---Monachis Biburgensibus precipit ut Henricum abbatem monasterio S. Petri Salzburgensi concedant. 462
    CDLXIu.---Priuilegium pro ecclesia Ragusina. 462
    CDLu.---Pullatensem, Suaciensem, Driuastensem episcopos iubet Tribuno archiepiscopo Ragusino obtemperare. 462
    CDLXuI---Clericis Dulchiniensis et Antibarensis episcopatuum precipit ne episcopis a Tribuno archiep. Ragusino excommunicatis obtemperent. 463
    CDLXuII.---Ad Henricum Anglorum regem.---Significat litteras eius a Clarambaldo, Reginaldo, Simone de Carcere, Henrico de Nothamtune redditas sibi esse. 464
    CDLXuIII.---Hugonem archiepiscopum Senonensem reprehendit quod »absque conscientia et mandato suo [Alani] episcopi Antissiodorensis abrenuntiationem receperit.« Concedit tamen ut [Willelmum] in eius locum electum consecret. 466
    CDLXIX.---Ad Henricum Remensem archiepiscopum.---Ut cesset a uexatione canonicorum Remensium. 466
    CDLXX.---Ad Ludouicum Francorum regem.---Ut canonicis ecclesie Remensis et gratiam suam et ereptas possessiones reddat. 467

ANNO 1168.
    CDLXXI.---Abbatibus et ceteris Latinis, tam clericis quam laicis, commendat Tribunum archiep. Ragusinum. 468
    CDLXXII.---Priuilegium pro ecclesia Hierosolymitana. 469
    CDLXXIII.---P[etro] priori et fratribus S. Sepulcri Hierosolymitani scribit, A[malricum] patriarcham a sese per litteras admonitum esse, ut »de rebus uel obedientiis eorum, nisi ab iis fuerit requisitus, se intromittere nulla ratione presumeret,« atque »ut, cum aliquem in concanonicum uoluissent recipere, iis in hoc fauorem indulgeat, nec aliquem consortio eorum imponeret.« neu in ecclesia eorum »iis inuitis, diuersis  prebendas pro beneplacito suo assignaret.« 471
    CDLXXIu.---P[etro] priori et fratribus S. Sepulcri Hierosolymitani significat, se A[malrico] patriarche prescripsisse, »ut ab iis nonnisi tertiam partem cere, que ad ecclesiam eorum deferretur, requireret,« ut »si aliquam ciuitatem intrauisset, et in eundo et redeundo ab expeditione ibidem moram fecisset, uniuersas oblationes, que ad eamdem post secundum diem offerrentur, eos permitteret habere,« neu uetaret aut »corpora defunctorum ante altaria eorum deferri,« aut »cruces in die Parasceue coram eisdem teneri.« Hospitalarios quoque admonitos nuntiat, ne cum aliquam aduersum eos querelam habuerint, decimas iis subtrahere attentent.« 472
    CDLXXu.---P[etrum] priorem et fratres S. Sepulcri Hierosolymitani certiores facit, se litteras ad Hospitalarios dedisse, ne decimas iis denegent, ne »in ciuitate  Ioppen ecclesiam absque consensu patriarche et eorum de nouo edificare presumant,« neu »cum Ioppen supposita fuerit interdicto, in ecclesia sua, que in corpore ciuitatis consistat, campanas pulsare, excommunicatos uel nominatim interdictos ad diuina officia recipiant. 473
    CDLXXuI.---Patriarche Hierosolymitano interdicit »ne abbates, abbatissas, uel alias personas ecclesiasticas sine assensu et consilio prioris et canonicorum S. Sepulcri instituere uel destituere presumat.« 474
    CDLXXuII.---Priuilegium pro ecclesia S. Sepulcri Hierosolymitani. 474
    CDLXXuIII.---Monasterio S. Walarici asserit ius parochiale castri S. Walarici, episcopo Ambianensi abiudicatum. 477
    CDLXXIX---Parthenonis S. uictorini Beneuentani patrocinium suscipit et bona, libertatem, priuilegia confirmat. 479
    CDLXXX.---Ad Henricum regem Anglorum.---De Thome archiepiscopo Cantuariensi in gratiam recipiendo illum hortatur. 480
    CDLXXXI.---Ad Thomam Cantuariensem archiepiscopum---De Iocelino archiepiscopo Saresberiensi. 481
    CDLXXXII.---Ad eumdem.---Suspensionem sue commissionis apostolice reuocat. 483
    CDLXXXIII.---Ad episcopos Anglie.---Contra inuestituras a laicis usurpatas. 484
    CDLXXXIu.---Ad Ioannem Cumin.---Ut quem inuaserat archidiaconatum Bathoniensem Rogero episcopo Wigorniensi restituat. 485
    CDLXXXu.---Ad Thomam Cantuariensem archiepiscopum.---Ut Girardum Puellam ab ea qua tenetur sententia absoluat 485
    CDLXXXuI.---Ad Ludouicum regem Francorum.---Pro Girardo Puella. 486
    CDLXXXuII.---Ad Henricum regem Anglorum.---Dolet illum cum Thoma archiepiscopo Cantuariensi in gratiam nondum rediisse. 486
    CDLXXXuIII.---Ad Simonem priorem de Monte Dei et Bernardum de Corilo.---Pro Thoma Cantuariensi archiepiscopo. 487
    CDLXXXIX.---Ad Rogerum Wigorniensem episcopum.---Ut ad ecclesiam suam redeat.---De nuntiis ad Henricum regem missis. 488
    CDXC.---Ad Thomam Cantuariensem archiepiscopum.---Cum Henrico rege paterne et benigne agendum. 489
    CDXCI.---Ad Ludouicum regem Francorum.---Eiusdem argumenti. 490
    CDXCII.---Priuilegium pro monasterio S. Syluestri de Nonantula. 491
    CDXCIII.---Monasterii Nonantulani libertatem confirmat. 493
    CDXCIu.---Ad monachos Sancti Prosperi Regiensis.---Ut Guidonem abbatem dilapidati monasterii reum ab officio remoueant. 495
    CDXCu.---Priuilegium pro Ioanne Catanensi episcopo. 495
    CDXCuI.---Ad Suessionensem, Ambianensem et Laudunensem episcopos.---Pro Constantia comitissa S. Aegidii, contra comitem Bolonie, de dotalitio suo. 497
    CDXCuII.---Ad Henricum Remensem archiepiscopum.---Se excusat quod eius de episcopo Atrebatensi precibus non satisfecerit. Hortatur ut suffraganeos benigne tractet. Significat se de sorore eius Constantia, comitis Tolosani uxore, ad Suessionensem, Ambianensem, Laudunensem episcopos scripserit. Paganum magistrum commendat. 498
    CDXCuIII.---Monasterii SS. Felicis et Fortunati uicentini bona et priuilegia confirmat. 499
    CDXCIX.---Priuilegium pro monasterio S. Reparate Marradino. 501
    D.---Ecclesiam SS. Hippolyti et Cassiani, et S. Ioannis Baptiste Foscianensem tuendam suscipit, eiusque possessiones et priuilegia confirmat. 502
    DI.---Ecclesiam S. Petri Bononiensem tuendam suscipit, et eius bona ac iura confirmat. 504

ANNO 1168?
    DII.---Ad Thomam Cantuariensem archiepiscopum.---Regem humilitate uinci consulit. 505

ANNO 1165-1169.
    DIII.---Ad regem Scotie.---Thomam exsulantem illi commendat. 506
    DIu.---Ad Philippum Flandrie comitem.---Eiusdem argumenti. 507
    Du.---Ad comitem Henricum.---Eiusdem argumenti. 507
    DuI.---Ad abbatem de Claro-Marisco.---Thome archiepiscopi Cantuariensis sororem et eius liberos commendat. 508
     DuII.---Ad Stephanum Meldensem et abbatem Sancti Crispini.---Mandat hortentur Henricum regem ut Ecclesie Cantuariensis reditus, honores et possessiones postposita mora restituat et restitui faciat. 508
    DuIII.---Ad Cisterciensem et Pontiniacensem abbatem et uniuersos Cisterciensis ordinis fratres.---Pro fratre R. 509
    DIX.---Ad Thomam Cantuar. archiep---Henrici episcopi Wintoniensis, ab Henrico rege uexati, abdicationem irritam esse. 509

ANNO 1167-1169.
    DX.---Abbati monachisque uallis Lauree precipit ne archiepiscopo Tarraconensi, neue episcopo Barcinonensi obediant, donec finium controuersia disceptetur. 509
    DXI.---Pro causa que uertitur inter Ric. et abbatem Sancti Petri. 510
    DXII.---Ad Henricum Anglorum regem.---Minatus illi censuram ecclesiasticam nisi a sacrilegiis abstineat. 510
    DXIII.---Ad Henricum Remensem archiepiscopum.---Pro B. clerico, et ut eius prebenda ei restituatur. 541
    DXIu.---Rogero abbati et fratribus monasterii de Ibreio asserit decimas de Dochinq, ab Henrico episcopo Wintoniensi et Gilberto Londinensi iis adiudicatas. 512
    DXu.---Ad Henricum Remensem archiepiscopum.---Ut Giderum de Sarnaio possessiones ecclesie Montisfalconis inuadentem in suo contineat officio. 513
    DXuI.---Ad eumdem.---Pro Huldredo sacerdote super ecclesia de Ponit. 513
    DXuII.---Ad eumdem.---Ut Mainerium presbyterum ablatam Henrico pareciam reddere cogat. 514
    DXuIII.---Ad eumdem.---Pro sacerdote P. 515
    DXIX.---Ad eumdem.---Pro leprosis Cameracensibus. 515
    DXX.---S. Andree de Castello et S. Sepulcri abbatibus et canonicis S. Gauderici de superiori epistola significat. 516
    DXXI.---Ad Henricum Remensem archiepiscopum.---Pro ecclesia Sancti Martini Laudunensi. 517
    DXXII.---Ad eumdem.---Pro R. clerico, ut dominus Remensis ei benefaciat. 517
    DXXIII.---Parthenoni Fontebraldensi asserit donum quinquaginta librarum reditus super castrum Diuionense, ab Eudone duce Burgundie concessum. 518
    DXXIu.---Ad omnes archiepiscopos, episcopos, abbates, priores et ceteros prelatos Hispanie.---Pro monasterio Riuipullensi. 518
    DXXu.---Ad Henricum Remensem archiepiscopum.---Pro Amelio super fundo quodam. 519
    DXXuI.---Ad eumdem.---Item pro Amelio super quibusdam possessionibus. 519
    DXXuII.---Ad eumdem et episcopum Laudunensem.---Ut Rainaldum de Roseto compellant restituere Aegidio de Cimai dotalitium uxoris sue. 520
    DXXuIII.---Ad eumdem.---Pro Rolando et Ebruino. 520
    DXXIX.---Ad Ioannem Magalonensem episcopum---uaria priuilegia concedit. 521
    DXXX.---Ad eumdem.---Aliud priuilegium addit. 522
    DXXXI.---Ad Henricum Remensem archiepiscopum.---Ut ei commendatum sit monasterium Sancti Dionysii. 522
    DXXXII.---Ad eumdem.---Pro Ioanne sacerdote super ecclesia de Pegni. 523
    DXXXIII.---Ad Gerardum Spalatensem archiepiscopum.---Ut cuidam bona ablata restitui iubeat. 524
    DXXXIu.---Ad Henricum Remensium archiepiscopum.---Ut ablatam fratribus hospitalis Ierosolymitani eleemosynam a duce Louaniensi faciat restitui. 524
    DXXXu.---Ad uniuersos ecclesiasticos in terra ducis Welfonis constitutos. 525

ANNO 1168-1169.
    DXXXuI.---Ad Henricum Remensem archiepiscopum.---Pro Amelio de Albiniaco. 525
    DXXXuII.---Ad eumdem.---Pro Petro olim Iudeo. 526
    DXXXuIII.---Ad Geraldum Tolosanum episcopum.---Tolosam ab interdicto liberat, exoratus a regi Ludouico uII. 526
    DXXXIX.---Ad Henricum Remensem archiepiscopum.---Pro Hugone seruiente. 527
    DXL.---Ad eumdem.---Pro Drogone Hamensi canonico. 528
    DXLI.---Ad eumdem.---Pro G. sacerdote. 528
    DXLII.---Ad eumdem.---Pro Ioanne canonico Laudunensi. 529
    DXLIII.---Ad eumdem.---Pro Ha. sacerdote. 529
    DXLIu---Morinensi episcopo et abbati S. Quintini de Monte mandat ut audiant causam inter Humolariensem,  et de Ribemonte abbates et abbatissam de Monasteriolo et militem de Brenoth. 530
    DXLu.---Ad Henricum Remensem archiepiscopum---Pro abbate Sancti Martini Laudunensi. 531
    DXLuI.---Ad eumdem.---Pro Willelmo Suessionensi decano. 531
    DXLuII.---Hugonem Suessionensem episcopum de superiori epistola certiorem facit. 532
    DLXuIII.---Ad Henricum Remensem archiepiscopum.---Pro Alberto sacerdote. 532
    DXLIX.---Alberto sacerdoti confirmat ecclesiam S. Remigii de Augeio et capellam de Cersolio. 533
    DL.---Ad Henricum Remensem archiepiscopum.---Pro B. presbytero. 533
    DLI.---Ad eumdem.---Pro ecclesia Sancti Ioannis Suessionensi. 534
    DLII.---Ad eumdem.---Pro Her., ut ei ablata restituantur. 534
    DLIII.---Ad eumdem.---Pro decano et canonicis ecclesie Suessionensis. 535
    DLIu.---Ad eumdem.---Pro precentore R. Suessionensi. 535
    DLu.---Ad eumdem.---Pro Radulpho de Cuphies, contra Iosbertum de Monte, et contra Petrum de Nantolio. 536
    DLuI.---Ad abbatissam et sorores Bruburgenses.---Qualiter imponit silentium Manasse presbytero super capellania earum. 537
    DLuII.---Ad Henricum Remensem archiepiscopum.---Ut Premonstratenses compellat ad reddendam A. de uilers terram suam. 537
    DLuIII.---Ad eumdem.---Pro canonico Laudunensi. 537
    DLIX.---Statuit ut qui in ecclesia Carnotensi canonicandi fuerint et mansionarii non exstiterint, XL solidos tantum de singulis annis percipiant. 538
    DLX. Canonicis Spalatinis permittit ut canonicus quidam, ecclesia propria priuatus quod propter capitis dolorem in ecclesia semel non legisset, in pristinum restituatur. 538
    DLXI.---Ad Henricum Remensem archiepiscopum.---Pro clericis ecclesie Braguensis. 538
    DLXII.---Ad abbatem S. Remigii, Remensis.---Pro Walando clerico. 539
    DLXIII.---Ad Henricum Remensium archiepiscopum.---Pro abbatissa Bruburgensi. 539
    DLXIu.---Ad eumdem---Ut decanum Sancti Laurentii de Roseto ad residendum compellat. 540
    DLXu.---Ad Petrum abbatem et monachos uallis-Lauree. 540
    DLXuI.---Ad Henricum Remensem archiepiscopum.---Pro Galtero clerico. 541
    DLXuII.---Ad eumdem.---Pro G. clerico et pro Hu. Burgensi et pro M. uxore sua. 541
    DLXuIII.---Ad eumdem.---De causa G. Sicliniensis canonici et Gualteri. 542
    DLXIX.---Ambianensi et Meldensi episcopis mandat ut causam que de cancellaria Nouiomensi uertebatur inter Henricum filium Roberti comitis et Bald. examinent et terminent. 542
    DLXX.---Ad Henricum Remensem archiepiscopum.---Pro Garino de Blanciis cuius uxor interfecta est. 543
    DLXXI.---Ad capitulum S. Trinitatis Cantuariensis.---Ut quem Thomas archiepiscopus iis prefecerit, priorem accipiant. 543.
    DLXXII.---Ad Henricum Remensem archiepiscopum.---Ut Arienses canonicos cogat reddere caput Sancti Iacobi. 544
    DLXXIII.---O. abbati Ursicampi et F. decano Remensi mandat ne Alermum Beluacensem separent ab uxore, nisi frater eius B. a sua separetur coniuge. 544
    DLXXIu.---Ad Chaialisium comitem Pharensem.---Chaialisio comiti ceterisque Pharensis insule nobilibus sub excommunicationis pena imperat ut Martinum episcopum debito honore prosequantur. 545
    DLXXu.---Ad Henricum Remensem archiepiscopum.---Ut L. cruce signato fiat satisfactio de quodam homine suo occiso 546
    DLXXuI.---Ad eumdem.---Pro Aprili de Manso. 546
    DLXXuII.---Ad eumdem.---Pro Gaufrido clerico Ambianensi. 547
    DLXXuIII.---Ad eumdem.---Pro Berengario clerico. 547
    DLXXIX.---Canonicis Pisanis significat u. et M. presbyteros qui »Malincasam« , excommunicatione solutos, sed uillano communionem  non esse redditam. 548
    DLXXX.---Henrico Remensi archiepiscopo scribit de Hugonis militis uxore, auctoribus falsis dimissa, uiro reddenda. 548.
    DLXXXI.---Roberto Catalaunensi archidiacono et abbati S. Memmii mandat audiant causam inter Herbertum Medonarium et Milonem clericum. 549
    DLXXXII.---Ad Henricum Remensem archiep.---Pro ecclesia Sylue Maioris. 550
    DLXXXIII.---Ad Dominicum et Heimardum.---Confirmat conuentionem inter eos et Theodericum factam. 551
    DLXXXIu.---Ad Henricum Remensem archiepiscopum.---Pro canonicis Hamensis ecclesie. 552
    DLXXXu.---Ad eumdem.---Ut reliquias S. Iacobi a comite Flandrie uiolenter ablatas restitui faciat monasterio S. uedasti. 553
    DLXXXuI.---Ad decanum et capitulum Parisiense.---Ut inuestiant Philippum episcopi Meldensis nepotem. 553
    DLXXXuII---Ad Henricum archiepiscopum Remensem.---Pro Milone de Thebio contra aduersarios suos, quia rei iudicate standum iuris decernit auctoritas. 554
    DLXXXuIII.---P[etro] priori et uniuerso ecclesie Dominici Sepulcri Hierosolymitani conuentui scribit, A[malricum] patriarcham atque A[malricum] regem non debere impediri, quominus ecclesie Ioppensi »dignitatem cathedralem et cetera, que paganorum iamdudum uiolentia et occupatione perdiderat. opportunitate nunc habita, reddant.« Attamen admonitum a sese patriarcham esse, ut »dignam honestamque iis recompensationem inueniat.« 554
    DLXXXIX.---Ad Henricum Remensem archiepiscopum.---Pro Falcone de uilla Aleran. 555
    DXC.---Ad eumdem.---Pro fratribus hospitalibus Ierosolymitanis super uilla de Bechehem. 556
    DXCI.---Canonicos Pisanos propter schismatis oppugnationem collaudat. 556
    DXCII.---Ugoni archiepiscopo Ianuensi monasterium Gallinarie insule asserit. 557
    DXCIII.---Ad Henricum Remensem archiepiscopum.---Ut infirmis de Dampetra cemeterium concedatur. 558
    DXCIu.---Interdicti sententiam, a Leonate abbate Piscariensi in clericos de terra Sansonesca promulgatum, et ab I. episcopo Signiensi confirmatam, ratam facit. 558
    DXCu.---Ad Henricum Remensem archiepiscopum.---Pro pagano milite. 558
    DXCuI.---Ad eumdem.---Pro ecclesia S. Remigii super quibusdam censibus. 559
    DXCuII.---Ad eumdem.---Pro ecclesia S. Remigii contra Stephanum et quosdam alios, qui terras ecclesie uiolenter detinent. 560
    DXCuIII.---Ad . . . . . . ---Pro priore uallis Sancti Petri. 560
    DXCIX.---Canonicis Pisanis mandat ut proposita excommunicatione interdicant ne quis ab intruso ac schismatico monasterii Sextensis abbate beneficia accipiat. 561
    DC.---Ad Henricum Remensem archiepiscopum.---Pro querela Marbelini et Belot. matris eius. 562
    DCI.---Episcopo Furconiensi et canonicis Pennensibus, ualuensibus, Teatinis precipit ut sententiam excommunicationis uel interdicti in clericos quosdam a Leonate abbate Piscariensi latam obseruent obseruarique faciant a Riccardo, Leonatis fratre. 562
    DCII.---Parochianos S. Saluatoris uenetiarum laudat, quod decimas soluerint, eosque monet, ut in eadem solutione perseuerent. 562

ANNO 1169.
    DCIII.---Priuilegia monasterii S. Saluatoris, et sententiam pro ipso a delegatis apostolicis latam confirmat. 563
    DCIu.---Cauense monasterium sub B. Petri et apostolice sedis protectione suscipit, predecessorumque pontificum priuilegia confirmat. 565
    DCu.---Monasterii S. Nicasii Remensis bona et priuilegia confirmat. 567
    DCuI.---Petro abbati S. Remigii et decano Remensi mandat ut inter I. S. Marie uirtuensis abbatem uariosque homines controuersias disceptent. 568
    DCuII.---Possessiones et iura uallumbrosani monasterii confirmat. 569
    DCuIII.---Ad Henricum Anglorum regem.---Significat se Gratianum et uiuianum ad illum ablegasse petituros ne iura Ecclesie uiolet et cum Thoma reconcilietur. 571
    DCIX.---Ad Thomam archiepiscopum Cantuariensem---Eiusdem  argumenti 572
    DCX---Ad Henricum Remensem archiep.---Pro Dominico et Haimardo sociis. 573
    DCX bis.---Priuilegium pro ecclesia B. Nicolai de Nugarol. 574
    DCXI---Episcopatus Mutinensis fines ecclesieque bona confirmat. 576
    DCXII.---Priuilegium pro ecclesia S. Ioannis Modetiensi. 576
    DCXIII.---Bulla confirmatoria priuilegiorum et iurium Ferrariensis ecclesie. 578
    DCXIu.---Ad episcopos Anglie.---Illorum negligentiam reprehendit. 579
    DCXu.---Priuilegium pro monasterio Cormeliensi. 580
    DCXuI.---Priuilegium pro ecclesia Syracusana. 583
    DCXuII.---Ad Henricum Anglorum regem.---Ut Thomam Cantuariensem in gratiam recipiat. 586
    DCXuIII.---Priuilegium pro ecclesia S. Marie de Reno. 588
    DCIX.---Ad Thomam archiepiscopum Cantuariensem.---Illum reprehendit quod ante reditum nuntiorum sedis apostolice quosdam in Anglia »sententia grauauerit.« Hortatur ut sententiam suspendat. 590
    DCXX.---Suffraganeis Ecclesie Panormitane episcopis, rogatu Willelmi Sicilie regis, permittit ut W[alterium] electum archiepiscopum consecrent, idque coram Ioanne tit. S. Stephani presbytero cardinali pallium deferente. 591
    DCXXI.---Ad Henricum archiepiscopum Remensem.---Pro Nicolao, de prebenda Ambianensi 592
    DCXXII.---Abbatibus ordinis Cisterc. priuilegia quedam confirmat. 592
    DCXXIII.---Archiepiscopos, episcopos, abbates in Cisterciensi capitulo congregatos hortatur ut Patrum ordinis Cisterc. uestigia persequantur. Abbatem Clareuallensem a sese retentum excusat. 594
    DCXXIu.---Clero, iudicibus, uniuerso populo Beneuentano precipit, ne uti consuetudine pergant, qua »mercatores, uiatores et perigrini hospitio apud aliquem in ipsa ciuitate recepti, si contingat eos ibi aliqua infirmitate grauari, nec domum egredi, nec testamentum de rebus suis facere, nec sepulturam ubi uoluerint si decesserint eligere permittantur, sed res eorum partim curie apostolice, partim ecclesie, partim hospitibus dispergantur.« 595
    DCXXu.---Ecclesiam Astensem tuendam suscipit, canonicorumque possessiones et iura confirmat. 597
    DCXXuI.---Ad proceres, milites et uniuersos Christi fideles.---Pro ecclesia Ierosolymorum et pro defensione terre illius. 599
    DCXXuII.---Ad Henricum Remensem archiepiscopum.---Item pro orientali ecclesia. 601
    DCXXuIII.---Parthenonem SS. Fabiani et Damiani tuendum suscipit et eius possessiones ac iura confirmat, petentibus Galdino archiepiscopo Mediolanensi, et Alberto episcopo Laudensi. 602
    DCXXIX.---Donationem factam a Gerardo episcopo Patauino abbatisse et monasterio S. Zacarie uenetiarum, de decimis bonorum in Monte Silice, confirmat. 604
    DCXXX.---Priuilegium pro ecclesia Bononiensi. 605
    DCXXXI.---Guale episcopo Bergomati ecclesiam S. Marie de Turre in Suere, et ecclesiam S. Iuliani de Souisio super Abduam concedit. 606
    DCXXXII.---Absaloni Roschildensi episcopo magisterium et prelationem insule Rugie, a Waldemaro rege deuicte et conuerse, in perpetuum in spiritualibus indulget. 607
    DCXXXIII.---Canutum Danorum ducem sanctorum catalogo infert. 608
    DCXXXIu.---Ad uniuersos Upsalensis ecclesie parochianos.---Ut Stephano archiepiscopo obediant. 609
    DCXXXu.---Priuilegium pro ecclesia S. uincentii Bergomate. 610
    DCXXXuI.---Ad Waldemarum Danorum ducem.---Abbatem fratresque Caluenses commendat. 612
    DCXXXuII.---Ad Briennum de Calue abbatem 612

CIRCA ANNUM 1169.
    DCXXXuIII.---Ad Bonifacium magistrum militie Templi de Lombardia. 613

ANNO 1162-1170.
    DCXXXIX.---Thome archiepiscopo Cantuariensi mandat cogat monachos de Boxelee ut ecclesie S. Marie decimas persoluant. 613
    DCXL.---Ad Thomam archiepiscopum Cantuariensem.---De appellationibus ad sedem apostolicam. 614
    DCXLI.---Ad R. filium Henrici. 614
    DCXLII.---Ad Philippum abbatem Premonstratensem.---Pro  pace Premonstratensis ecclesie.

ANNO 1164-1170.
    DCXLIII.---Ad Thomam Cantuariensem archiepiscopum. ---De professione Gilberti Herefordensis, postmodum Londinensis episcopi. 616

ANNO 1166-1170.
    DCXLIu.---Ad uniuersos suffraganeos Cantuariensis ecclesie.---Thomam Cantuariensem non solum metropolitico, sed etiam legationis iure illis preesse. 616

ANNO 1168-1170.
    DCXLu.---Iudicibus uelitrensibus. 617
    DCXLuI.---A Henricum Remensem archiepiscopum. ---Pro Gosleno et O. militibus. 617
    DCXLuII.---Monasterio Longipontis dona ab episcopis et capitulo Siluanectensi collata confirmat. 617
    DCXLuIII.---Monasterio Beccensi asserit priuilegia a Willemo quondam archiepiscopo Rothomagensi concessa. 618
    DCXLIX.---Ad Henricum Remensem archiepiscopum. ---Contra leprosos Cameracenses. 618
    DCL.---Ad eumdem.---Pro ecclesia Premonstratensi. 620
    DCLI.---Ad . . . . ---Pro ecclesia Beati Remigii Remensis. 620
    DCLII.---Ad Henricum Remensem archiepiscopum.---Pro Huldewino uicedomino Remensi. 620
    DCLIII.---Henricum archiep. Remensem de quibusdam rebus leniter reprehendit. 621
    DCLIu:---Ad eumdem, et episcopum Laudunensem.---Pro ecclesia de Noueio, ut terra ei uiolenter ablata restituatur. 622
    DCLu.---Ad eumdem.---Pro ecclesia de Noueio super ecclesia Braguensi. 623
    DCLuI.---Ad . . . ---Pro abbate et fratribus Trium-Fontium. 624
    DCLuII.---Ad abbatem et monachos uedastinos.---Ne obedientiam alii quam Romano episcopo promittant. 625
    DCLuIII.---Ad . . . . . ---Pro causa abbatisse d'Auenai. 625
    DCLIX.---Ad episcopum Caturcensem.---De subleuando a debitis Moisacensi cenobio. 626
    DCLX.---Ad Henricum Remensem archiepiscopum.---Pro Ioanne sacerdote, ut in ecclesia sua ministret. 626
    DCLXI.---Ad Gerardum Salonitanum archiepiscopum. 627
    DCLXII.---Abbati Flauiacensi precipit ut obedientiam Bartholomeo episcopo Beluacensi exhibeat. 628
    DCLXIII.---Ad . . . ---Pro P. adolescente. 628
    DCLXIu.---Abbatie S. Dionysii Parisiensi confirmat ecclesiam Sancti Medardi de Trembliaco. 629
    DCLXu.---Ad . . . ---Pro abbate Sancte Marie uirtuensis. 629
    DCLXuI.---Ad Henricum Remensem archiepiscopum.---Pro Romane Ecclesie censu. 630
    DCLXuII.---Ad eumdem et Hugonem episcopum Suessionensem.---Pro pace Ludouici regis Francie et Henrici regis Anglie. 630
    DCLXuIII.---Ad Henricum Remensem archiepiscopum.---Pro comite Suessionensi super mensuras uini. 631
    DCLXIX.---Ad Girardum Spalatensem archiepiscopum. 632
    DCLXX.---Ad Henricum Remensem archiep.---Pro Roberto clerico. 632
    DCLXXI.---Ad archiepiscopum Spalatensem. 633
    DCLXXII.---Ad Thoman Cantuariensem archiepiscopum.---Ut Owen principem Gallie, qui suas »de consobrina quam sicut uxorem tenere dicatur,« litteras non acceperit, et archidiaconum Bangor, qui scripta sua contempserit, ecclesiastica seueritate puniat. 633
    DCLXXIII.---Ad Henricum Remensem archiepiscopum.---Pro Richardo presbytero. 634
    DCLXXIu.---In ecclesie Pratensis parecia inuito preposito edificari ecclesias et oratoria uetat. 634

ANNO 1170.
    DCLXXu.---Priuilegium pro monasterio S. Petri Mutinensi. 635
    DCLXXuI.---Ad Rotrodum archiepiscopum Rothomagensem et Bernardum episcopum Niuernensem.---Ut ad Henricum regem accedant eumque hortentur ut Thomam Cantuariensem non modo, sicut per legatos promiserit, in integrum restituat, sed etiam »in osculo pacis recipiat.« Si rex ablatas possessiones Thome intra dies XL non reddiderit, terram eius cismarinam interdicti sententie subiiciant. Excommunicent eos qui Petrum archidiaconum Papiensem iniuriis affecerint. 637
    DCLXXuII.---Ad Rotrodum Rothomagensem archiepiscopum.---Ut legationem ad Henricum Anglorum regem strenue administret. 639
    DCLXXuIII.---Ad Bernardum Niuernensem episcopum.---De legatione illi et archiepiscopo Rothomagensi litteris  apostolicis commissa. 640
    DCLXXIX.---Ad Henricum Anglorum regem.---Pro Thoma Cantuariensi Rotrodum et Bernardum legatos suos commendat. 641
    DCLXXX.---Ad Gilbertum Londinensem episcopum.---Significat se archiepiscopo Rothomagensi et episcopo Exoniensi [an Niuernensi?] ut eum ab excommunicationis sententia contra ipsum per Thomam Cantuariensem lata absoluerent mandasse. 643
    DCLXXXI.---Ad Rotrodum archiepiscopum Rothomagensem et Bernardum episcopum Niuernensem.---Ut Gilbertum episcopum Londinensem absoluant. 644
    DCLXXXII.---Ad episcopos Cantie.---Ut interdicti sententiam, si Rotrodus et Bernardus legati »in totam terram Henrici regis que citra mare consistit,« protulerint, obseruandam curent. 645
    DCLXXXIII.---Ad Rogerum Eboracensem archiepiscopum, apostolice sedis legatum, Hugonem episcopum Dunelmensem, etc.---Eiusdem argumenti. 645
    DCLXXXIu.---Ad Ioscium archiepiscopum Turonensem et eius suffraganeos.---Eiusdem argumenti. 646
    DCLXXXu-DCLXXXuIII.---In eumdem modum Bituricensi archiepiscopo et suffraganeis eius, necnon et aliis ecclesiarum prelatis.
    In eumdem modum Burdigalensi archiepisco apostolice sedis legato et suffraganeis eius.
    In eumdem modum Auxitano archiepiscopo et suffraganeis eius.
    In eumdem modum uniuersis episcopis et ceteris ecclesiarum prelatis per Rothomagensem prouinciam constitutis. 646
    DCLXXXIX.---Ad Rotrodum Rothomagensem archiepiscopum et Bernardum episcopum Niuernensem.---Significat delatum sibi esse Henricum regem in Angliam transiisse. Mandat ut intra dies XX ad eum festinent, et mandata prioribus litteris data persequantur. 647
    DCXC.---Ad eosdem.---Prescribit quibus a Thoma Cantuariensi excommunicatis communionem reddant, quibus denegent. 648
    DCXCI.---Ad Thomam Cantuariensem archiepiscopum.---Ut Rotrodi archiepiscopi Rothomagensis et Willelmi archiepiscopi Senonensis, apostolice sedis legati, et Bernardi Niuernensis episcopi consilio utatur. 649
    DCXCII.---Priuilegium pro ecclesia Sancte Marie uibergensi. 649
    DCXCIII.---Ad Waldemarum Danorum regem.---Pro fratribus Caluensibus. 651
    DCXCIu.---Ad Thomam Cantuariensem archiepiscopum.---Que ab Henrico rege ante filii eius coronationem exigenda. 652
    DCXCu.---Ad Rogerum Eboracensem, Hugonem Dunelmensem et omnes episcopos Anglie.---Ut filium regis coronare, cum id Cantuariensi debeatur, non presumant. 653
    DCXCuI.---Ad eosdem.---Ecclesie Cantuariensis iura ledere non presumant. 653
    DCXCuII.---Ad . . . . ---Pro Haiderico, cuius nepos sagitta percussus fuerat. 653
    DCXCuIII.---Ad Henricum Remensem archiep.---Pro Balduino presbytero. 654
    DCXCIX.---Ad eumdem.---Ut A. latori presentium occupatam ab aliis ecclesiam suam restitui faciat. 654
    DCC.---B. decano et capitulo S. Martini Turonensis. 655
    DCCI.---Quibusdam mandat iudicent inter Gerardum et Ar . . . , de hereditate litigantes. 655
    DCCII.---Ad eumdem.---Ut a suffraganeorum et maxime Bartholomei Beluacensis episcopi uexatione temperet. 655
    DCCIII.---Ad Henricum Remorum archiepiscopum.---Pro fratre Galteri sacerdotis, et pro ipso Galtero ut eis benefaciat. 656
    DCCIu.---Ad Henricum Remensem archiep.---Ut Arwinum ab abbate S. Remigii excommunicatione absolutum, nisi Rolando albata intra dies Xu restituerit, iterum excommunicet. 657
    DCCu.---Ad episcopos in Marchia constitutos.---Pro rebus monasterii Sancti Clementis 657
    DCCuI.---Ad capitulum Suessionense.---Ut P. clerico Ludouici regis restituant subtractam per biennium prebendam. 658
    DCCuII.---Ad prepositum, decanum, archidiaconum et uniuersum capitulum Antissiodorense.---Pro magistro P. 658
    DCCuIII.---Ad Henricum Remensem archiep.---Pro ecclesia Compediensi. 659
    DCCIX.---Ad . . . . . ---Pro Nicolao ciue Catalaunensi. 659
    DCCX.---Remensi et Rothomagensi episcopis eorumque  suffraganeis mandat ut ecclesiam S. Petri de Silincurt ab aduersariorum iniuriis tueantur. 660
    DCCXI.---Priuilegium pro ecclesia S. Mammetis Lingonensi. 661
    DCCXII.---Priuilegium pro canonicis Pisanis. 663
    DCCXIII.---Ad Henricum Remensem archiep.---Ut Ioannem canonicum Laudunensem et He. mulierem de hereditate ligantes Theobaldum episcopum Ambianensem in ius adire compellat. 663
    DCCXIu---Ad eumdem.---Pro Stephano Remensi canonico. 664
    DCCXu.---Ad eumdem.---Pro eodem. 664
    DCCXuI.---Ioanni episcopo Bononiensi eiusque successoribus bona ab Anastasio Iu Gerardo episcopo pro libris centum per emphyteusim data asserit, ea lege ut episcopi duas argenti puri libras quotannis sedi Romane persoluant. 665
    DCCXuII.---Ad Henricum Remensem archiep. et eius suffraganeos.---In gratiam ecclesie uiconiensis. 665
    DCCXuIII.---Ad capitulum Suessionense.---Pro Petro canonico. 665
    DCCXIX.---Ad Henricum Remensem archiep. et comitem Flandrensem.---Pro ecclesia uiconiensi ut ab usuris releuetur. 666
    DCCXX.---Ad Nonantulanos.---Quod episcopo Mutinensi priuilegium in eorum iniuriam tributum non sit. 667
    DCCXXI.---Sententiam ab Odone legato apostolico de S. Benedicti ecclesia latam inter monachos Nunantulanos et Offredum episcopum Cremonensem confirmat. 668
    DCCXXII.---Ad Henricum Remensem archiep.---Pro Petro canonico Suessionensi. 669
    DCCXXIII.---Canonicis Pisanis quod G., notarium suum, Ecclesie Pisane canonicum elegerint gratias agit. Eorum cum S Sauini monachis controuersiam archiepiscopi arbitrio commissam esse. 669
    DCCXXIu.---Uniuerso capitulo abbatum Premonstratensis ordinis interdicit ne pro abbate initiando palafredum dari archidiaconis sinant. 670
    DCCXXu.---Ad Po. decanum et capitulum Suessionense. ---Pro Petro canonico. 670
    DCCXXuI.---Ad Henricum Remensem archiep.---Pro Balduino cancellario Nouiomensi. 671
    DCCXXuII.---Ad eumdem.---Ut quosdam excommunicatos ab episcopo Catalaunensi absoluat. 671
    DCCXXuIII.---Priuilegium pro monasterio Case-Marii. 671
    DCCXXIX.---Ad F. decanum et capitulum Remense.---Contra Io. cancellarium et Aegidium decanum de uilla Dominica, pro Roberto presbytero de Saceio. 674
    DCCXXX.---Robertum priorem et capitulum S. uictoris Parisiensis hortatur ut Eruisio abbati obediant. 675
    DCCXXXI.---Pacem ab Hugone episcopo Ruthenensi, et eius fratre, Hugone comite Ruthensi constitutam combat 675
    DCCXXXII.---Ad Galterum Tornacensem episcopum.---De quadraginta canonicis in Tornacensi ecclesia instituendis. 677
    DCCXXXIII.---Ad Henricum Remensem archiep---Pro P. sacerdote, ut domino Remensi benigne recipiatur. 678
    DCCXXXIu.---Ad eumdem.---Ut disceptet controuersiam inter U. et fratres eius Nicolaum atque monachos Aquicinctinenses, et controuersiam inter fratres S. Foillani ac canonicos S uincentii. 678
    DCCXXXu.---Ad eumdem.---Pro ecclesia Caricampi, ut uicedominus de Pincheri cesset ab inquietatione eius 679
    DCCXXXuI.---Ad eumdem.---Pro ecclesia Caricampi. 679
    DCCXXXuII.---Pro Her., ut ab interdicto absoluatur. 680
    DCCXXXuIII.---Ad F. decanum et capitulum Remense.---Pro uiuiano presbytero contra episcopum Catalaunensem, ne quod bona fide fecit, in damnum uel infamiam ei uertatur. 681
    DCCXXXIX.---Ad eosdem.---Contra Thomam et Ioannem, pro Theobaldo clerico. 681
    DCCXL.---Ad monasterii Piscariensis ecclesiam qui die translationis corporis S. Clementis accesserint, iis peccata condonat. 682
    DCCXLI.---Ad episcopum quemdam.---Ut Herbertus ciuis Catalaunensis ab excommunicatione lata post factam appellationem soluatur. 683
    DCCXLII.---Ad Willelmum episcopum Senonensem, apostolice sedis legatum.---Purgat calumniam illam, qua dicebatur suo mandato Londoniensem episcopum absolutum esse. 683
    DCCXLIII.---Bituricensi, Remensi, Turonensi, Rothomagensi archiepiscopis mandat ut prauam doctrinam, quod Christus scilicet, secundum quod sit homo non sit  aliquid, penitus abrogare curent. 684
    DCCXLIu.---Willelmo, archiepiscopo Senonensi, datum iampridem Parisiis preceptum renouat, ut, suffraganeis Parisios conuocatis, Petri, quondam episcopi Parisiensis, sententiam: »quod Christus secundum quod est homo, non est aliquid« tollendam curet, ac docere magistros iubeat: esse »Christum, sicut perfectum Deum, sic et perfectum hominem, ac uerum hominem ex anima et corpore consistentem.« 685
    DCCXLu.---Bulla pro hospitali Sancti Blasii Modetiensi. 685
    DCCXLuI.---Ad decanum et capitulum Ecclesie Carnotensis.---Ut Philippo filio comitis Roberti suam restituant prebendam. 686
    DCCXLuII.---Ad Henricum Remensem archiep.---Quod pro Philippo nepote suo scripserit archiepiscopo Senonensi et capitulo Carnotensi. 687
    DCCXLuIII.---Ad eumdem.---De decem auri marcis sibi donatis et »Eust. magistro militie Templi Parisius assignatis« gratias agit. Fratres militie Templi commendat. 687
    DCCXLIX.---Petente Gerardo archiepiscopo Spalatino, confirmat legem, ne archiepiscoporum ad imperatorem CP. et ad Hungarie regem itinera clericis Spalatinis sumptum afferant. 688
    DCCL.---Bulla pro monasterio S. Stephani de uallibus, in Santonia. 688
    DCCLI.---Ad Henricum archiep. Remensem.---Ne bona fratrum militie Templi uiolari patiatur. 690
    DCCLII.---Ad eumdem.---Ut Radulfum de Cociaco ob confractam militum Templi capellam excommunicatum denuntiet. 690
    DCCLIII.---Ad eumdem.---In gratiam cuiusdam militis qui extumulatus fuerat. 690
    DCCLIu.---Ad eumdem.---Ut Guido canonicus S. Ioannis Suessionensis, apostata penitens, ab abbate suo recipiatur. 691
    DCCLu.---Petro abbati S. Remigii et Fulconi decano Remensi controuersiam N. clerici laicorumque quorumdam dirimendam delegat. 691
    DCCLuI.---Ad Henricum Remensem archiep.---Ut exactiones Thome Burgensis S. Remigii compescat. 692
    DCCLuII.---Ad eumdem.---Causam ei dirimendam committit inter abbatissam S. Petri et abbatem S. Remigii pendentem 692
    DCCLuIII.---Ad eumdem.---Pro Hubaldo Burgensi de castro S. Remigii super uiolatione pacis. 693
    DCCLIX.---Priuilegium pro ecclesia S. Andree Muscianensi. 693
    DCCLX.---Henricum Remensem archiep., et P. abbatem S. Luciani constituit iudices inter Adelelmum et eius uxorem. 695
    DCCLXI.---Priuilegium pro ecclesia S. Sepulcri Hierosolymitana. 695
    DCCLXII.---Ad Thomam Cantuariensem archiepiscopum.---Si remissius in causa Thome egisse uidetur, ex eo processit quod patientia utendum credidit. Rogerum Eboracensem ab episcopali suspendit dignitate; Iocelinum Saresberiensem et Gilbertum Londinensem, qui coronando nouo regi interfuerint, anathematizat. 699
    DCCLXIII.---Ad episcopos plerosque Anglie.---Illos, quod contra iura Cantuariensia coronando regis filio interfuerint, ab omni suspendit dignitate; preterea Londinensem et Saresberiensem anathematizat. 700
    DCCLXIu.---Ad Rogerum archiepiscopum Eboracensem et Hugonem episcopum Dunelmensem.---Eiusdem argumenti. 703
    DCCLXu.---Ad Rotrodum Rothomagensem archiepicopum.---Ut superiores epistolas suas ad archiepiscopum Eboracensem et episcopos Anglie perferendas curet, atque num Henricus Baiocensis et Frogerius Sagiensis episcopi coronationi interfuerint diligentius inquirat. 705
    DCCLXuI.---Ad Thomam Cantuariensem archiep. et Gilbertum Londinensem episc.---Ut magistro W. de Lega tradant archidiaconatum Deyberie. 706
    DCCLXuII.---Ad Thomam Cantuar. archiep. et alios episcopos Anglie.---Ut officia diuina in terris excommunicatorum non celebrentur. 706
    DCCLXuIII.---Ad Ludouicum regem Francorum.---Ut excommunicatis non communicet. 707
    DCCLXIX.---Ad Willelmum Senonensem, I. Rotrodum Rothomagensem archiepiscopos.---Ut efficiant sub pena centurarum compleri pacem quam rex Anglie uerbis promisit. 708
    DCCLXX.---Ad Thomam Cantuariensem.---De excommunicatis, qui, absoluti ab archiep. Rothom. et episcopo Niuern., ablatas ecclesie Cantuariensis possessiones non restituerint, iterum excommunicandis 708
     DCCLXXI.---Ad Rotrodum Rothomagensem archiepiscopum et Bernardum episcopum Niuernensem. Eiusdem argumenti. 709
    DCCLXXII.---Ad Thomam Cantuariensem archiepiscopum.---De coronatione filii Henrici Anglorum regis. 710
    DCCLXXIII.---Ad eumdem.---De censura in regem ferenda nisi plenam pacem cum restitutione possessionum prestet. 711
    DCCLXXIu.---Ad omnes prelatos per terram regis Anglorum cismarinam.---Ut quam Willelmus archiepiscopus Senonensis et Rotrodus archiepiscopus Rothomagensis in terram regis cismarinam protulerint sententiam obseruent. 711
    DCCLXXu.---Priuilegium pro ecclesia S. Marie Eugubina. 712
    DCCLXXuI.---Ad Gilbertum Londinensem et Iocelinum Saresberiensem.---Significat illos a munerum administratione remotos et anathematizatos donec Thome Cantuariensi satisfecerint. 713
    DCCLXXuII.---Ad Ricardum Cestriensem, Walterum Roffensem, Godefridum S. Asaph, Nicolaum Landauiensem et Hugonem Dunelmensem episcopos.---Eiusdem argumenti. 713
    DCCLXXuIII.---Ad Henricum regem Anglorum.---Ei gratulatur quod Thome archiep. Cantuar. gratiam et amorem suum restituerit. Monet ut ablata archiepiscopo reddat, etc. 715
    DCCLXXIX.---Ad clerum et populum regis Anglie.---Ne concordiam pacemque inter Henricum regem et Thomam confectam perturbent. 716

ANNO 1162-1171.
    DCCLXXX.---Stephano episcopo Meldensi concedit ut, si capitulum inter se discordet, ipse possit cognoscere de causa. 716

ANNO 1171.
    DCCLXXXI.---Lando electo, archipresbytero et canonicis ecclesie Lucensis precipit ne fratres S. Frigdiani iniuriis afficiant. 716
    DCCLXXXII.---Priuilegium pro ecclesia S. Marie Secouiensi. 717
    DCCLXXXIII.---Uniuersa monasterii Admontensis predia et priuilegia, que singillatim recenset, salua esse iubet. 718
    DCCLXXXIu---Priuilegium pro ecclesia S. Petri Taruisina. 722
    DCCLXXXu.---Exstat pro Blasiliensibus monialibus , bulla Alexandri pape III, in qua meminit priuilegiorum ipsis concessorum a summis pontificibus Sergio et Calixto; enumeratque precipuas monasterii possessiones, uillam ubi situm est monasterium, cum omnibus pertinentiis suis, ecclesias S. Saturnini et S. Stephani cum omnibus ad eas pertinentibus, insuper decimam suorum noualium. Datum apud Tusculum per manus Gratiani S. R. E. subdiaconi et notarii Xu Kal. Martii, an. Incarn. Dom, 1170, pontific. dom. Alexandri pape III, ann. XI. 723
    DCCLXXXuI---Ad Petrum abbatem S. Remigii, et Fulconem decanum Remensem.---Ut causam abbatum duorum decidat. 723
    DCCLXXXuII.---Cephaledensem ecclesiam in sedem episcopalem erigit, et eius bona ac iura confirmat. 723
    DCCLXXXuIII.---Ad Stephanum Bituricensem archiepiscopum et Bernardum Niuernensem episcopum.---Ut ipsi Londoniensem et Saresberiensem episcopos a Thoma excommunicatos absoluant. 725
    DCCLXXXIX.---Ad Iocelinum Saresberiensem episcopum. ---Concedit ut ad se ueniendi labore supersedeat. 726
    DCCXC---Ad Ioscium archiepiscopum Turonensem et eius suffraganeos.---Confirmat sententiam interdicti latam in cismarinam terram regis Anglie propter uim illatam S. Thome Cantuariensi archiepiscopo. 727
    DCCXCI.---Bulla pro Mainardo abbate Aquistrensi. 727
    DCCXCII.---Ad Henricum Remensem archiep.---Ut sibi significet quod fuerit actum in colloquio habito inter Fredericum imperatorem et Ludouicum fratrem suum. 729
    DCCXCIII.---Ad suffraganeos Ecclesie Tarraconensis.---Dolet de cede Hugonis archiepiscopi Tarraconensis, illosque monet et hortatur ut quamprimum alium eligant. 730
    DCCXCIu.---Ad Herbertum de Boseham post domini sui sancti Thome martyrium exsulantem.---Consolatoria. 730
    DCCXCu.---Ad archidiaconum, decanum et ceteros clericos de Notymghamsyre.---Ut ecclesie S. Marie  Southellensis iura conseruent. 731
    DCCXCuI.---Ecclesie Suthwellensi diuersas immunitates ac priuilegia concedit, bona ac possessiones confirmat. 732
    DCCXCuII.---Priuilegium pro monasterio S. Marie Morimundensi. 734
    DCCXCuIII.---Ad [Rothrodum] archiepiscopum Rothomagensem et [Theobaldum] episcopum Ambianensem.---Ut Rogerum Eboracensem, si se ab imputatis iuramento purgauerit, in integrum restituant. 735
    DCCXCIX.---Ad eosdem.---Nolle se, ut alias Eboracensis archiepiscopus, licet aliter a se debere fieri postulauerit, innocentiam demonstret, quam ut ei, si hoc fecerit, cismarinis partibus liceat officium suum exercere. 737
    DCCC.---Ad Henricum Anglorum regem.---Commendat D. magistrum, ortu Anglum. 737
    DCCCI.---Ad eumdem.---R. archidiaconum Saresberiensem et Ricardum Bar et magistrum D. commendat, qui non modo ante alterius legationis aduentum, uerum etiam cum noui legati nuntium, superiore letiorem, attulissent, summo studio regis commodo seruierint. 738
    DCCCII.---Donationes iniussu monachorum S. Augustini Cantuariensium sigillo monasterii obsignatas rescindit, ac decernit »ut sigillum eorum conseruetur, ita quod nulla persona nisi de communi consensu et uoluntate fratrum, uel sanioris partis conuentus, chartam aliquam continentem contractus donationis uel obligationis possessionum monasterii predicto sigillo consignare audeat« 738
    DCCCIII.---Ad A. prepositum Reicherspergensem.---Gratulatur ei quod inter hereticorum persecutiones ipsi constanter adheserit. 738

ANNO 1170-1172.
    DCCCIu.---Ad Henricum Remensem archiep.---Ut Walterio sacerdoti et eius fratri, qui propter schismaticos e Tullensi diecesi ad Remensem se transtulerant, prouideatur de aliquo beneficio. 739
    DCCCu.---Ad eumdem. Aduersus Ioannem presbyterum, qui uexabat fratres de Mari. 740
    DCCCuI.---Ad eumdem.---Ut fratribus de Mari uineam quamdam reddi iubeat. 740
    DCCCuII.---Ad episcopos per regnum Francorum constitutos.---Pro scholis regendis. 741
    DCCCuIII.---Ad Petrum abbatem S. Remigii, et B. archidiaconum Remensem.---Litem Iudicandam committit. 742
    DCCCIX---Ad Henricum Remensem archiep. et Theobaldum episcopum Ambianensem.---Commendat eis R. mulierem que uaria a multis grauamina patiebatur. 742
    DCCCX.---Ad eosdem.---Pro eadem, que a ministerialibus Philippi comitis Flandrie bonorum iacturam patiebatur. 743
    DCCCXI.---Ad Henricum Remensem archiep.---Pro excessibus corrigendis in Tornacensi episcopatu. 743
    DCCCXII.---Ad eumdem.---Ut episcopum Ambianensem obedientiam ab abbate S. Ricarii exigentem compescat. 744
    DCCCXIII.---Ad eumdem.---Pro causa inter Rogerum et Guiardum socrum suum. 744
    DCCCXIu.---Ad eumdem.---Ut P. presbyterum de Curtismunt in multis culpabilem amoueat ab ecclesia sua. 745
    DCCCXu.---Ad Petrum abbatem S. Remigii, et Fulconem decanum Remensem.---De scholaribus Remensibus, et presbytero iniuste excommunicatis et alias iniurias passis. 746
    DCCCXuI.---Ad eosdem.---Ut damna Aquicinensi monasterio illata reparentur, et ut abbatissa S. Michelis excommunicatis sepulturam non prebeat; si prebuit, extumulet. 747
    DCCCXuII.---Ad eosdem.---Causam iudicandam iis committit. 747
    DCCCXuIII.---Ad abbatem S. Remigii Remensis et priorem S. Martini de Campis.---Causam abbatum duorum iudicandam committit. 748
    DCCCXIX.---Ad Henricum Remensem archiep.---Ut Reinerium et Galterium fratres excommunicatione ob illatas sacerdoti manus uiolentas absoluat. 749
    DCCCXX.---Ad eumdem.---Ut G. Pauperem clericum a uexationibus Richardi canonici protegat. 750
    DCCCXXI.---Ad fratres Nonantulanos.---Louoleti locum ab episcopo Mutinensi occupatum illis adiudicat. 750
    DCCCXXII.---Ad Henricum Remensem archiep.---Pro G. diacono super ecclesia de Undecosta. 751
    DCCCXXIII.---Ad eumdem.---Pro fratribus Maurimontensis ecclesie. 752
     DCCCXXIu.---Ad eumdem.---Ut compescat quosdam qui decimas noualium exigebant ab infirmis Cameracensibus. 752
    DCCCXXu.---Ad [Henricum] Siluanectensem episcopum, [Petrum] abbatem Sancti Remigii.---Ut fratres Corbeienses restituant decimam ablatam fratribus S. Marie de Brana; item ut restituatur eidem monasterio decima uendita quondam ab abbate. 753
    DCCCXXuI.---Ad eosdem.---Ne monachi S. Remigii de Brana fratribus S. Marie de Brana sint molesti. 754
    DCCCXXuII.---Ad abbatem et fratres Corbeienses.---Ut monasterio de Brana decimam ablatam restituant. 755
    DCCCXXuIII.---Ad Ambianen. et Tornacen. episcopos, et abbatem S. Remigii.---Ut iudicent de controuersiis abbatis de Brana, et militis cuiusdam. 755
    DCCCXXIX.---Ad Henricum Remensem archiep.---Pro monasterio S. Medardi super causa usurarum. 756
    DCCCXXX.---Ad eumdem.---Pro monasterio Maurimontis super annona. 757
    DCCCXXXI.---Ad uniuersos fideles per regnum Francie constitutos.---Ut ecclesie Nazarene subueniant. 757
    DCCCXXXII.---Ad Henricum Remensem archiepiscopum.---Causam ei committit examinandam et terminandam. 758
    DCCCXXXIII.---Ad eumdum.---Ut Corbeiense monasterium sub sua suscipiat protectione. 758
    DCCCXXXIu.---Ad eumdem.---Ut Guidonem archiepiscopum Catalaunensem a uexatione M. uidue compescat. 759
    DCCCXXXu.---Ad Petrum abbatem S. Remigii.---Ne homines monasterii sui prohibeat uxores ducere de alterius dominio. 759
    DCCCXXXuI.---Ad Henricum Remensem archiep.--- Committit ei terminandam causam inter Lambertum et Bartholomeum presbyteros 760
    DCCCXXXuII.---Ad decanum et capitulum ecclesie Parisiensis.---De residentia canonicorum forinsecorum. 760
    DCCCXXXuIII.---Ad Petrum abbatem S. Remigii et Fulconem decanum Remensem.---Ut abbas qui alterius abbatis hominem cum rebus suis susceperat, restituere compellatur. 761
    DCCCXXXIX.---Ad Henricum Remensem archiepiscopum.---Ut usuras, quas Bernardus leprosus a Gerardo de Iecort exigebat, impediat. 761
    DCCCXL.---Ad eumdem.---Ut Albertum excommunicatum absoluat eique ecclesiam de Augeio et Cersolio conseruet. 762
    DCCCXLI.---Ad eumdem.---Aduersus Petrum electum Cameracensem et Drogonem cancellarium Nouiomensem. 763
    DCCCXLII.---Ad Philippum Flandrie comitem.---Ut hortetur electum Cameracensem fratrem suum ad obediendum archiepiscopo suo, nec Maricolensem uexet ecclesiam. 764
    DCCCXLIII.---Ad abbatem Hamensem.---Ut Drogonem canonicum suum gyrouagum in monasterium suum reuocet. 764
    DCCCXLIu.---Ad Henricum Remensem archiep.---Ut Odonem macellarium debitas Richerio XuII libras soluere compellat. 765
    DCCCXLu.---Ad Petrum abbatem S. Remigii et Fulconem Remensis ecclesie canonicum.---Ut de usurarii causa cognoscant. 765
    DCCCXLuI.---Ad Petrum abbatem S. Remigii.---Ut de pupillorum quorumdam causa cognoscat. 766

ANNO 1171-1172.
    DCCCXLuII.---Ad Henricum Remensem archiep.---Ut Willardum presbyterum de multis diffamatum, si res constet, ab officio sacerdotali suspendat. 766
    DCCCXLuIII.---Ad eumdem.---Quamdam ei causam terminandam committit. 767
    DCCCLXIX.---Henrico Remensi archiepiscopo, [Guidoni] Catalaunensi episcopo, et [Arnulfo] uirdunensi electo mandat compescant castellanum uitriaci a uexatione Caladie. 768
    DCCCL.---Ad Henricum Remensem archiep.---Pro monachis de Noueio aduersus canonicos Braguenses. 769
    DCCCLI.---C[onradum], archiepiscopum Moguntinum, apostolice sedis legatum, monet, ne inter monasterium S. Zenonis ueronense et ciues Ferrarienses de castro Ostiliensi diiudicatam ab Oberto ab Orto controuersiam redintegret. Opus enim sibi esse, »inter ciuitates Lombardie et eorum ciues, hoc tempore precipue, pacem et concordiam ponere et ad eorum unitatem intendere.« 770
     DCCCLII.---Ad Henricum Remensem archiep.---Pro Templariis Hierosolymitanis. 771
    DCCCLIII.---Ad Guillelmum Senonensem archiepisc. A. S. L., et S. S[tephanum] Meldensem episc., et abbatem uallis-Secrete.---Ut in S. uictoris cenobio collapsam disciplinam restituant. 771
    DCCCLIu.---Abbatem et canonicos S. uictoris Parisiensis de superioribus litteris certiores facit. 772
    DCCCLu.---Ludouico Francorum regi de corrigenda disciplina monasterii S. uictoris Parisiensis quid mandauerit nuntiat. 773
    DCCCLuI.---Ad Henricum Remensem archiep.---Commendat ei milites Templi. 774
    DCCCLuII.---Ad Petrum abbatem S. Remigii, et B. archidiaconum Remensem.---Admoneant Suessionensem episcopum, ut subdiaconum sibi presentatum inuestire de ecclesia S. Medardi ne amplius recuset; alioquin ipsi inuestiant. 775
    DCCCLuIII.---Ad presbyteros et clericos parochiarum ad monasterium S. Petri de Montibus pertinentium.---Ne parochianos suos in ecclesiis suis sepeliant, sed in monasterio S. Petri de Montibus sepeliantur. 775
    DCCCLIX.---Ad Henricum Remensem archiep.---Ut Araldo presbytero suam faciat ecclesiam restitui. 776
    DCCCLX.---Ad eumdem.---Commendat ei fratres uirtuensis monasterii. 776
    DCCCLXI.---Ad Petrum abbatem S. Remigii et Fulconem decanum Remensem.---Iudicandam causam committit. 777
    DCCCLXII.---Ad Henricum Remensem archiep.---Commendat ei F. Ostreuandensem archidiaconum. 777
    DCCCLXIII.---Ad eumdem.---Pro Stephano clerico aduersus canonicos Catalaunenses. 778
    DCCCLXIu.---Ad Guidonem abbatem S. Nicasii et M. Radulfum canonicum Remensem.---Ut nonnullos qui damna monasterio S. Remigii intulerant, reparare cogat. 778
    DCCCLXu.---Ad Petrum abbatem et fratres S. Remigii.---Frescengiarum remissionem, eorum monasterio factam ab archiepiscopo Remensi, ratam habet. 779
    DCCCLXuI.---Ad eumdem.---Causam inter S. Urbani et Deruensem abbates terminandam committit. 780
    DCCCLXuII.---Ad eumdem.---Causam inter canonicos Catalaunenses S. Nicolai et abbatem Deruensem committit terminandam. 780
    DCCCLXuIII.---Bituricensi et Ambianensi presulibus causam matrimonii S. et R. de Guisia committit. 781
    DCCCLXIX.---Ad Galdinum arch. Mediolanensem.---Pro Oberto subdiacono. 782
    DCCCLXX.---Ad Henricum Remensem archiep---Nullas aduersus eum dedisse litteras abbati de Cheminone. 782
    DCCCLXXI.---Ad eumdem.---In gratiam Leonis abbatis S. Gisleni electi, quem schismatici eiecerant. 783
    DCCCLXXII.---Ad eumdem.---Ut matrimonium inter filiam regis Ludouici et filium Frederici imperatoris impediat. 783
    DCCCLXXIII.---Episcopo Tornacensi precipit ut Danieli presbytero ablata restituat. 784
    DCCCLXXIu.---Ad Meldensem et Ambianensem episcopos.---Eis causam matrimonii inter comitem Robertum et filiam Hugonis de Brois examinandam committit. 784
    DCCCLXXu.---Ad Henricum Remensem archiep.---Ut episcopum Beluacensem, quem iusserat ei omnem debitam exhibere obedientiam, satisfacientem sibi humaniter excipiat. 785
    DCCCLXXuI.---Henrico Remensi archiep. et P. abbati S. Remigii mandat ut Richardo clerico suam in ecclesia S. Pharaildis prebendam restitui faciant. 786
    DCCCLXXuII---Ad Henricum Remensem archiep.---Confirmat electionem Roberti episcopi Atrebatensis, conceditque ei spatium ad recipiendos sacros ordines. 787
    DCCCLXXuIII.---Ad eumdem et Gualterum Tornacensem episcopum.---Ut prauam consuetudinem tollant in parochia Dudasselensi. 787
    DCCCLXXIX.---Henrico Remensi archiepiscopo, et G. Laudunensi episcopo causam de quibusdam oblationibus inter Brugenses canonicos et R. presbyterum Dudasselensem committit terminandam 788
    DCCCLXXX.---Remensi archiepiscopo causam committit terminandam inter uirum et feminam. 789
    DCCCLXXXI.---Ad eumdem.---Ut ablata P. et T. presbytero a Rainaldo comite et Henrico de Grandi-Prato, faciat restitui. 790
    DCCCLXXXII.---Ad eumdem.---Ut episcopum Suessionensem  hortetur ut, solo episcopatu contentus, dimittat cancellariam 790
    DCCCLXXXIII.---Ad eumdem.---De causa inter Iac. presbyterum et abbatem S. Saluatoris uirtuensis. 791
    DCCCLXXXIu.---Ad Henricum Remensem archiep., et G. Laudunensem episc.---De causa inter Brugenses canonicos et R. presbyterum. 791
    DCCCLXXXu.---Ad Henricum Remensem archiep.---Ut Rogerum Tokellum et Guidonem, qui in clericos uiolentas manus iniecerant, excommunicatos denuntiet. 792
    DCCCLXXXuI.---Ad episcopum Catalaunensem.---Ut filium sacerdotis per ignorantiam ordinatum presbyterum sua faciat ecclesia gaudere. 792
    DCCCLXXXuII.---Ad Henricum Remensem archiep.---Episcopum Siluanectensem, qui diuiserat prebendam, a potestate conferendi prebendas priuat. 793
    DCCCLXXXuIII.---Ad eumdem.---De absolutione magistri Gerardi ab excommunicatione. 794
    DCCCLXXXIX---Ad eumdem.---Scribit in gratiam D. diaconi, cui fratres S. Eugenii ecclesiam de Masdeio dederant. 795
    DCCCXC.---Ad abbates S. Remigii et S. Dionysii Remensis.---Causam iudicandam iis committit. 795
    DCCCXCI.---Ad Henricum Remensem archiep.---Ut episcopum Catalaunensem, qui pro absolutione excommunicate mulieris pecuniam exegerat, ab officio suo suspendat. 796
    DCCCXCII.---Ad eumdem.---Ut duos ecclesie sue canonicos, qui uiolentas manus in diaconum iniecerant, denuntiet excommunicatos. 796
    DCCCXCIII.---Ad eumdem.---Ut canonici Laudunenses de illatis iniuriis faciant satis monialibus Sancti Petri Remensis. 797
    DCCCXIu.---Ad eumdem.---Causam Elisendis uidue ipsi committit. 797
    DCCCXCu.---Ad eumdem.---Ut homines S. Remigii a uexationibus canonicorum Suessionensium defendat. 798
    DCCCXCuI.---Ad Turonensem archiep. et Eduensem episc.---Ut latam ab archiepiscopo Remensi sententiam excommunicationis in comitem Henricum examinent. 798
    DCCCXCuII.---Ad Henricum Remensem archiep.---Ut episcopum Beluacensem aliosque suffraganeos suos non grauet, ac dissidia sua cum Henrico comite componat. 800
    DCCCXCuIII.---Ad eumdem.---Respondet ad diuersa de quibus eum consuluerat. 802
    DCCCXCIX.---Illustri regi Francorum.---Ut componat dissidium inter archiepiscopum Remensem et Henricum comitem. 803
    CM.---Ad Bartholomeum Beluacensem episcopum.---Quod litteras non concesserit ipsi exemptionis a iurisdictione archiepiscopi Remensis, et ut debitam ei obedientiam exhibeat. 804
    CMI.---Ad Willelmum Senonensem archiep.---Ut nepoti archiepiscopi Remensis archidiaconatum concedat in sua ecclesia. 804
    CMII.---Ad Petrum abbatem S. Remigii, et Fulconem decanum Remensem.---Ut cognoscant de causa quorumdam, qui ab episcopo Ambianensi, iudice constituto a pontifice, appellauerant. 805
    CMIII.---Ad eosdem.---Causam duarum mulierum iudicandam committit. 805
    CMIu.---Episcopum Atrebatensem arguit quod R. clerico necdum prebendam in ecclesia sua concesserit. 806
    CMu.---Ad Petrum abbatem S. Remigii.---Ut qui terram hominis Hierosolymam profecti inuaserat, eam restituere compellatur. 807
    CMuI.---Ad Henricum Remensem archiep.---Pro abbate S. Ioannis de uineis aduersus R. presbyterum qui ecclesiam de Bonnis inuaserat. 807
    CMuII.---Ad eumdem.---Aduersus Aalidem feneratricem. 807
    CMuIII.---Ad Petrum abbatem S. Remigii, et Fulconem decanum Remensem.---Ut cause abbatis Deruensis et clericorum S. Nicolai Catalaunensis sint iudices. 808
    CMIX.---Ad Henricum Remensem archiep.---Commendat ipsi D. et G. qui propter schismaticos Tullensem diecesim reliquerant. 809
    CMX.---Ad eumdem.---De electo Cameracensi qui abbatem de Mareotis equo precipitari iusserat. 809
    CMXI.---Leges quasdam ecclesie Carnotensis, a Willelmo, apost. sedis legato, scriptas confirmat. 810
    CMXII.---Ad Henricum Remensem archiep.---In gratiam  G. pauperis presbyteri, qui in egritudine sui non compos, monastico habitu indutus fuerat. 811
    CMXIII.---Ad eumdem.---Ut B. presbytero uicariam de Suast, restituere faciat. 812
    CMXIu.---Ad eumdem.---Ut Robertum de Boue compellat ea restituere, que A. canonico S. Petri Laudunensis abstulerat. 812
    CMXu.---Ad eumdem.---Ut uexationes Hugonis de Iunceriaco in terram S. Medardi compescat. 813
    CMXuI.---Ad eumdem.---Ut causam inter abbatem S. Medardi et abbatem S. Ioannis de uineis ratione decimarum de Espiers terminet. 813
    CMXuII.---Ad Petrum abbatem S. Remigii et Fulconem decanum Remensem---De pecunia ecclesiis et pauperibus testamento relicta. 814
    CMXuIII.---Ad Henricum Remensem archiepisc---Ut compescat Gilonem militem a uexatione quam inferebat fratribus S. Ioannis de uineis. 814
    CMXIX.---Ad eumdem.---Ut Adam de Corbeia Ioanni clerico suam reddat pecuniam. 815
    CMXX.---Ad eumdem.---Pro Maria Catalaunensi ciue. 815
    CMXXI.---Ad eumdem.---De causa inter canonicos Laudunenses S. Petri et canonicos cathedralis ecclesie. 816
    CMXXII.---Ad eumdem.---Ut clericis S. Trinitatis liceat habere cemeterium. 816
    CMXXIII.---Ad canonicos ecclesie Laudunensis.---Quod ex sola que in ipsorum ecclesia erant emendanda, eorum decano commiserit corrigenda. 817
    CMXXIu.---Ad Petrum abbatem S. Remigii et B. archidiaconum Remensem.---Ut debita clerico pecunia restituatur. 817
    CMXXu.---Ad Henricum Remensem archiep---In gratiam B. canonici regularis, cui ad uitam concessa fuerunt duo altaria de Troisli. 818
    CMXXuI.---Ad Petrum abbatem S. Remigii, et Fulconem decanum Remensem.---Ut causam audiant, que est inter abbatem Omnium Sanctorum, et canonicos S. Trinitatis. 819
    CMXXuII.---Ad Henricum Remensem archiep.---Ut G. sacerdoti ecclesia S. Mauritii restituatur. 819
    CMXXuIII.---Ad Bartholomeum Beluacens. episc. et Petrum abbatem S. Remigii.---Ut monasterium de Flauiaco reforment. 820
    CMXXIX.---Ad Petrum abbatem S. Remigii et Fulconem decanum Remensem.---Causam iudicandam committit 821
    CDXXX.---Ad eosdem.---Causam iudicandam committit. 821
    CMXXXI.---Ad Henricum Remensem archiep.---Causam Hilardi presbyteri, quem a censuris episcopi Ambianensis absoluerat, committit examinandam. 822
    CMXXXII.---Ad eumdem.---Ut Wibando clerico sua restituatur ecclesia. 822
    CMXXXIII.---Ad canonicos Premonstratenses.---Improbat electionem quam fecerant contra formam ordinis, et ut alium eligant abbatem iubet. 823
    CMXXXIu.---Ad Petrum abbatem S. Remigii.---Ut prebendam Uberto cuidam tribuat. 824
    CMXXXu.---Ad Siluanectensem episcopum et abbatem S. Medardi.---Ut damna monasterio S. Remigii data reparentur. 824
    CMXXXuI.---Ad Henricum Remensem archiep.---Aduersus moniales Malbodienses in suam abbatissam rebelles. 825
    CMXXXuII.---Ad Petrum abbatem S. Remigii, et Fulconem decanum Remensem.---Ut cognoscant de causa Willelmi cuiusdam, qui se usuris oppressum querebatur. 826
    CMXXXuIII.---Ad Henricum Remensem archiep.---Arguit eum quod suos uexet. 826
    CMXXXIX.---Ad eumdem.---Pro Iordane Laudunensi ciue. 827
    CMXL.---Ad abbates S. Remigii, et S. Nicasii.---Causam iudicandam committit. 827
    CMXLI.---Ad Henricum Remensem archiep.---Ut Robertum clericum, qui homicidio nolens interfuerat, penitens ad sacros ordines promouere possit. 828
    CMXLII.---Ad eumdem.---Causam inter Odierium ciuem Laudunensem et Mauricium clericum committit terminandam. 828
    CMXLIII.---Ad Clareuallensem et S. Remigii abbates.---Ut Deruense monasterium reforment. 829
    CMXLIu.---Ad Henricum Remensem archiep.---Ut uiuiano presbytero suam ecclesiam restitui faciat. 830
    CMXLu.---Ad eumdem.---Pro infirmis de Sparnaco. 830
     CMXLuI.---Ad eumdem.---Ut Lamberto presbytero, si nichil canonicum obstet, ecclesiam suam faciat restitui. 830
    CMXLuII.---Ad prepositum et decanum Remensem.---Ut decime restituantur clerico, cui eas pater suus, olim emptas, eleemosyne nomine dederat 831
    CMXLuIII.---Ad Henricum Remorum archiep.---Commendat illi canonicos Turonenses Sancti Mauritii. 831
    CMXLIX.---Ad eumdem.---Monet ut Septem-Salices restituat fratribus Sancti Basoli, atque ab eorum uexatione cesset. 832
    CML.---Ad eumdem.---Commendat B. et R. clericos quos a sententia excommunicationis absoluerat. 833
    CMLI.---Ad eumdem.---Facultatem absoluendi ab excommunicatione Arnulfum de Landast ei concedit. 834
    CMLII.---Ad Guillelmum Antissiodorensem et Mattheum Trecensem episcopos.---Terminandam eis committit controuersiam de Seguini electione in abbatem S. Potentiani Castri-Censorii, cui electioni se opponebat Stephanus Eduensis episcopus. 834
    CMLIII.---Stephano episcopo Eduensi precipit »quatenus canonicis S. Potentiani de Castro-Censorii auctoritatem suam nequaquam opponat, quominus electionem canonice factam ratam habeat.« 836
    CMLIu.---Ad Henricum Remensem archiep.---Pro abbatissa S. Petri Remensis. 836
    CMLu.---Ad eumdem.---Pro ecclesia S. Ioannis de uineis de Ceruenniaco. 837
    CMLuI.---Ad eumdem.---De exactionibus quas abbas Compendiensis exigebat a quibusdam uillis, et de bonis abbatis ab eo distractis. 837
    CMLuII.---Ad eumdem.---De damnis illatis G. canonico Catalaunensi a Wermundo milite. 838
    CMLuIII.---Pro Seberto Remensi ciue super quadam domo. 839
    CMLIX.---Ad eumdem.---Pro Ioanne Multone. 839
    CMLX.---Ad Henricum Remorum archiep.---Ut cuique idoneo liceat scholas regere. 840
    CMLXI.---Ad eumdem.---Ut T. clericum a grauaminibus episcopi Catalaunensis protegat, et A. de Possessa excommunicationi subiiciat. 840
    CMLXII.---Ad eumdem.---Ut Drogoni canonico permittat habitare cum electo Cameracensi. 841
    CMLXIII---Ad eumdem.---Committit ei causam inter Odonem de S. Dionysio et Paganum Anglicum atque uxorem terminandam. 842
    CMLXIu.---Ad eumdem.---Commendat canonicos Compendienses. 842
    CMLXu. Ad eumdem.---Persuadeat regi ut filium suum coronari faciat. 843
    CMLuI.---Ad eumdem.---De satisfactione facienda canonico S. Ioannis de Burgo Laudunensi pro illatis iniuriis. 844
    CMLXuII.---Ad . . . . . ---Causam iudicandam committit. 844
    CMLXuIII---Ad Petrum abbatem S. Remigii.---Ut prohibeat ne orphanus super hereditate sua turbetur: et cause sit iudex. 845
    CMLXIX.---Ad abbatem et capitulum S. Remigii.---Ut M. clerici de aliquo beneficio ecclesiastico prouideant. 845
    CMLXX.---Ad Henricum Remensem archiepiscopum.---Ut presbyterum in ecclesiam, a qua eiectus fuerat restituat; et eos qui ignominiose ipsum eiecerant excommunicatos denuntiet. 846
    CMLXXI.---Ad Petrum abbatem S. Remigii, et Fulconem decanum Remensem.---Litem iudicandum committit. 847
    CMLXXII.---Ad fratres Corbeienses. 847
    CMLXXIII.---Ad Guillelmum Stranensem episcopum.---Eius ecclesiam in sua protectione recipit, possessiones confirmat. 848
    CMLXXIu.---Ad Colonem Linconiensem episcopum.---Approbat eius electionem in locum alterius, qui sponte abdicans, monasterium petierat. 849
    CMLXXu.---Ad Upsalensem archiepisc. et suffraganeos.---De matribus que prolis sue procurant interitum; de incestis, et alia feda libidine; de iis qui cum sicca fece uini et micis panis uino intinctis, missam faciunt; de matrimoniis sine sacerdotali benedictione factis. 850
    CMLXXuI.---Ad Upsalensem archiepiscopum et suffraganeos eius, et Guthermum ducem.---Ut Finnos, qui se Christianos fore fraudulenter promittebant, deinceps non iuuent aduersus hostes. 852
    CMLXXuII.---Ad Trundensem archiep., et ad A. Stauengarensem episcop.---Ut Nicolaum monachum Fulconi Estonum apostolo socium mittant. 852
     CMLXXuIII.---Ad episc. Ambianensem, et abbatem S. Remigii.---Ut cognoscant de causa presbyteri cui Tornacensis episcopus ecclesiam suam ademerat. 853
    CMLXXIX.---Ad Upsalensem archiep. et suffraganeos.---Ut Simoniam et multa in ecclesiasticam disciplinam peccata emendari curent. 854
    CMLXXX.---Ad reges et principes boreales.---Ut aduersus Estones, Christiani nominis inimicos, fortiter pugnent. 860
    CMLXXXI.---Bulla pro cenobio Corbeiensi. 861
    CMLXXXII.---Ad Ambianensem episcopum et abbatem S. Remigii.---Ut cognoscant de causa Tornacensis episcopi, exactionum accusati. 862
    CMLXXXIII.---Ad uniuersos Dei fideles per Daciam constitutos.---Ut Fulconis Estonem episcopi inopiam opibus suis subleuent. 862
    CMLXXXIu.---Ad clericos et laicos Lingacopensis episcopatus.---Ut episcopo suo pareant. 863
    CMLXXXu.---Ad Henricum Remensem archiep.---Pro Hodeardiuidua et filiis eius aduersus tres abbates. 864
    CMLXXXuI.---Ad eumdem.---Similis argumenti. 864
    CMLXXXuII.---Ad eumdem.---Similis argumenti. 865
    CMLXXXuIII.---Marsicano, Pennensi, ualuensi episcopis et clericis Teatinis ac Furconiensibus mandat, ut excommunicationem, quam Leonas abbas Piscariensis in Berardum Gentilem eiusque fratres et in Rogerium filium Riccardi eiusque fratres edixerit, obseruent, utque schismaticos monasterii Farfensis clericos, qui in terra Sansonesca contra Leonatis interdictum sacra procurauerint, excommunicatos declarent. 865
    CMLXXXIX.---Leonati, abbati Piscariensi, significat se Berardum Gentilem eiusque fratres et Rogerium filium Ricardi eiusque fratres cohortatum esse, ut damna ei illata intra dies 15 sarcirent; quod nisi fecerint, eos excommunicet. 866
    CMXC.---Ad Nonantulanos.---De eorum ere alieno leuando et disciplina in monasterio emendanda. 867
    CMXCI.---Ubaldo episcopo Ostiensi, et archipresbytero et canonicis uelitrensibus concedit ut testamenta »que parochiani eorum coram presbytero suo et tribus uel duobus aliis idoneis personis in extrema uoluntate fecerunt, firma permaneant.« 867

ANNO 1172.
    CMXCII.---Ecclesie Cesaraugustane protectionem suscipit, bonaque ac priuilegia confirmat. 867
    CMXCIII.---Ad Hildephonsum regem Aragonie.---Gratias illi agit quod Robertum e regno expulerit; hortatur, ut totam eius progeniem excludat ab eodem regno, eorumque bona fisco addicat. 870
    CMXCIu.---Priuilegium pro ecclesia Tarentasiensi. 870
    CMXCu.---Ad [Rotrodum] archiepiscopum Rothomagensem et [Theobaldum] episcopum Ambianensem.---Ut Gilberto Londoniensi episcopo, si cum sexta manu iurauerit quod nec scripto, nec uerbo uel facto regem scienter ad necem S. Thome prouocauerit, officii plenitudinem restituant. 872
    CMXCuI.---Ad Galdinum Mediolanensem archiepiscopum.---De eligendo primicerio. 874
    CMXCuII.---Ad canonicos S. uictoris.---Cessionem Eruisii abbatis et Guarini promotionem confirmat. 876
    CMXCuIII.---Ad Guarinum abbatem S. uictoris.---Gratulatur de sua electione, hortaturque ut pastoris uices diligenter obeat. 877
    CMXCIX.---Monasterium S. Marie de Monte-Leto sub protectione sedis apostolice recipit, eiusque priuilegia ac iura confirmat. 878
    M.---Monasterii S. Marie Tremitensis omnia iura ac bona confirmat. 880
    MI.---Compositionem factam inter Dominicum abbatem Cassin. et Ioannem episc. Fundanum confirmat. 882
    MII.---Ad Henricum II Anglorum regem.---Monet ut gentem Hibernorum plurimis spurcitiis atque abominationibus contaminatam, ad cultum Christiane fidei per potentiam suam reuocet et conseruet. 883
    MIII.---Ad reges et principes Hibernie.---Monet eos quatenus fidelitatem quam Henrico II regi Anglie sub iuramenti religione fecerunt, ei cum debita subiectione firmam et inconcussam seruare curent. 884
    MIu.---Ad Christianum Lesmorensem episcopum, apostolice sedis legatum, et ad archiepiscopos Hibernie---De assistendo Anglorum rege catholico et principe Christianissimo. 885
    Mu.---Ecclesie Paduane protectionem suscipit, bonaque ac possessiones confirmat. 886
    MuI.---Ad Hugonem III Burgundie ducem.---Donatum sibi et Ecclesie Romane fundum apud Diuionem, ad edificandam ecclesiam que soli Romano pontifici debeat respondere, acceptat. 888
     MuII.---Monastericum de Cona tuendum suscipit, eiusque bona ac possessiones enumerat et confirmat. 889
    MuIII.---Priuilegium pro parthenone S. Marie Sinningthwaitensi. 890
    MIX.---Conuentui S. Augustini Cantuariensi »ecclesias de Menstre et Fauresham ad reparationem ecclesie igne consumpte confirmat;« conceditque »ut liceat iis in parochialibus ecclesiis clericos eligere ac diecesano episcopo presentare.« 891

ANNO 1170-1173.
    MX.---Theobaldo et clericis ecclesie S. Anast. [al. S. Lucie] ueronensis, significat sententiam ab Ildebrando basilice XII Apostolorum et a Raimundo episcopo Brixiensi, »secundum ueronensis ciuitatis consuetudinem,« contra eum prolatam, a sese irritam factam esse. 891

ANNO 1171-1173.
    MXI.---Ad Henricum Remensem archiep---Ut Agatha restituatur R. de Aduersa, marito suo. 891
    MXII.---Ad eumdem.---Pro abbate Maricolensi aduersus C. militem de Taisneria. 892
    MXIII.---Ad eumdem.---Pro eodem, aduersus Lambertum de Nigella et Oilardum de Landrecies. 893
    MXIu.---Ad [Bartholomeum] archiepiscopum Exoniensem.---Quibus penitentiis afficiendi sint illi qui animo occidendi Thomam, quondam archiepiscopum Cantuariensem, aut feriendi, citra uel circa manuum iniectionem se fateantur uenisse; illi qui asserant animum regis inflammasse ad odium, unde forte fuerit homicidium subsecutum; ii qui se dicant illius sancti uiri et suorum post mortem eius occupasse spolia, illi qui sola excommunicatorum participatione se reos esse cognoscant; clerici quos constet armatos interfuisse tanto facinori; illi clerici qui consilium illud dederint ut uir sanctus caperetur. 894

ANNO 1173.
    MXu.---Ad eumdem.---Aduersus decanum S. Quintini et sibi subditos, qui pro benedictione nuptiarum pecunias exigebant. 896
    MXuI---Ad eumdem aduersus G. decanum de Unacort, de Simonia insimulatum. 897
    MXuII.---Ad eumdem.---Pro monasterio S. Saluatoris uirtuensis. 897
    MXuIII.---Pro monasterio S. Saluatoris et S. Rotrudis Andrensi. 898
    MXIX.---Ad Henricum Remensem archiep.---Aduersus abbatem Aquicinctensem, qui presbyterum ecclesia spoliauerat. 899
    MXX.---Ad eumdem---De causa inter canonicos S. Martini et B. Marie Laudunensis. 899
    MXXI.---Alberto et Theodwino, apostolice sedis legatis, de Thoma quondam archiep. Cantuar. in capite Ieiunii sanctorum ordinibus ascripto significat. 900
    MXXII.---Ad eosdem.---De reconciliatione Cantuariensis ecclesie. 900
    MXXIII.---Ad capitulum Cantuariense.---De canonizatione beati Thome archipresulis. 900
    MXXIu.---Ad clerum et populum Anglie.---Eiusdem argumenti. 901
    MXXu.---Ad archiepiscopos, episcopos, et alios ecclesiarum prelatos per Angliam constitutos.---Eiusdem argumenti. 902
    MXXuI.---Ecclesiam S. Stephani Diuionensis tuendam suscipit, eiusque possessiones ac iura confirmat. 902
    MXXuII.---Ad Henricum Remensem archiep.---Pro abbate S. Medardi aduersus Elisabeth uiduam de usura notatam. 904
    MXXuIII.---Ad eumdem.---De censu annuo cere, quem a presbyteris decanatus uirtuensis exigebat. 904
    MXXIX.---Ad eumdem.---Ut P. presbyterum nisi emendauerit, ab excommunicatione non absoluat 905
    MXXX.---Priuilegium pro monasterio S. Sabini Placentino. 905
    MXXXI.---Ecclesiam S. Eustorgii Mediolanensis tuendam suscipit, bonaque eius confirmat. 907
    MXXXII.---Bulla pro canonicis Lausannensis ecclesie. 908
    MXXXIII.---Willelmo archiepiscopo Senonensi et eius suffraganeis significat, Thomam quodam archiepiscopum Cantuariensem, »in Capite Ieiunii,« in numerum sanctorum relatum esse. Diem quo interfectus sit singulis annis celebrari iubet. 909
    MXXXIu.---Ad Walterum Auersanum episcopum.---Ut S. Thome solemnitatem annuatim cum magna ueneratione celebret. 910
    MXXXu.---Monasterii de Bello loco protectionem suscipit, eiusque bona ac priuilegia confirmat. 911
    MXXXuI.---Monachis S. Petri Mutinensis omnia illorum iura confirmat. 912
     MXXXuII.---Ecclesie S. Donatiani Bregensis bona priuilegiaque confirmat. 913
    MXXXuIII.---Willelmo archiepiscopo Senonensi, sedis apostolice legato, Turonensi et Burdigalensi archiepiscopis, ac Arten.  electo Bituricensi mandat »ut adigant sub pena excommunicationis parochianos suos ad exsoluenda iura et decimas ecclesie B. Martini.« 914
    MXXXIX.---Priuilegium pro ecclesia S. Martini Turonensis. 915
    MXL.---Priuilegium pro ecclesia Carnotensi. 915
    MXLI.---Priuilegium pro ecclesia B. Thome Teatina. 917
    MXLII.---Oddoni magistro militie Templi Hierosolymitani, et eius successoribus ac fratribus uaria priuilegia concedit. 919
    MXLIII.---Ad Henricum Remensem archiep.---Pro abbate Maricolensi aduersus Willelmum, castellanum de S. Audomaro. 923
    MXLIu.---Ecclesie de Castello protectionem suscipit eiusque bona ac possessiones confirmat. 924
    MXLu.---Ad Henricum Remensem archiep.---Pro magistro Radulfo 925
    MXLuI.---Abbatie S. Ioannis canonicorum regularium ordinis S. Augustini ualentianensis possessiones et priuilegia confirmat. 926
    MXLuII.---Ad Henricum Remensem archiep. et suffraganeos eius.---De necessitatibus Ecclesie Orientalis, et ut paci intendant inter Ludouicum Francie et Henricum Anglie reges. 927

ANNO 1160-1174.
    MXLuIII.---Willelmo episcopo Noruicensi respondet »uicarios si personatum sibi falso assumentes contra personas se erexerint, in eodem episcopatu ad officii sui exsecutionem non esse admittendos.« 928
    MXLIX.---Ad Willelmum Norwicensem episcopum.---De frustratoriis appellationibus, etc. 929

ANNO 1163-1174.
    ML.---Ad Rogerum Wigorniensem episcopum.---De iis qui se ecclesiastice professionis esse fingentes, matrimonia contrahunt; de sacerdotibus fornicariis. 930

ANNO 1173-1174.
    MLI.---Ad Henricum Remensem archiep.---Respondet petenti utrum homicidium ab episcopo Leodiensi schismatico recipere possit. 931
    MLII.---Ad eumdem.---Aduersus Guidonem episcopum Catalaunensem, qui non deferebat appellationibus ab eo ad archiepiscopum Remensem factis. 931
    MLIII.---Ad eumdem.---Ne abbati Deruensi, donec imperata fecerit, communionem reddat. 932
    MLIu.---Ad eumdem.---Pro Cussiacensi monasterio, aduersus canonicos S. Petri Laudunensis. 932
    MLu.---Ad eumdem.---De ecclesia de Arsi Henrico subdiacono adiudicanda. 933
    MLuI.---Ad eumdem.---Ut infirmis de Osdayn oratorium et cemeterium concedat 934
    MLuII---Monasterii S. Remigii Remensis iura de uille S. Remigii ecclesia S. Martini confirmat. 934
    MLuIII.---Ad Henricum Remensem archiep.---Ut causam abbatis et fratrum de Humbleriis iam terminatam faciat obseruari. 935
    MLIX.---Ad eumdem.---De prebenda in ecclesia S. Petri Duacensis danda Walchero clerico. 935
    MLX.---Ad eumdem. Ut leprosi de Sparnaco sint immunes a decimis noualium, etc. 936
    MLXI.---Commendat ei Milonem nuntium apostolicum. 937
    MLXII.---Ad eumdem.---Ut An. de Lesi, qui R. subdiaconum in uinculis coniecerat, excommunicet. 937
    MLXIII.---Ad eumdem.---Ut A. presbytero parochia de Nisi restituatur. 938
    MLXIu.---Ad eumdem.---Pro Eurardo presbytero. 938
    MLXu.---Ad eumdem.---Scribit se nullum Philippo Flandrie comiti priuilegium dedisse contra iura ecclesie Remensis. 938
    MLXuI.---Ad eumdem.---Causam inter Humolariensem abbatem et F. de Nigella committit examinandam. 939
    MLXuII.---Ad eumdem.---Pro mercatoribus quibusdam Flandrie aduersus abbatem Deruensem. 939
    MLXuIII---Ad eumdem---Aduersus canonicos Compendienses qui monachis molesti erant. 940
    MLXIX.---Ad eumdem.---Gratias illi agit quod sua protectione foueat fratres Compendienses, quos illi commendat. 940
    MLXX.---Ad eumdem.---Ut compositionem factam inter Compendienses et Tenoliensens fratres illibatam  obseruari curet. 941
    MLXXI.---Ad eumdem.---De causa inter canonicos S. Laurentii Beluacensis et episcopum Beluacensem. 941
    MLXXII.---Ad eumdem.---Causam H. mulieris de Suune committit terminandam. 942
    MLXXIII.---Ad eumdem.---Pro monachis Silue Maioris aduersus Wiscardum et Radulfum de Codiciaco. 942
    MLXXIu.---Rotrodum, archiepiscopum Rothomagensem, »de uariis bellorum euentibus, de scandalo regum et terre dolentem,« animo forti esse iubet. Mandat, ut »ad reformationem pacis inter reges diligenter intendat, et excessus episcoporum, decanorum, archidiaconorum, tam clericorum quam laicorum solita pontificali seueritate corrigat.« Alia precepta addit. Interdicit, ne »pallium suum alii metropolitano commodet, si contingat ipsum sine pallio ad ecclesiam Rothomagensem in aliqua precipua solemnitate uenire: cum pallium, inquit, tuam personam non transeat, sed quisquam cum eo debeat sepeliri.« 943
    MLXXu.---Ad Henricum archiep. et omnes episcopos et abbates per archiepiscopatum Remensem constitutos.---Commendat illis fratres S. Remigii Remensis. 946
    MLXXuI.---Ad Henricum Remensem archiep.---Pro Alagrino ciue Anagniensi. 946
    MLXXuII.---Ad eumdem.---Ut Rainoldo terram suam reddi faciat. 947
    MLXXuIII.---Ad eumdem.---Contra canonicos Compendienses, qui capellanum in ecclesia S. Clementis inuito abbate instituerant. 947
    MLXXIX.---Ad eumdem.---Ut ecclesiam S. Medardi de Barleus W. presbytero curet tradi. 948
    MLXXX. Ad eumdem.---Pro G. paupere clerico aduersus R. de Thori canonicum Beluacensem. 948
    MLXXXI.---Ad eumdem.---Pro leprosis de Turribus super Matronam aduersus eiusdem loci monachos et presbyterum Euiruinum. 949
    MLXXXII.---Fratribus Carthusiensibus significat se monasterium Gyriense, ab Henrico episcopo Gurcensi conditum, tuendum suscepisse. 949
    MLXXXIII.---Ad Henricum Remensem archiep.---Ut fratribus Hospitalis Hierosolymitani illata damna resarciri curet. 950
    MLXXXIu.---Ad eumdem.---Ut G. diacono aliquod beneficium largiatur. 950
    MLXXXu.---Ad eumdem.---Ut I. presbytero ecclesiam uille-Senioris restituat. 951
    MLXXXuI.---Ad uillelmum archiepiscopum Tarraconensem et suffraganeos eius.---Ut moneant regem Aragonum, ne Robertum qui in necem Hugonis archiep. Tarracon. conspirauerat, in regno suo habitare permittat. 952
    MLXXXuII.---Ad Ildephonsum regem Aragonie.---De eadem re. 952
    MLXXXuIII.---Ad Fulconem decanum et canonicos ecclesie Remensis.---Hortatur eos ad resumendam quam dimiserant uitam communem. 953
    MLXXXIX.---Ad Henricum Remensem archiep.---Ut canonicos suos ad uitam communem reuocet ac solitas faciant eleemosynas. 954
    MXC.---Ad eumdem.---Pro monasterio S. Medardi aduersus canonicos S. Geruasii. 955
    MXCI.---Ad eumdem.---Aduersus comitem Regitestensem, qui fratres de Iunieriaco infestabat. 936
    MXCII.---Ad eumdem.---Ut obligatam pignori terram Phy. de Petrafonte reddi faciat. 956
    MXCIII.---Ad eumdem.---Ut Ernaldum, qui uiolentas in B. canonicum Laudunensem manus intulerat, excommunicatum denuntiet. 957
    MXCIu.---Ad eumdem.---Pro Ioanne clerico et Radulfo eius fratre aduersus Lambertum fratrem ipsius. 957
    MXCu.---Ad eumdem.---Pro Ioanne clerico et Rad. eius fratre quos iniuste excommunicauerat episcopus Catalaunensis. 958
    MXCuI.---Ad eumdem.---De contentione inter Lessienses et Malbodienses super uille Anor ecclesia. 958
    MXCuII.---Ad eumdem.---Pro G. canonico Laudunensi. 959
    MXCuIII.---Ad eumdem.---Pro fratribus S. Nicasii aduersus monachos Elantii. 960
    MXCIX.---Ad eumdem.---De causa inter uicedominum de Pinconio et abbatem Aquicinctensem. 960
    MC.---Ad eumdem.---Ut infirmis de Mellento curet benedici cemeterium. 961
    MCI.---Domum infirmorum fratrum iuxta Remensem ciuitatem commorantium tuendam suscipit, et »nundinas quas Henricus archiepiscopus iuxta eam domum annuatim  celebrari concessit,« confirmat. 961
    MCII.---Ad Henricum Remensem archiep.---Ut studeat componere pacem inter Ludouicum Francorum et Henricum Anglorum reges. 962
    MCIII.---Ad eumdem.---Quamdam causam ei commitit terminandam. 963
    MCIu.---Ad eumdem.---Ut totis uiribus studeat impedire matrimonium inter filium regis Francie et filiam Frederici imperatoris. 964
    MCu.---Ad eumdem.---Ut G. episcopus Catalaunensis Horricum admittat ad ecclesiam S. Iuliani de Helissia. 964
    MCuI.---Ad eumdem.---Pro H. thesaurario Antissiodorensi. 965
    MCuII.---Ad presbyteros et clericos per Angliam et cismarinam terram regis Anglorum constitutos.---Ut rex Anglorum filiis suis ipsorum uxores restituat. 965

ANNO 1174.
    MCuIII.---Ad Gerardum abbatem et uniuersum conuentum Clareuallensem.---Bernardum abbatem in numerum sanctorum relatum nuntiat. 966
    MCIX.---Ad uniuersos ordinis Cisterciensis abbates.---Eiusdem argumenti. 967
    MCX.---Ad archiepiscopos, abbates aliosque Ecclesie prelatos in regem Francorum constitutos.---Similis argumenti. 967
    MCXI.---Ad Ludouicum Francorum regem.---Eiusdem argumenti. 967
    MCXII.---Ad Henricum Remensem archiep.---Pro Cluniacensi monasterio. 967
    MCXIII---Ad eumdem.---Ut schole Regitestenses monachis S. Remigii conseruentur. 967
    MCXIu.---Ad eumdem.---Pro abbate S. Remigii aduersus homines sibi sudditos. 968
    MCXu.---Ad eumdem.---Aduersus plures qui monasterium S. Remigii uexabant. 968
    MCXuI.---Ecclesiam S. Marie Montisdesiderii, ordinis Cluniacensis, tuendam suscipit, eiusque bona omnia ac iura confirmat. 969
    MCXuII.---Monasterii S. Marie Lischensis bona omnia confirmat. 971
    MCXuIII.---Ad Henricum Remensem archiep.---Ut C. comitisse Tolosane, si eam honorifice recipiat comes, persuadeat ut ad uirum quem reliquerat, redeat. 972
    MCXIX.---Ad eumdem.---Declarat F. eius parochianum illi nunquam detraxisse in curia. 973
    MCXX.---Bulla de ecclesia S. Petri Antissiodorensi recens abbatie nomine insignita. 973
    MCXXI.---Ad Henricum Remensem archiep.---Ut satisfiat monasterio Gorziensi de illatis iniuriis a G. de Aspero-Monte. 974
    MCXXII.---Priuilegium pro ecclesia Capuana. 974
    MCXXIII.---Ad Henricum Remensem archiep.---Commendat ei fratres Maurimontensis monasterii. 976
    MCXXIu.---Ad eumdem.---Pro abbate Maurimontensi aduersus uexationes plurium nobilium. 977
    MCXXu.---Ad eumdem.---Aduersus plures qui S. Remigii monasterium uexabant. 977
    MXXuI.---Ad eumdem.---Hortatur ad mansuetudinem erga A. ciuem Laudunensem. 978
    MCXXuII.---Ad eumdem.---De presbytero concedendo leprosis de Sparnaco. 978
    MCXXuIII---Ad Henricum Remens. archiep., et [Desiderium Morinensem episcopum.---Ne exigantur decime a Cisterciensibus de terris quas propriis laboribus colunt.
    MCXXIX.---Ad eumdem.---Pro fratribus S. Martini Laudunensi. 980
    MCXXX.---Ad Guigonem comitem Forensem.---Transactionem et iurium permutationem inter ipsum et Ecclesiam Lugdunensem factam recitat, et auctoritate sua confirmat. 980
    MCXXXI.---Monasterii S. Marie Nouigentini protectionem suscipit bonaque enumerat ac confirmat. 985
    MCXXXII.---Ad Lupum regem ualentie. 985
    MCXXXIII.---Ad Ricardum Cantuariensem archiepiscopum.---Illi et eius successoribus primatum Anglie asserit. 985
    MCXXXIu.---Ioanni electo Cicestriensi significat se Ricardo archiepiscopo Cantuariensi, apostolice sedis legato, mandasse »ut pro eo quod canonici filius dicatur, in promotione eius procedere non postponat.« 986
    MCXXXu.---Ad omnes fideles per Franciam constitutos.---Petrum S. Chrysogoni cardinalem commendat. 986
    MCXXXuI.---Ad Henricum Remensem archiep.---Ut hortetur regem ut arbitrum pacis se constituat Ecclesiam inter et imperium studeatque etiam reges Gallie et Anglie inducere ad concordiam. 987
     MCXXXuII---Ad suffraganeos ecclesie Cantuariensis.---De appellationibus. 987
    MCXXXuIII.---Monasterii S. Andree protectionem suscipit, bonaque ac priuilegia confirmat. 988
    MCXXXIX.---Ecclesiam S. Marie Luffeldensem tuendam suscipit bonaque ac priuilegia confirmat. 989
    MCXL.---Ecclesie de Stokes protectionem suscipit bonaque ac priuilegia confirmat. 990
    MCXLI.---Priuilegium pro abbatia S. Martini de Chora. 992
    MCXLII.---Priuilegium pro ecclesia S. Martini Turonensi. 994
    MCXLIII.---Chunrado, archiepiscopo Moguntino, apostolice sedis legato, scribit, episcopum Gurcensem una cum Richero, quem Ratisbone episcopum Brixinensem illicite consecrasset, archiepiscopatum Salzburgensem, Adalberto abrogatum, ad  prepositum Berchtesgadensem detulisse. Quod facinus irritum denuntiet. Mandat ut utrumque episcopum et prepositum, clerum populumque Salzburgensem ad Adalberti obedientiam reuocet. 994
    MCXLIu.---Ad Sibotonem prepositum et chorum Salzburgensis ecclesie.---Ut ad Adalberti obedientiam reuertantur. 996
    MCXLu.---Ad Adalbertum Salzburgensem archiepiscopum.---Illum de superioribus epistolis certiorem facit. 997
    MCXLuI.---Ad decanum et capitulum Parisiense.---Confirmat ecclesie Parisiensis possessiones. Item de prebenda S. Genouefe in ecclesia Parisiensi 998
    MCXLuII.---Ad Petrum cardinalem S. Chrysogoni, apostolice sedis legatum.---De mercede pro scholarum regimine. 998
    MCXLuIII.---Ad decanum et capitulum Parisiense.---De stipendio canonicorum. 999
    MCXLIX.---Canonicorum Pistoriensium disciplinam regularem, possessiones, priuilegia confirmat. 999
    MCL.---Monasterii S. Marie de Monte-Regali protectionem suscipit, possessionesque ac priuilegia omnia confirmat. 1000
    MCLI.---Marsilio abbati et fratribus Care Insule qui »a duobus locis minus congruis ad locum amplissimum qui Om uocatur monasterium transtulerant,« eadem duo loca asserit. 1004

ANNO 1161-1175.
    MCLII.---Ad abbates et fratres Cisterc. in Anglia constitutos.---Interdicit ne iura patronatus in ecclesiis aut ecclesias requirant. 1004
    MCLIII.---Pro priorissa de Broburg super decem libris. 1005
    MCLIu.---Ad Beluacensem episcopum.---Pro A. decano Castri Radulfi. 1005
    MCLu.---Ad G. Catalaunensem episc.---Pro Milone clerico, ut ei benefaciat. 1005
    MCLuI.---Ad Henricum Remensem archiepiscopum.---De absolutione cuiusdam ciuis Ma. Catalaunensis. 1006
    MCLuII.---Ad eumdem.---Ut compellat S. Ursmari et Antonienses canonicos dimittere omnes fornicarias. Eos uero qui infra ordinem subdiaconatus sunt et habent coniuges, adherere coniugibus. Illos autem qui in eo sunt et supra adherere ecclesiis et dimittere uxores. 1006
    MCLuIII.---Ad eumdem.---Pro Mattheo ciue Catalaunensi. 1007
    MCLIX.---Ad eumdem.---Ut audiat causam inter M. et A., et terminet, si consuetudo terre habet. Sin autem remittat ad secularem iudicem. 1008
    MCLX.---Ad eumdem.---Pro abbate et fratribus de Sarnais. 1008
    MCLXI.---Ad eumdem.---Ut apud ualencenas facultas detur hospitali pauperum construendi ecclesiam, et ne uiri ecclesiastici a secularibus iudicentur. 1008
    MCLXII.---Ad eumdem et abbatem Ioiacensem.---Pro I. paupere et presbytero qui olim nouitius exstiterat in Ioiacensem cenobio. 1009
    MCLXIII.---Ad . . . . . . ---Pro F. clerico, ut ei prebenda reddatur. 1010
    MCLXIu.---Ad Corbeiensem abbatem. De iure archiepiscopi Remensis in burgo Corbeiensi, monasterio adiacenti. 1010

ANNO 1164-1175.
    MCLXu.---Ad episcopum Catalaunensem---Ne exigant presbyteri sui pecuniam pro baptismo paruulorum, nec pro sepultura mortuorum. 1011
    MCLXuI---Ad Theobaldum Ambianensem episcopum.---Pro Ioanne Aculeo, contra nouercam suam, ut audiat et terminet causam inter eos. 1011
    MCLXuII.---Ad Henricum Remensem archiep.---Pro  Theobaldo, aduersus Guidonem de Appia. 1012

ANNO 1175.
    MCLXuIII.---Parthenoni S. Marie Panormitano asserit decimas quasdam a Tustino episcopo Mazarensi collatas. 1013
    MCLXIX.---Monasterium uallis Christiane tuendum suscipit, eiusque possessiones ac iura confirmat. 1013
    MCLXX.---Ad Petrum cardinalem S. Chrysogoni, apostolice sedis legatum.---Ut qui electum Cameracensem episcopum occiderunt, publice excommunicati denuntientur. 1014
    MCLXXI.---Monasterii S. Stephani Balneolensis priuilegia et iura confirmat. 1015
    MCLXXII.---Ad Conradum Moguntinum archiepisc.---Pro conuentu Lunelacensi. 1016
    MCLXXIII.---Ad R[ichardum] Cantuariensem archiepiscopum.---Mandat Hospitalarios et Templarios sub excommunicationis pena moneat ut si quos in excommunicatione defunctos in cemeteriis ecclesiarum sepelierint, eos eiiciant. 1017
    MCLXXIu.---Ad W. electum Lucanum.---Ut reddatur canonicis Lucanis ecclesia quedam ab eo usurpata. 1017
    MCLXXu.---R. preposito et uniuersis monachis S. Georgii precipit ut ecclesiam S. Matthei de Fossa Natali intra dies quadraginta dimittant. De superiore ad electum Lucensem epistola significat. 1018
    MCLXXuI.---Abbatie Maiellane protectionem suscipit, eiusque possessiones et priuilegia confirmat. 1019
    MCLXXuII.---Ad Pennensem et ualuensem episcopos.---Ut clericos de Castellione excommunicatos denuntient. 1021
    MCLXXuIII.---Ad Lugdunensem et Bituricensem archiepiscopos.---Ut Petrum S. Chrysogoni cardinalem, legatum agnoscant. 1022
    MCLXXIX.---Ottonis prepositi Raitenbuchensis protectionem suscipit. Mandat ut clericos in Teutonico regno schismati renuntiantes ad Ecclesie unitatem recipiat. 1022
    MCLXXX.---Episcopatum Ciuitatensem a Fernando Hispaniarum rege constitutum confirmat. Petro episcopo consecrationem sine sedis apostolice auctoritate ab archiepiscopo Compostellano acceptam ignoscit. 1023
    MCLXXXI.---Ad uiennensem archiepiscopum et Claromontensem episcopum.---Ut sub excommunicationis pena compellant Guigonem comitem Forensem ad obseruandam transactionem a papa confirmatam inter ipsum et Lugdunensem ecclesiam. 1023
    MCLXXXII.---Archiepiscopis et episcopis mandat ut »omnes qui uota uel alteros reditus Ecclesie Compostellane dare teneantur, compellant ut uota et reditus persoluant.« 1024
    MCLXXXIII.---Ad magistrum militie S. Iacobi in Hispania, eiusque fratres.---Approbat illorum institutum. 1024
    MCLXXXIu.---Monasterii Wariuille protectionem suscipit bonaque confirmat. 1030
    MCLXXXu.---Domui eleemosynarie S. Geruasii Parisiensis asserit donum iuxta atrium S. Geruasii sitam, et denariorum Iu censum annuum. 1031
    MCLXXXuI.---Ad Petrum cardinalem S. Chrysogoni, apostolice sedis legatum.---Ut abbas Quintiacensis decimas restituat priori de Lanariaco, quas ipsi ademit. 1032
    MCLXXXuII.---Canonicis ecclesie B. Marie Brixensis priuilegia concessa confirmat. 1032
    MCLXXXuIII.---Ad Petrum cardinalem S. Chrysogoni, apostolice sedis legatum.---Ne Meldensem ecclesiam detinere pergat. 1033
    MCLXXXIX.---Ad Onufrium abbatem S. Saluatoris Messanensis, ordinis S. Basilii.---Eius institutum approbat. 1033
    MCXC.---Ecclesie S. Marie de Cagia Meldensis bona confirmat. 1035
    MCXCI.---Ad Lugdunensem archiepisc. S. A. L. et suffraganeos, etc.---Petrum S. Chrysogoni cardinalem, legatum suum, commendat. 1036
    MCXCII---Monasterium S. Marie Nouigentium tuendum suscipit, eiusque bona ac immunitates confirmat. 1036

CIRCA ANNUM 1175.
    MCXCIII.---Ad Robertum Exoniensem et Rogerum Wigorniensem episcopos.---Ut Clarembaldum abbatem S. Augustini Cantuar. remoueant. 1037
    MCXCIu.---Ad Rogerum Eboracensem archiepisc.---Ut secundum priuilegium ei quondam indultum ante se per totam Angliam crucem deferat. 1038
    MCXCu.---Monasterium S. Thome de Paraclito   tuendum suscipit, eiusque bona ac priuilegia confirmat. 1039

ANNO 1160-1176.
    MCXCuI.---Ad Narbonensem archiepiscopum et Helenensem episcopum.---Confirmat sententiam interdicti auctoritate sedis apostolice latam aduersus abbatem Canigonensem. 1041
    MCXCuII.---Priuilegium pro monasterio S. Bertini Sithiensi. 1041
    MCXCuIII.---Ad rectores Lombardie.---Ut ciues Mutinenses ab infestando monasterio Nonantulano dehortentur, ac de quadraginta obsidibus ex monasterio receptis uiginti dimittant. 1042
    MCXCIX.---Ad uniuersos episcopos prouincie Rothomagensi.---Ne illos absoluant, quos Rothomagensis ecclesie capitulum ligauerit. 1042
    MCC.---Ad Suessionensem episcopum. Ut A. qui monasterium reliquerat post iter Ierosolymitanum, in illud recipiatur. 1043
    MCCI.---Priuilegium pro ecclesia S. Marie Corbeliensi. 1043
    MCCII.---Ad decanum et capitulum B. Martini Turonensis.---De modiationibus infra certum terminum plus afferenti conferendis. 1044
    MCCIII.---Permutationem a canonicis S. Aniani Aurelianensibus cum Adela Francorum regina factam confirmat. 1044
    MCCIu.---Prohibet ne laici se ingerant in electionibus abbatum uel priorum Calmaldulensium. 1045
    MCCu.---Canonicis S. Quintini concedit ne episcopus Nouiomensis plures quam triginta equitaturas ad eorum ecclesiam ducere audeat. 1046
    MCCuI.---Confirmat statutum quoddam a capitulo S. Quintini factum. 1047
    MCCuII.---Omnibus episcopis precipit ut in locis ubi fratres uel sorores Premonstratenses habitent, nullos seculares clericos introducant. 1048
    MCCuIII.---Ad Tarraconensem archiep., apostolice sedis legatum---Statuit ut Ecclesie Dertusensis et Herdensis, recens a Maurorum seruitute liberate, subsint Tarraconensi tanquam metropolitano. 1048
    MCCIX.---Ad u. priorem et canonicos ecclesie S. Frigdiani Lucensis. 1048
    MCCX.---Ad priorem et fratres monasterii S. Sauini.---Ut abbati sint obedientes, eique proprium resignent. 1049
    MCCXI.---Ad episcopum Ausonensem, eiusque capitulum.---Monet ut ecclesiam de Granoylers, quam iniuste detinebant, monasterio Riuipullensi restituant. 1049
    MCCXII.---Ad decanum thesaurarium et capitulum ecclesie B. Martini Turonensis.---Concedit ut ecclesias de feodis ipsorum et possessiones ad eorumdem proprietatem pertinentes legitime reuocare possint. 1050
    MCCXIII.---Ad clericos et laicos de Bagnacauallo.---Ut ad canonicorum Fauentinorum obedientiam redeant. 1050
    MCCXIu.---Ad uicensem episcopum.---Ecclesiam S. Stephani ui occupatam ac detentam, monachis Riuibullensibus, infra quadraginta dies restituere iubet. 1051
    MCCXu.---Ad Oscensem et Barchionensem episcopos.---Iubet ut episcopum uicensem moneant ac inducant ad restitutionem ecclesie S. Stephani, quam ui occupauerat. 1051
    MCCXuI.---Ad clerum Pisanum.---Ut populum ad soluendas canonicis decimas inducant. 1052
    MCCXuII.---Abbati et fratribus ordinis Premonstratensis concedit »ut seruientibus qui de mensa eorum uiuunt penitentiam dent et corpus Dominicum in statutis temporibus tradant.« 1052
    MCCXuIII.---Monasterio S. Germani de Pratis Paririensi capellam S. Ioannis asserit. 1052
    MCCXIX.---Archiepiscopo Mediolanensi scribit hec:---»Significauit nobis nobilis uir P. quod Friderico dicto imperatori, cum olim ab Urbe rediret, castrum Ferruce al. uerruce negauit; unde contigit quod quatuor castris destructis plus quam duo millia domorum destructa fuerunt et multi homines interfecti.« Mandat ut penitentiam illi imponat. 1053
    MCCXX.---Henrico patriarche Gradensi, et Theodino S. uitalis presbytero cardinali mandat iudicent inter C. et Leonardum, electos Torcellenses. 1053

ANNO 1166-1176.
    MCCXXI.---Ildebrando presbytero cardinali Duodecim Apostolorum, apostolice sedis legato, respondet ut »electum qui nuper abiurato schismatc ad unitatem Ecclesie redierit, faciat a catholicis episcopis suffraganeis Aquileiensis Ecclesie consecrari 1053

 ANNO 1173-1176.
    MCCXXII.---Ad Simonem abbatem S. Albani.---Ad questiones eius respondet. 1053
    MCCXXIII.---Ad Theobaldum Placentinum episcopum.---Ut monachis S. Sauini decimam clausi iuxta S. Ambrosium siti reddat. 1054
    MCCXXIu.---Archiepiscopo uiennensi et eius suffraganeis mandat ut molestantesi Carthusienses in terminis uel pascuis cohibeant, et ne qui alii religiosi iuxta illos edificent. 1055
    MCCXXu.---Ad Petrum Salonitanum archiepiscopum.---Eius fidem laudat eumque molestiis afflictum consolatur. Negat se de Ecclesia Iaderensi quidquam in eius iniuriam decreturum. 1056
    MCCXXuI.---Ad episcopum et consules Bononienses.---Ut ab iniuriis in ecclesiam Nonantulanam desistant. 1057
    MCCXXuII.---Pacem inter Hugonem episcopum Terracinensem et Petrum de Roberto conciliatam confirmat. 1058
    MCCXXuII bis.---Ad capitulum S. Petri in Wessinsbrunn.---Ne expulsum abbatem schismaticum denuo recipiant. 1059
    MCCXXuII ter.---Ad eosdem.---Ut Henricum et Carolum fratres recipiant. 1059

ANNO 1174-1176.
    MCCXXuIII.---Petentibus Rodulfo abbate et monachis Cluniacensibus, thesaurum, honores, obedientias, possessiones Ecclesie Cluniacensis ab abbatibus alienari inuito capitulo uetat. 1060
    MCCXXIX. Rodulfo et fratribus Cluniacensibus asserit ecclesiam S. Ioannis ab iis constructam. 1060
    MCCXXX.---Parthenonis Gudhemensis bona, a Canuto rege eiusque fratre donata, confirmat. 1060

ANNO 1175-1176.
    MCCXXXI.---Ad Petrum cardinalem S. Chrysogoni, apostolice sedis legatum.---Conqueritur de Parisiensi episcopo, quod archidiaconatum, contra mandatum pape et appellationem factam, contulerit. 1061

ANNO 1176.
    MCCXXXII. Parthenonem S. Iustine Lucensem tuendam suscipit, eiusque disciplinam, possessiones, iura confirmat. 1062
    MCCXXXIII.---Ad Petrum cardinalem S. Chrysogoni, apostolice sedis legatum.---Ut regem Francorum et principes aliosque ad sumendam crucem hortetur. 1063
    MCCXXXIu.---Ad clericos Alexandrine ecclesie.---De nouo episcopo ipsis concesso uel aliunde translato. 1064
    MCCXXXu.---Compositionem a Willelmo archiepiscopo Remensi, apostolice sedis legato, factam inter fratres S. Patri et capellanos ecclesiarum S. Ioannis, S. Nicolai, S. Iacobi Gandauensium confirmat. 1064
    MCCXXXuI.---Monasterii Camaldulensis bona et priuilegia confirmat. 1064
    MCCXXXuII.---Ubaldo archiepiscopo Pisano primatum Sardinie asserit. 1066
    MCCXXXuIII.---Ad monachos S. Georgii Lucensis.---Ut ecclesiam quam per pecuniam acquisierant resignent. 1066
    MCCXXXIX.---Priuilegium pro monasterio uallumbrosano. 1067
    MCCXL.---Monasterii S. Marie de Florentia bona, iura et priuilegia confirmat. 1069
    MCCXLI.---Rogero archiepiscopo Eboracensi mittit exemplum litterarum Willelmi Scotie regis, post pacem cum Anglorum rege factam ab ipso petentis ut Scotie Ecclesia Ecclesie Eboracensi subiiciatur. 1071
    MCCXLII.---Ad Petrum S. Chrysogoni presbyterum, et Hugonem S. Angeli diaconum, cardinales.---Ut regis Francorum filia uel ducatur a filio regis Anglorum, uel patri restituatur. 1072
    MCCXLIII.---Priuilegium pro monasterio S. Ioannis in uenere. 1073
    MCCXLIu.---Gunteramo electo Senonensi ecclesiam in Monte Bonizi asserit. 1075
    MCCXLu.---Priuilegium pro monasterio Boscaudunensi. 1077
    MCCXLuI.---Priuilegium pro ecclesia Aquileiensi. 1077
    MCCXLuII---Parthenonis S. Marie Suessionensis sororibus concedit »ut donec numerus monialium ad octogenarium reducatur, nullam nisi urgente mortis articulo in sororem recipere, aut numerum ipsum, cum ad eum redacte fuerint, transgredi debeant.« 1079
    MCCXLuIII.---Robertum Exoniensem et Rogerum Wigorniensem episcopos, et Clarembaldum abbatem Faureshamensem laudat quod Clarembaldum abbatem S. Augustini  Cantuariensem deiecerint. 1079
    MCCXLIX.---Monachos S. Augustini Cantuarienses hortatur ut, deiecto Clarembaldo, alium sibi abbatem sumant. 1080
    MCCL.---Quidquid Clarembaldus de bonis ecclesie S. Augustini sine assensu capituli fecit, rescindit. 1080
    MCCLI.---Ad Guidonensem priorem Carthusie eiusque fratres.---Eorum institutum approbat. 1080
    MCCLII.---Ad cardinales in Langobardiam legatos.---Quid hactenus spei dederit Friderici imp. nuntiis de pace Ecclesie acturis. Iubet ut Langobardos in federe confirment, etc. 1081
    MCCLIII---Confirmat sententiam a Brixiensi episcopo latam in controuersia inter Placentinum episcopum et Parmensem, super ecclesia Castri Speculi et ecclesia S. Christine, que Placentino adiudicantur. 1082
    MCCLIu.---Monasterium S. Germani de Pratis tuendum suscipit, eiusque bona ac priuilegia confirmat. 1083
    MCCLu.---Ecclesie S. Laurentii Florentine protectionem suscipit, eiusque bona ac priuilegia confirmat. 1084
    MCCLuI.---Ad rectores Marchie.---De pace cum imperatore Friderico, que nunquam confirmanda sit, nisi ipsis pariter consulatur. 1086
    MCCLuII.---Domus S. Iuliani de Perego protectionem suscipit, eiusque bona omnia confirmat. 1086
    MCCLuIII.---Petro, tit. S. Chrysogoni presbytero cardinali, apostolice sedis legato, mandat ut monasterium S. Maglorii Parisiense tueatur, a Ludouico Francorum rege sibi commendatum. 1087
    MCCLIX.---Monasterio Letiensi de altaribus et omnimoda libertate ecclesie bullam tribuit. 1088
    MCCLX.---Monasterii S. Gisleni protectionem suscipit, eiusque bona et priuilegia confirmat. 1088
    MCCLXI.---Archiepiscopum Eboracensem et Cantuariensem eodem loco et numero haberi iubet, modo ut prior habeatur qui prius fuerit ordinatus. 1090

CIRCA ANNUM 1176.
    MCCLXII.---Episcopo Exoniensi [al. Wigorniensi] mandat, interdicat Gaufredo electo Lincolniensi, »cum eius non sit electio confirmata, ne archidiaconatum uel prebendam cuiquam concedat.« 1090

INTRA ANNUM 1159-1177.
    MCCLXIII.---Ad rectores Lombardie.---Ut Mutinenses a monasterii Nonantulani oppressione reuocent. 1090
    MCCLXIu.---Petente A. episcopo Laudensi confirmat sententiam ab Ariberto, quondam S. Anastasie presbytero cardinali latam, qua uicedominatus Ecclesie Laudensis Lanfranco de Trissino militi Laudensi ademptus erat. 1091
    MCCLXu.---Ioanni episcopo Casertano scribit de quorumdam tertio gradu coniunctorum matrimoniis dirimendis. 1092

INTRA ANNUM 1167-1177.
    MCCLXuI.---Ad canonicos regulares S. Satyri.---Hortatur eos ad regularem disciplinam sedulo obseruandam, uetatque ne etiam extra cenobium carnibus uescantur. 1092

INTRA ANNUM 1173-1177.
    MCCLXuII.---Ad Parisiensem et Siluanectensem episcopos.---Cluniacensibus restitui faciant nemus de Sagitta uocatum ab Hu. pincerna regis Francorum ablatum. 1093
    MCCLXuIII. Ad R. episcopum S. Andree, et ad alios Scotie episcopos.---Priuilegia eorum confirmat. 1093

ANNO 1177.
    MCCLXIX.---Priuilegium pro monasterio Scotorum S. Iacobi Ratisponensi. 1094
    MCCLXX.---Ad Martinum abbatem S. uedasti.---Monasterium S. uedasti sub sua suscipit protectione, uaria ei concedit priuilegia, sed precipue usum dalmatice abbati permittit. 1095
    MCCLXXI.---Ecclesie S. Marie in Pulsano protectionem suscipit, bonaque ac possessiones confirmat. 1097
    MCCLXXII.---Ecclesiam Monopolitanam, petente Stephano episcopo, tuendam suscipit et bona eius confirmat. 1098
    MCCLXXIII.---Willelmo archiepiscopo Remensi, apostolice sedis legato, mandat ut, »conuocatis magistris scholarum Parisiensium et Remensium et aliarum circumpositarum ciuitatum, interdicat ne quis dicere audeat Christum non esse aliquid secundum quod homo, quia, inquit, sicut uerus Deus, ita uerus est homo, ex anima rationali et humana carne subsistens.« 1098
    MCCLXXIu.---Maioris monasterii protectionem suscipit, bonaque ac priuilegia confirmat. 1099
    MCCLXXu.---Ad fratres Carthusie Seitzensis, quos, ut sancte ac ad ordinis normam uitam exigant, hortatur. 1100
     MCCLXXuI.---Priuilegium pro ecclesia Parentina. 1101
    MCCLXXuII.---Monasterii Sancti Benigni Diuionensis bona, possessiones et priuilegia confirmat. 1102
    MCCLXXuIII.---Ecclesiam Premonstratensem tuendam suscipit eiusque priuilegia confirmat. 1105
    MCCLXXIX.---Ad Petrum tit. S. Chrysogoni presbyterum cardinalem, apostolice sedis legatum.---Mandat se cum Friderico imperatore nondum pacem fecisse; iubet hortetur Francorum regem ut factas cum Henrico Anglorum rege pactiones obseruet. 1108
    MCCLXXX.---Priuilegium pro ecclesia ueronensi. 1110
    MCCLXXXI.---Ad archipresbyterum et canonicos plebis S. Michelis de Nonantula.---Ne duodecim canonicorum numerus augeatur. 1111
    MCCLXXXII---Ad Albertum archipresbyterum et canonicos Bononiensis ecclesie.---Eorum priuilegia confirmat. 1112
    MCCLXXXIII.---Monasterium Sancte Marie uangadiciense tuendum suscipit bonaque ac iura confirmat. 1112
    MCCLXXXIu.---Ad Guidonem prepositum et capitulum Mutinensis ecclesie.---De numero quatuordecim canonicorum neque augendo neque minuendo. 1114
    MCCLXXXu---Balderani prepositi et canonicorum S. Marie Magdeburgensium erga Romanam Ecclesiam studium laudat et confirmat. 1115
    MCCLXXXuI.---Ad Hugonem abbatem et fratres S. Germani Parisiensis.---Indulget eis ut Senonensi archiepiscopo procurationes soluere non teneantur, nisi pro quadraginta equitaturis ad summum, et pro quadraginta quatuor hominibus. 1115
    MCCLXXXuII.---Welfoni duci significat se ecclesie Steingadensis defensionem contra episcopum Augustensem suscepisse. 1116
    MCCLXXXuIII.---uisitantibus ecclesiam Sancte Marie de Charitate uenetiis, indulgentiam uiginti dierum concedit. 1116
    MCCLXXXIX.---Ad propositum et capitulum Mutinense.---Sancit ne canonicis extra morantibus beneficia conferantur. 1117
    MCCXC.---Ad eosdem.---Intra parecias Mutinenses iniussu episcopi et capituli Mutinensis construi ecclesias uetat. 1118
    MCCXCI.---Sententiam ab Equilino et Torcellano episcopis latam, ut monachi S. Nicolai uitalem episcopum Castellanum  die Ascensionis Domini recipiant »ad processionem et ad refectionem prestandam« confirmat 1118
    MCCXCII.---Ad abbatem et fratres S. Audeni.---Ius in ecclesia S. Leufredi de Cruce illis asserit. 1119
    MCCXCIII.---Steingadensibus scribit se precibus Welfonis ducis adductum ecclesiam eorum tuendam suscepisse. 1119
    MCCXCIu.---Ad prepositos Salzburgensem et Gurcensem.---De impedito aduentu Henrici cardinalis. Falsum esse se depositionem Adalberti Salzb. archiep. intendisse, etc. 1120
    MCCXCu.---Ad Adelbertum archiep. Salzburg.---Falsum rumorem esse qui suum ab eo animum auersum esse nuntiauit. Ceterum ad se in Longobardiam ueniat, iustam sententiam auditurus. 1121
    MCCXCuI.---Roberto abbati ecclesie S. Quirini Tegernseensi usum mitre concedit. 1122
    MCCXCuII.---Urbem Laudem nouam, possessionibus ueteris oppidi instructam confirmat. 1122
    MCCXCuIII.---Priuilegium pro monasterio S. Marie Noui Portus. 1123
    MCCXCIX.---Parthenonis S. Andree Rauennatis protectionem suscipit, eiusque bona et iura confirmat. 1125
    MCCC.---Monasterii S. Marie in Organo ueronensis protectionem suscipit, eiusque bona, possessiones et priuilegia confirmat. 1126
    MCCCI.---Confirmat constitutiones factas et faciendas per capitulum generale Carthusiense cum potestate instituendi et destituendi priores et corripiendi personas ordinis, quibus non liceat appellare. 1128
    MCCCII.---Parthenoni B. Marie Suessionensi guadionem prebendarum ecclesie B. Petri asserit. 1128
    MCCCIII.---Archiepiscopo Spalatino, legato apostolico, et Micheli episcopo Traguriensi mandat ut piratas Sebenicenses qui Raymundum de Capella, subdiaconum suum, a Willelmo Sicilie rege ad sese reuertentem, tum litteris regiis, tum aliis pretii magni rebus spoliauerint, ad hec restituenda sub excommunicationis pena commoneant. 1129
    MCCCIu.---Rogero, archiepiscopo Eboracensi, apostolice sedis legato, et Hugoni, episcopo Dunelmensi,  significat, die 21 Iulii filium Alberti, marchionis Brandenburgensis, Frederici imperatoris camerarium, iusiurandum dedisse: »quod, postquam idem imperator ueniret uenetias, pacem Ecclesie, et pacem Willielmi Sicilie regis usque ad 15 annos, et treugam Lombardorum usque ad 6 annos faceret iuramento firmari.« Imperatorem die 24 m. Iulii ad ecclesiam S. Nicolai peruenisse, »et ibi tam ipsum, quam archiepiscopos, episcopos et alios principes Teutonici regni, abrenuntiantes schismati, per episcopos et cardinales absolutionis beneficium meruisse.« Deinde uenetiis et hoc et postero die 25 m. Iulii ecclesia S. Marci sibi ab imperatore debitos honores habitos esse. 1130
    MCCCu.---Petro abbati Casinensi, et archiepiscopo eadem que Rogero archiepiscopo Eboracensi litteris superioribus significat. 1131
    MCCCuI.---Willelmo archiepiscopo Remensi et suffraganeis eius nuntiat Fridericum imperatorem ad Ecclesie obedientiam rediisse. 1132
    MCCCuII.---Guidoni archiepiscopo Senonensi eiusque suffraganeis eadem iisdem uerbis scribit que superiore ad Willelmum Remensem epistola. 1132
    MCCCuIII.---Ad capitulum generale ordinis Cisterciensis.---De reconciliatione Frederici imperatoris. 1132
    MCCCIX.---Priuilegium pro ecclesia Bonnensi. 1133
    MCCCX.---Ad Ludouicum Francorum regem.---Scribit Fridericum imperatorem ad officium rediisse. 1135
    MCCCXI,---Ad Eboracensem archiepiscopum et episcopum Lincolniensem.---Pro monialibus Swinensibus et Cotumensibus. 1136
    MCCCXII.---Ecclesie B. Petri Osnabrugensis priuilegia clericorumque possessiones confirmat. 1137
    MCCCXIII.---Monasterium S. Udalrici tuendum suscipit, eiusque bona et priuilegia confirmat. 1137
    MCCCXIu.---Ad Richardum archiepiscopum Cantuariensem, apostolice sedis legatum, et suffraganeos eius.---De pace cum imperatore Friderico reconciliata. 1140
    MCCCXu.---Choro Ecclesie Salzburgensis, prelatis Ecclesiarum et ministerialibus predicte Ecclesie significat in Adalberti locum, qui archiepiscopatu suo sponte abdicasset, ab episcopis [Romano] Gurcensi et [Theobaldo] Passauiensi prelatisque Salzburgensibus Chunradum Moguntinum electum esse. 1141
    MCCCXuI.---Monasterii S. Iacobi Moguntini disciplinam Premonstratensem confirmat. 1142
    MCCCXuII.---Archiepiscopo Spalatino, legato apostolico, significat se eius cum archiepiscopo Iaderensi de episcopatu Phariensi controuersiam Raymundi de Capella, subdiaconi sui, legationem apostolicam in Sclauoniam ineuntis, arbitrio permisisse. 1143
    MCCCXuIII---Euerardo episcopo Tornacensi interdicit ne in diuisione prebendarum nonnisi iusta tenorem scripti sui procedat. 1144
    MCCCXIX.---Ecclesie S. Donatiani Brugensis protectionem suscipit bona et possessiones confirmat. 1144
    MCCCXX.---Dominico abbati S. Iustine Patauino permittit »ut in obsequiis defunctorum, episcopo absente, uel missam cantare nolente, in monasterio specialem missam cantet.« 1146
    MCCCXXI.---Compositionem inter Balduinum quemdam episcopum et Gerardum de Chirisi factam confirmat. 1146
    MCCCXXII.---Presbytero Ioanni, Indorum regi, scribit se iamdiu quidem audisse eum Christianam legem sequi; sed tum primum Philippum medicum detulisse eum cupere »erudiri catholica disciplina et in Urbe habere ecclesiam et Ierusalem altare aliquod.« Mittit igitur eumdem Philippum medicum, per quem ad fidem catholicam deducatur. 1148
    MCCCXXIII.---Monasterii Sancte Marie Magdalene de Lacu Iuriensi protectionem suscipit, bonaque ac possessiones confirmat. 1150
    MCCCXXIu---Priuilegium pro ecclesia Ferrariensi. 1152
    MCCCXXu.---Magistro Hugoni Etheriano gratias agit quod librum »pro Deo et pro deuotione Ecclesie« compositum per magistrum Cacciaredum ad sese miserit. Monet ut »Constantinopolitanum imperatorem ad deuotionem et reuerentiam Romane Ecclesie exhibendam et ad unitatem ipsius diligentius prouocet.« 1154

INTRA ANNUM 1160-1478.
    MCCCXXuI.---Leprosis Abbatis uille decimarum immunitatem concedit, terramque de Cantastra, concessam a comite Pontiui, asserit. 1154
    MCCCXXuII.---Plebanis, capellanis et aliis clericis monasterii Puteolensis circumpositis interdicit »ne aliquibus parochianorum aliquatenus prohibeant quin libere  ualeant apud monasterium habitum monachalem induere uel inibi sepeliri. 1155
    MCCCXXuIII---Ad Rainaldum Aesinensem episcopum.---Priuilegia quedam concedit. 1155
    MCCCXXIX.---Priuilegium pro ecclesia S. Margarite Elenfordesmerensi. 1156
    MCCCXXX.---Roberto de Chedeleswurd quatuor hidas terre in Chedeleswurd eidem concessas a monachis de Abendon confirmat. 1156

ANNO 1174-1178.
    MCCCXXXI.---Episcopo Terracinensi mandat inducat homines Terracinenses ut quas possessiones ecclesie S. Stephani de Montanis cum parauerint, restituant. 1157

INTER ANNUM 1176-1178.
    MCCCXXXII.---Ad magistrum Girardum Puellam.---De scholarum reditibus. 1157
    MCCCXXXIII.---Petro abbati et capitulo Casinensi concedit »ut pro rebus quas ad opus monasterii apud ciuitatem Beneuentanam aliquando comparent, nil aliquo tempore pro passagio uel plateatico requiratur.« 1158

ANNO 1178.
    MCCCXXXIu.---Ad Geraldum abbatem et fratres ecclesie S. Marie de Reno.---Eorum possessiones et iura confirmat. 1159
    MCCCXXXu.---Monasterii S. Marie Eberbacensis protectionem suscipit eiusque bona, possessiones ac priuilegia confirmat. 1160
    MCCCXXXuI.---Tabulam auream a Casinensi cenobio alienatam eidem restituit, eamque in posterum alienare sub anathemate prohibet. 1161
    MCCCXXXuII.---Ad Hugonem Terracinensem episcopum.---Eius de disciplina canonicorum statuta confirmat 1161
    MCCCXXXuIII.---Ecclesiam Lincopiensem tuendam suscipit, eiusque bona ac possessiones confirmat. 1163
    MCCCXXXIX.---Ad Petrum cardinalem S. Chrysogoni, apostolice sedis legatum.---Ut candelabra et cuppam argenteam Portuensis episcopi defuncti ad se deferat. 1163
    MCCCXL.---Ecclesie Regine protectionem suscipit canonicorumque bona ac iurat confirmat. 1164
    MCCCXLI.---Ecclesie et capituli Audomarensis in Arthesia constitutiones uarias et priuilegia confirmat. 1165
    MCCCXLII---Monasterii Cluniacensis protectionem suscipit ac possessiones confirmat. 1166
    MCCCXLIII.---Ad Rogerum Wigorniensem episcopum.---Pro electo ecclesie sancti Augustini Cantuariensis. 1167
    MCCCXLIu.---Ad Rogerum electum monasterii S. Augustini Cantuariensis.---Testatur se decreuisse ut ipse et eius successores ab archiepiscopis in ipso monasterio dedicarentur.
    MCCCXLu.---Richardo archiepiscopo Cantuariensi, apostolice sedis legato, de superioribus litteris significat. 1169
    MCCCXLuI.---Ecclesie Cephaludensis protectionem suscipit eiusque possessiones, priuilegia et iura confirmat. 1169
    MCCCXLuII.---Canonicorum S. Euphemie de Insula Cumarum decimas quasdam possessionesque omnes confirmat. 1171
    MCCCXLuIII.---Canonicorum ecclesie S. Petri Romane priuilegium ab Eugenio III constitutum confirmat. 1172
    MCCCXLIX.---Episcopalem sedem Suerinensem Ecclesieque possessiones confirmat, petente Bernone episcopo. 1174
    MCCCL.---Canonicorum ecclesie Bremensis consuetudinem quamdam confirmat. 1175
    MCCCLI.---Priuilegium pro monasterio S. Nicolai Andegauensi. 1176
    MCCCLII.---Ad Philippum Coloniensem archiepiscopum.---Coloniensis ecclesie iura ac priuilegia confirmantur. 1176
    MCCCLIII.---Monasterium S. Geremari tuendum suscipit, eiusque bona et possessiones enumerat et confirmat. 1178
    MCCCLIu.---Ad clerum Salmanticensem.---Ut Petro episcopo a sese consecrato obediant. 1183
    MCCCLu.---Ad Adefonsum Castellanorum regem.---Petrum episcopum Salmanticensem commendat. 1183
    MCCCLuI.---Ad Ubaldum archiep. Pisanum et uniuersos episcopos et abbates per Tusciam constitutos.---Illos ad concilium Rome celebrandum inuitat. 1184
    MCCCLuII.---Ad archiepiscopos, episcopos et abbates Hungarie.---Eiusdem argumenti. 1185
    MCCCLuIII.---Ad Guarinum archiepiscopum Bituricensem et eius suffraganeos, et abbates per eorum episcopatus constitutos.---Eiusdem argumenti. 1185
     MCCCLIX.---Ecclesiam S. Opportune Parisiensem tuendam suscipit, eiusque bona et priuilegia confirmat. 1185
    MCCCLX.---Londinensi et Wintoniensi episcopis, attendens quod ad regem pertineat, non ad Ecclesiam de possessionibus iudicare, precipit ut Henrico regi Anglorum possessionum iudicium relinquat. 1185
    MCCCLXI.---Monasterium S. Thome de Paraclito Ebleholtense tuendum suscipit, eiusque bona ac iura confirmat. 1186

INTRA ANNUM 1159-1179.
    MCCCLXII.---Ad Parmensem et Reginum episcopos.---Ut quedam bona monachis Nonantulanis restituenda curent. 1187
    MCCCLXIII.---Ad Nonantulanos.---Quod P., qui totam uitam suam Deo dederit, uoto liber iudicandus sit. 1188
    MCCCLXIu.---Parthenonem S. Marie Calensis tuendum suscipit eiusque bona confirmat. 1189
    MCCCLXu.---Ecclesie collegiate SS. Michelis et Gudule possessiones ac priuilegia confirmat. 1189

INTRA ANNUM 1160-1179.
    MCCCLXuI.---Ad capitulum B. Martini Turonensis.---Ne quis in canonicum recipiatur qui sit seruilis conditionis et qui non sit de legitimo matrimonio natus 1191
    MCCCLXuII.---Ad Hugonem Genuensem episcopum.---Pro Guillelmo Montispessulani domino. uetat ne Genuenses portui Magalonensi noceant. 1191
    MCCCLXuIII.---Ad consules et populum Genuensem.---Eos dehortatur ab iniuriis in Guillelmum, Montispessulani dominum. 1192
    MCCCLXIX.---Ad abbatem et fratres monasterii de Possignano.---Ius patronatus in ecclesias quasdam illis asserit. 1193

INTRA ANNUM 1166-1179.
    MCCCLXX.---Prepositum ad capitulum et uibergense.---Significat de parthenonis S. Margarete Asmialdensis protectionem suscepisse. 1193
    MCCCLXXI.---Ad clericos archidiaconatus Berkesire.---uaria illis priuilegia concedit. 1194
    MCCCLXXII.---Ad Cabilonensem episcopum et abbatem de Firmitate.---Ut cogant milites quosdam ut ablata monasterio Trenorciensi reddant. 1194
    MCCCLXXIII.---Ad Bituricensem et Bizuntinum archiepiscopos, etc.---Eos ad tuenda bona monasterii Trenorciensis hortatur. 1195
    MCCCLXXIu.---Nicolao priori et fratribus S. Sepulcri Hierosolymitani concedit ecclesiam S. Aegidii sitam Rome iuxta portam Auream. 1196
    MCCCLXXu.---Ad abbatem et fratres monasterii S. Dionysii. 1196
    MCCCLXXuI.---Ad Simonem episcopum Meldensem.---Ut nulli parochialis ecclesia concedatur, qui non resideat. 1197
    MCCCLXXuII.---Archiepiscopis quibusdam significat de monasterii S. Nicolai Andegauensis protectionem suscepisse. 1197
    MCCCLXXuIII.---A Bituricensem archiep. et Claremontensem et Aniciensem episcopos.---Ut sententiam pro monasterio Trenorciensi promulgatam obseruandam curent. 1197
    MCCCLXXIX.---Archiepiscopo uiennensi eadem mandat. 1197
    MCCCLXXX.---Ad consules et populum Senensem.---Confirmat pacem de finibus inter Senenses et Florentinos. 1198
    MCCCLXXXI.---Canonicorum ecclesie Cesenatis possessiones confirmat. 1198

ANNO 1173-1179.
    MCCCLXXXII.---Ad abbatem et canonicos Lucernenses. Terram quamdam eis asserit. 1199

ANNO 1175-1179
    MCCCLXXXIII.---Ad Ricardum Cantuariensem archiepiscopum.---De coronatione regum Anglie. 1199

ANNO 1178-1179.
    MCCCLXXXIu.---Ad magistrum Girardum puellam.---Redditus schismatis tempore sponte remissos restituit. 1200
    MCCCLXXXXu.---Willelmo abbati S. Dionysii eiusque successoribus usum mitre, annuli, sandaliorum concedit. 1200
    MCCCLXXXuI.---Simoni quondam abbati S. Marie Blesensis asserit beneficia post muneris abdicationem a Ioanne episcopo Carnotensi ei collata. 1201
    MCCCLXXXuII.---Ad Simonem Meldensem episcopum. 1201

ANNO 1179.
    MCCCLXXXuIII.---Monasterii SS. Flore et Lucille  Aetini protectionem suscipit, eiusque bona et priuilegia confirmat. 1201
    MCCCLXXXIX.---Ad Ioannem episcopum et capitulum Carnotensem.---Ut nulli concedantur honores nisi his qui residentiam promiserint. 1203
    MCCCXC.---Ad Mattheum episcopum Trecensem.---De numero canonicorum, presbyterorum et diaconorum ecclesie Trecensis. 1203
    MCCCXCI.---Ad Lupum ualentie regem.---Illi gratias agit quod Christianos tueatur et honoret. 1205
    MCCCXCII.---Bulla pro ecclesia Biterrensi. 1205
    MCCCXCIII.---Ad Simonem Meldensem episcopum.---De electione abbatum in monasteriis diecesis eius. 1206
    MCCCXCIu.---Ad abbatum et capitulum S Bertini Sithiensis.---Ut duo sint presbyteri in parochiali ecclesia Broburgensi. 1207
    MCCCXCu.---Ad eosdem.---Exemplar confirmationis duarum partium decime de Lulinghem cuiusdam militis de Watenis. 1207
    MCCCXCuI.---Ad eosdem.---Exemplar confirmationis super decimas de uaranciis. 1208
    MCCCXCuII.---Ad eosdem.---Ut nullus archiepiscopus, episcopus, aut queuis persona, in ecclesias ad iurisdictionem eorum spectantes, excommunicationis siue interdicti sententiam promulget. 1208
    MCCCXCuIII.---Ad eosdem.---Ne laicis teneantur prebendas conferre. 1208
    MCCCXCIX.---Monasterium S. Blasii de Nigra-Silua tuendum suscipit eiusque bona et priuilegia confirmat. 1209
    MCD.---Ecclesie S. Mauritii Agaunensis protectionem suscipit, eiusque bona et priuilegia confirmat. 1212
    MCDI.---Priuilegium pro ecclesia Tropeiensi. 1213
    MCDII.---Monasterii S. Martini in Mure protectionem suscipit, uariaque eidem priuilegia elargitur, imposito monachis aurei unius censu annuo. 1213
    MCDIII.---Monasterium S. primitiue Ecclesie montis Sion Hierosolymitanum tuendum suscipit et eius possessiones in Sicilia sitas confirmat.---Abbati mitre annulique usum concedit. 1214
    MCDIu.---Monasterii S. Simpliciani Mediolanensis iura et priuilegia confirmat. 1214
    MCDu.---Priuilegium pro monasterio S. Georgii in Nigra-Silua. 1216
    MCDuI.---Priuilegium pro monasterio S. Michelis Tornodorensi. 1219
    MCDuII.---Priuilegium pro ecclesia Imolensi. 1221
    MCDuIII.---Desiderio episcopo Morinorum mandat ut decimam monasterio S. Bertini Sithiensi tribuendam curet---Item Philippum Flandrie comitem hortatur ut eidem monasterio decimam tribuat. 1221
    MCDIX.---Bulla confirmans monasterium Garstense. 1221
    MCDX.---Monasterii S. Nazarii Laureshamensis protectionem suscipit, bonaque ac iura confirmat. 1223
    MCDXI.---Monasterium Trenorchiense tuendum suscipit, eiusque possessiones ac priuilegia confirmat. 1225
    MCDXII.---Ad Richardum Cantuariensem archiepiscopum.---Rogerum abbatem S. Augustini a sese dedicatum nuntiat. 1228
    MCDXIII.---Ad Rogerum abbatem S Augustini Cantuariensis---De benedictione successorum eius. 1229
    MCDXIu.---Ad Henricum Anglorum regem.---Affirmat Rogerum abbatem temere accusari. 1229
    MCDXu.---Ad Rogerum abbatem et fratres S. Augustini Cantuariensis.---Ne in ecclesiis ad presentationem eorum spectantibus, ulli nisi ab eis presentati fuerint, ordinentur. 1231
    MCDXuI.---Ad eumdem. De excommunicandis malefactoribus. 1231
    MCDXuII.---Rogero abbati et fratribus S. Augustini Cantuariensis concedit »ut cum generale interdictum terre fuerit, liceat iis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.« 1231
    MCDXuIII.---Ecclesiam Remensem tuendam suscipit, eiusque possessiones ac priuilegia confirmat. 1231
    MCDXIX.---Ad Sigehardum Laureshemensis cenobii abbatem.---Ei eiusque successoribus mitre usum concedit. 1233
    MCDXX.---Wilhelmo archiep. Remensi et eius suffraganeis declarat religiosos Dunenses ordinis Cisterciensis immunes esse a soluendis decimis terrarum quas ipsimet excolunt. 1233
    MCDXXI.---Ad Henricum patriarcham Gradensem et Dominicum episcopum Caprulensem.---Ut sententiam pro monasterio S. Saluatoris latam obseruari faciant ab omnibus. 1234
     MCDXXII.---Christianum archiepiscopum Moguntinum rogat ut Leonati abbati Piscariensi in recuperandis monasterii possessionibus opituletur. 1235
    MCDXXIII.---[Gentili] episcopo Auximano et [Petro] Firmano, [Acceptabili] Camerinensi, [Iacobo] Senogalliensi episcopis mandat ut monasterio Piscariensi possessiones tempore schismatis inuasas restitui iubeant. 1236
    MCDXXIu.---Ad Alphonsum Portugalensium regem.---Regni Portugalensis protectionem suscipit. 1237
    MCDXXu.---Priuilegium pro ecclesia SS. Stephani et Willehadi Bremensi. 1238
    MCDXXuI.---Priuilegium pro ecclesia S. Marie a Fine. 1241
    MCDXXuII.---Indulgentiam XX dierum concedit ecclesie S Saluatoris in anniuersario dedicationis eiusdem. 1242
    MCDXXuIII.---Lombardo quondam archiepiscopo Beneuentano canonicorum uoluntate redditus quosdam asserit. 1242
    MCDXXIX.---Pacem initam inter fratres militie Templi et fratres Hospitalis confirmat. 1243
    MCDXXX.---Decano et capitulo Laudunensi. 1245
    MCDXXXI.---Ad abbatem et conuentum S. uedasti.---Compositionem cum Hannonie comite ab eis factam, et eorum in uilla Hasprensi iura confirmat. 1245
    MCDXXXII.---Priuilegium pro ecclesia Acheruntina. 1246
    MCDXXXIII.---Ad decanum et canonicos S. Aniani Aurelianensis. 1246
    MCDXXXIu.---Ecclesie Cameracensis priuilegia confirmat. 1246
    MCDXXXu.---Ecclesie Lausannensis protectionem suscipit ac iura confirmat. 1247
    MCDXXXuI.---Monasterii S. Crucis Bosonisuillensis protectionem suscipit, bonaque ac priuilegia confirmat. 1248
    MCDXXXuII.---Priuilegium pro ecclesia Asculana. 1251
    MCDXXXuIII.---Priuilegium pro monasterio S. Apri Tullensi. 1252
    MCDXXXIX.---Monachis S. Germani Parisiensis. 1255
    MCDXL-MCDXLI.---Ad Bartholomeum archiep. Turonensem.---Arguit eum quod ad constitutum terminum non comparuerit, nouasque ei indulget inducias. 1255
    MCDXLII.---Ad regem Francorum.---Ut controuersiam Dolensem inter et Turonensem ecclesiam componere studeat. 1256
    MCDXLIII.---Wilhelmo, archiepiscopo Remensi. 1256

ANNO 1170-1180.
    MCDXLIu.---Priori Dominici Sepulcri Hierosolymitani et eius successoribus concedit, ut »post archiepiscopos et episcopos inter abbates et priores Hierosolymitani patriarchatus primum locum in conuentibus et officiis Ecclesie teneant. 1257
    MCDXLu.---Abbatibus Templi Domini, de Monte Sion, de ualle Iosaphat et priori Montis Oliueti precipit, ut »in precipuis solemnitatibus ecclesiarum, si forte Hierosolymitanus patriarcha absens sit uel infirmus, aut si ecclesia Hierosolymitana uacauerit, priorem eiusdem ecclesie cum fratribus ad solemnem processionem recipiant, et in ecclesiis solemnem missam uice patriarche eos  permittant. 1257
    MCDXLuI.---Abbati S. Dionysii eiusque successoribus asserit ius distribuendarum ecclesie S. Pauli prebendarum. 1258
    MCDXLuII.---Abbati et monachis S. Dionysii. 1258

ANNO 1171-1180.
    MCDXLuII bis---K, illustrem Sweorum et Gothorum regem, episcopos et nobilem uirum ducem, uniuersumque clerum et populum per Gothiam constitutos ad seruandas leges maritales, colendos sacerdotes dandasque decimas hortatur. Monet ne »exheredatis legitimis filiis bona omnia ecclesiis derelinquant,« neue »homines, in potatione et ebrietate occisos, quasi sanctos more infidelium uenerentur.« Remittit iis »quadragesimam, que est ante festum S. Michelis, excepta sexta feria.« Gratias agit, quod se »in multis necessitatibus suis per Richardum presbyterum uisitauerint.« 1259
    MCDXLuIII.---Ad monachos S. Sauini.---Ut obedientes sint abbati. 1262
    MCDXLIX.---Canonicorum S. Reguli legem confirmat. 1262
    MCDL.---Ad archiepiscopum Auxitanum, et abbatem Massiliensem.---Ut monachis inobedientibus penitentiam congruam imponant. 1262
    MCDLI.---Ad Rotrodum Rothomagensem archiepiscopum. 1263
    MCDLII. Priuilegium pro monachis S. Benedicti Sublacensis. 1263

 ANNO 1175-1180.
    MCDLIII.---Ad Raynerium Salernitanum archiepiscopum. 1264
    MCDLIu.---Locum de Misericordia Dei Fulberto eremite confirmat. 1264

ANNO 1180.
    MDCLu.---Institutionem canonicorum ordinis S. Augustini in abbatia Cinoniensi et omnia ipsorum bona confirmat. 1265
    MCDLuI---Monasterii S. uictoris protectionem suscipit et eius priuilegia confirmat. 1267
    MCDLuII.---Ad archiepiscopum et episcopum Sardinie.---Pro monasterio Casinensi. 1267
    MCDLuIII.---Priuilegium pro ecclesia Metropolitana. 1268
    MCDLIX.---Abbati et capitulo Cisterciensi. 1269
    MCDLX.---Ad Omnibonum ueronensem et Mantuanum episcopos.---Compellant. T. ut Nogariam curtem monachis Nonantulanis restituat. 1270
    MCDLXI---B, archiepiscopo Turonensi, apostolice sedis legato, scribit, cum persuasum habuerit, eum »proxima Dominica, qua cantatur »Latere, Ierusalem« , uel »Ego sum pastor bonus«  ad sese accessurum, nuntium eius uenisse, Addit se Ludouici Francorum regis et Philippi regis precibus adductum »usque ad proximum festum B. Martini  licet non sine multo et graui onere R. electi Dolensis, apud se per annum et amplius exspectantis, terminum prolongare,« quo accedere eum iubet. 1270
    MCDLXII.---Ad capitulum Ecclesie Bremensis.---Quod laici ad eligendum archiepiscopum non sint admittendi. 1270
    MCDLXIII.---Priuilegium pro ecclesia Cabilonensi. 1271
    MCDLXIu.---Patauino, uicentino, Taruisino episcopis scribit, post pacem cum imperatore et treuga Lombardorum tot laboribus confectam Bononienses castrum et ecclesiam Montisbellii destruxisse; ac, etsi ab imperatorie partis hominibus uiolata treuga sit, tamen legatos imperatoris, ut damnum ex treuge legibus compensaretur iam »magnifice« expostulasse. Talia facinora ut prouideant, ac si facta sint, illata detrimenta sarciri iubeant, petit. 1272
    MCDLXu.---Archiepiscopo Rauennati et eius suffraganeis eadem scribit. 1272
    MCDLXuI.---Ad canonicos Alexandrine ecclesia.---Eorum statum et possessiones confirmat. 1272
    MCDLXuII.---Ad archiepiscopos et episcopos, etc., per Dalmatiam constitutos.---Theobaldum subdiaconum suum, legatum apostolicum, commendat. 1273
    MCDLXuIII.---Priuilegium pro monasterio Letiensi. 1274
    MCDLXIX.---Ad episcopos Scotie.---Confirmat sententiam legati apostolici, qua ille Ioannem legitime electum confirmauit, et Hugonem a rege in episcopatum S. Andree intrusum deposuit. 1274
    MCDLXX.---Ad Willelmum regem Scotie.---Mandat ei, ut Ioannem legitime electum et confirmatum S. Andree episcopum, patiatur suo officio quiete fungi, alioquin regnum interdicto, regem excommunicatione plectendum. 1275
    MDCLXXI.---Ad episcopos Scotie.---Hugonis in episcopatum S. Andree intrusi excommunicationem confirmat. 1275

ANNO 1159-1181.
    MCDLXXII.---Ad Henricum Anglorum regem.---Ut Willelmum capellanum, ab eius ministerialibus in carcerem inclusum dimittat, eique ablata beneficia restituat. 1276
    MDCLXXIII.---Ad Henricum Anglorum regem.---R. filium regis Cantuariensis commendat. 1277
    MCDLXXIu.---Monasterii S. Audeni Rothomagensis protectionem suscipit bonaque ac possessiones confirmat. 1277
    MCDLXXu. Statum pro monasterio S. Ioannis de uineis. 1278
    MCDLXXuI.---Hugoni abbati S. Ioannis de uineis rescriptum. 1279

ANNO 1160-1181.
    MCDLXXuII.---Ad Manassem Aurelianensem episcopum. 1280

ANNO 1163-1181.
    MCDLXXuIII.---Ad Gilbertum Londinensem et R. archidiaconum.---Ut clericos et laicos ab illicitis coniugiis et contuberniis desistere compellant. 1280
    MCDLXXIX.---Ad Gilbertum Londinensem episcopum. Sacerdotum filios, et in sacerdotio genitos, in ecclesiis in  quibus patres antea ministrauerint, succedere non patiatur. 1281

ANNO 1166-1181.
    MCDLXXX.---Ad Suenonem Arusiensem episcopum. 1281
    MCDLXXXI.---Ad Bartholomeum episcopum Exoniensem et Simonem abbatem S. Albini.---De controuersia Roberti de Ber et Willelmi clerici. 1282

ANNO 1168-1181.
    MCDLXXXII.---Ad consules Placentinos.---Ut Hugoni subdiacono suo ablata restitui faciant. 1282
    MCDLXXXII bis.---Priuilegium Ulrico Aquileiensi patriarche concessum. 1283

ANNO 1171 1181.
    MCDLXXXIII.---Ad ducem uenetiarum.---Henricum patriarcham uenetiarum illi commendat, eumque hortatur ut translationi patriarchatus Gradensis ad ciuitatem uenetiarum benignum prestet assensum. 1284
    MCDLXXXIu.---Ad Gilbertum Londinensem episcopum.---Ut Alberium comitem cogat uxorem suam debita cum ueneratione suscipere. 1285
    MCDLXXXu.---Ad ualuensem, Aprutinum, Marsicanum episcopos, etc.---Cogant Gentitem de Raiano ut monasterio Piscariensi debitum censum soluat. 1286
    MCDLXXXuI.---Aprutino et Pennensi episcopis dat negotium ut ecclesias monasterii Piscariensis ab iniuriis defendant. 1287
    MCDLXXXuII.---Abbatibus Cisterciensibus concessionem facit. 1287
    MCDLXXXuIII.---Omnibus Regulam Grandimontensem obseruantibus, »laborem quem in ipsa obseruantia patiuntur, loco penitentie et in peccatorum remissionem iniungit,« ipsamque Regulam confirmat. 1287
    MCDLXXXIX.---Ad abbatem Premonstratensem.---Premonstratensis abbas potest alumnos sui instituti a peccatis et ab excommunicatione absoluere, et suis nouitiis clericis tonsuras facere. 1288
    MCDXC.---Ad archiepiscopos.---Ut iura monasterii S. Dionysii tueantur. 1288
    MCDXCI.---Ad Henricum Gradensem patriarcham.---Mandat ut sententiam pro monasterio S. Saluatoris latam obseruari faciat. 1289
    MCDXCII.---Ad Turonensem archiepiscopum et ad omnes episcopos.---Pro ecclesia S. Martini Turonensis. 1289
    MCDXCIII.---Decano et capitulo Trecensi interdicit »ne quis eorum, cum in episcopum electus uel consecratus fuerit, prebendam ante habitam, uel alios redditus ecclesie, nisi quos ad ius episcopale constiterit pertinere, ad suos usus retineat. 1290
    MCDXCIu---Petro monasterii SS. Seuerini et Sososii Neapolitani abbati eiusque successoribus mitre usum concedit. 1290
    MCDXCu.---Ad Parmensem et Reginum episcopos.---Pro monasterio Nonantulano. 1291
    MCDXCuI.---Ad Richardum Cantuariensem archiepiscopum.---Ut clericos Hugonis comitis; qui sacra contra interdictum procurauerint, ab officiis et beneficiis suspendat. 1291
    MCDXCuII.---Wichmanno archiep. Magdeburg. et . . . episcopo Brandenburgensi. 1292
    MCDXCuIII MD.---Ad Guidonem archiepiscopum Senonensem. 1292

ANNO 1179-1181.
    MDI.---Ad abbatissam Eremburgi et sorores de Gif. 1292
    MDII.---Compositionem inter Henricum episcopum et canonicos ecclesie Mutinensis confirmat. 1293

ANNO 1181.
    MDIII.---Priuilegium pro ecclesia Ianuensi. 1293
    MDIu.---Ad omnes principes.---Hortatur eos ad subsidium Terre Sancte. 1294
    MDu.---Archiepiscopis, episcopis, abbatibus milites Templi missos qui terre Orientali auxilium peterent, commendat. 1296
    MDuI.---Ad Theobaldum Cluniacensem abbatem.---Compositiones ipsius factas cum Guillelmo comite Cabilonensi et cum Girardo comite Matisconensi scripto Philippi regis Francorum munitas confirmat. 1297
    MDuII.---Theobaldo abbati et capitulo Cluniacensi significat se episcopo Eduensi mandasse ut capellam Belnensem consecraret. Qui si mandatum exsequi noluerit, permittit iis ut episcopum Bellicensem ad conficiendam consecrationem inuitent. 1298
    MDuIII.---Guidoni archiepiscopo Senonensi, Henrico episcopo Baiocensi, S. abbati S. Genouefe et decano Ecclesie Baiocensis mandat ut in controuersia inter Rolandum electum Dolensem et Bartholomeum archiepiscopum  Turonensem, ap. sedis legatum, testium dicta litteris consignent. 1298
    MDIX.---Ecclesie S. Marie Flottinensis protectionem suscipit eiusque iura ac priuilegia confirmat. 1298
    MDX.---Priuilegium pro monasterio Casinensi. 1303
    MDXI.---Ad Petrum Casinensem abbatem. 1304
    MDXII.---Ad Casimirum ducem Polonie.---Nonnullas constitutiones circa bona Ecclesie editas confirmat. 1304
    MDXIII.---Ecclesie S. Laudi de Burgo Achardi protectionem suscipit, bona priuilegiaque confirmat. 1305
    MDXIu.---Monasterii S. Ruffilli protectionem suscipit, eiusque bona ac priuilegia confirmat. 1308
    MDXu---Ad decanum et capitulum Cabilonense.---Quod Cabilonenses clericos excommunicare non potest suus episcopus, nec suspendere, nisi prius id capitulo significaret. 1310
    MDXuI.---Ad decanum et capitulum Cabilonense.---Ut personas regendis ecclesiis idoneas, quas Cabilonensis episcopus recusauerit, episcopo Eduensi presentare possint. 1311
    MDXuII.---Ad Belam Hungarie regem.---Ne archiepiscopo Spalatino libere eligendo diutius impedimento sit. 1311
    MDXuIII.---Ecclesie S. Crucis Metensis protectionem suscipit, eiusque bona et possessiones confirmat. 1312
    MDXIX.---Priuilegium pro ecclesia Taruisina. 1314
    MDXX.---Ad archiepiscopum et episcopos per Sueciam constitutos.---Ut subiectorum animis consulant. 1315
    MDXXI.---Priuilegium pro Cluniacensibus.---Inhibet ne quis ecclesiam, capellam seu oratorium in parochiis Cluniacensium et precipue in parochia de Molinis edificet absque assensu Cluniacensis abbatis. 1316

SPURIA.
    I.---Ad Henricum regem Anglorum.---De Thoma Becket. 1317
    II.---Bulla indulgentiarum ecclesie S. Marci uenetiarum concessa. 1319
    SERIES EPISTOLARUM DECRETALIUM SUMMATIM EXPOSITA. 1319

EPISTOLAE uARIORUM AD ALEXANDRUM III.
    I.---Philippi abbatis de Eleemosyna.---Gratulatur Alexandro quod ad summam dignitatem fuerit euectus; reges Francie et Anglie pontificis partes amplexos nuntiat. 1359
    II.---Alienoris regine Anglie, Henrici II uxoris.---Gratias agit de litteris a summo pontifice missis, rogatque pro abbate S. Maxentii. 1362
    III.---Amalrici ecclesie S. Resurrectionis Hierosolymitane ministri.---Quod unanimi Orientalis cleri et populi consensu, reiectis Octauiano, Ioanne et Guidone, ipse in dominum temporalem et Patrem spiritalem fuerit electus. 1362
    Iu.---Fastredi Clareuallensis abbatis tertii ad Omnibonum ueronensem episcopum.---De concilio Tolosano, in quo Alexander, reiecto uictore, pontifex agnoscitur; et de conciliabulo Papiensi. 1363
    u.---Petri Pisani, ecclesie B. Aniani Aurelianensis decani.---Contra episcopos contumaces. 1365
    uI.---Henrici Remensis archiep.---Pro S. Thoma Cantuariensi. 1366
    uII.---Eiusdem.---Pro Drogone Ecclesie Nouiomensis cancellario. 1366
    uIII.---Eiusdem.---Ut episcopi Cameracensis electionem ratam non habeat. 1367
    uIII bis.---De rebellione monachorum S. Macarii aduersus S. Crucis ecclesiam Burdigal. 1368
    IX.---Priuilegium Fernandi regis Hispaniarum Romane Ecclesie factum super donatione et concessione castri Thoraph. 1369
    X. Fernandi Hispaniarum regis.---Pontificis cum toto regno suo dominium suscipit. 1370
    XI.---Petri tituli S. Chrysogoni presbyteri cardinalis---uiros tunc in Gallia eruditos et uirtutibus insignes enumerat. 1370
    XII.---Instrumentum quo Adinulphus et Landulphus filii Gregorii renuntiauerunt omni iuri, quod habebant in castro Falbaterie, illudque in feudum recipiunt ab Alexandro III papa. 1371

ANNO 1159-1181.
    XIII.---Guarini S. uictoris.---Se non posse, quos petierat Ioannes cardinalis, fratres mittere; sed et egre alios mitti posse. 1373
    XIu.---Eberhardi Iuuauiensis episcopi.---Aquileiensem electum commendat. 1374
    Xu.---Hugonis ecclesie B. Marie Adrianopolis abbatis, et Petri S. Ioannis CP. hospitalis prioris, que et quanta pro Ecclesie Romane firmitate et dignitate apud Orientales  in expeditione Friderici imperatoris Augusti egerint. 1375
    XuI.---Ludouici regis Francorum.---Contra hereticos, uulgo Populicanos dictos, per tractus Flandricos uagantes. 1376
    XuII.---Eiusdem.---In causa S. Thome Cantuariensis. 1376
    XuIII.---Eiusdem.---S. Thomam Cantuariensem commendat. 1377
    XIX.---Eiusdem.---S. Thomam exsulantem ab ipso honorifice susceptum significat. 1377
    XX.---Eiusdem.---De cede S. Thome. 1378
    XXI.---Eiusdem.---Hortatur pontificem ad resecanda sua auctoritate uitia. 1378
    XXII.---A . . . regine Francorum periurio Ioannis de Oxeneford; Thomam Cantuariensem commendat. 1380
    XXIII.---Beati Petri, cognomento Monoculi, Clareuallensis abbatis octaui.---Queritur a secularibus uexari ordinem Cisterc. litibus, direptione bonorum, etc., et opem pontificis aduersus hec mala implorat. 1381
    XXIu.---Eiusdem.---Gratias agit pontifici pro collatis beneficiis, presertim cenobio Balernensi, cuius inchoatum iudicium aduersus iniquos celeriter terminari exoptat. 1382
    XXu.---Conuentus Clareuallensis.---Orat conuentus pontificem, ne suo abbate Henrico, qui ad Tolosanum episcopatum querebatur, destituatur. 1383
    XXuI.---Henrici regis Anglie.---Pontifici electo gratulatur; petit ut ipsum in proprium et spiritualem filium recipiat. 1383
    XXuII.---Eiusdem.---Sententiam excommunicationis ab episcopo Cantuariensi contra quosdam petit relaxari. 1384
    XXuIII.---Eiusdem.---De libera electione ab ipso Ecclesie Anglicane concessa. Badoniensem electum commendat. 1385
    XXIX.---Eiusdem.---Pontificis intuitu archiepiscopo Cantuariensi pacem et amorem significat; queritur quod uiuianus et Gratianus, apostolice sedis legati, promissis de excommunicatione soluenda non steterint. 1385
    XXX.---Eiusdem.---Queritur quod Londoniensis et Saresberiensis episcopi, post appellationem ad pontificem factam, excommunicationis sententia de nouo ab archiepiscopo Cantuariensi sint innodati. 1387
    XXXI.---Eiusdem.---Significat mortem S. Thome Cantuar. archiepiscopi. 1388
    XXXII.---Eiusdem.---Queritur de rebellione Henrici, reliquorumque filiorum contra se, et auxilium pontificis implorat. 1389
    XXXIII.---R. comitis Legescestrensis ad summum pontificem.---Petit ipsius protectionem pro monasterio Lyrensi. 1390
    XXXIu.---Willelmi, S. Petri ad uincula presbyteri cardinalis, ad Manuelem imperatorem.---Hortatur ut cum Ludouico rege Francorum pro defensione Romane Ecclesie fedus ineat. 1391
    XXXu.---Ottonis diaconi cardinalis S. Nicolai de Carcere Tulliano.---Pro Gilberto Londoniensi episcopo. 1392
    XXXuI.---Philippi comitis Flandrensis.---Pro Thoma Cantuariensi. 1392
    XXXuII.---Willelmi Papiensis episcopi.---Eiusdem argumenti. 1393
    XXXuIII.---Willelmi Papiensis et Ottonis cardinalis---De controuersia inter Henricum Anglorum regem et Thomam agitata. 1394
    XXXIX---Prioris et conuentus Cantuariensis.---Pro R. Wintoniensi electo 1396
    XL.---Odonis prioris et conuentus Cantuariensis.---Quod celebratis regis mandato electionibus, et unanimi consensu R., eiusdem conuentus monacho, in abbatem electo, rex iunior electionem irritam fecerit. 1396
    XLI.---Rogeri Eboracensis archiepiscopi.---Gratias agit pro exhibitis sibi ab Alexandro beneficiis. Gilbertum Londinensem episcopum commendat. 1398
    XLII.---Canonicorum Remensium.---Pro Thoma Cantuariensi. 1399
    XLIII.---Rotrodi Rothomagensis archiepiscopi.---Humiliter precatur ut in causa S. Thome cum rege mitius agat. 1400
    XLIu.---Eiusdem.---Pro Gilberto Londoniensi episcopo. 1401
    XLu.---Episcoporum Cantuariensis Ecclesie suffraganeorum.---Partes regis contra metropolitanum suum suscipientes ad sedem apostolicam appellant, et diem Ascensionis Dominice appellationis terminum sibi petunt assignari. 1401
    XLuI.---Eorumdem.---Conqueruntur quod contra canonum auctoritatem post appellationem sint ab archiepiscopo  Cantuariensi sententia excommunicationis alligati. Appellationi nichilominus sue terminum diem transitus B. Martini constitui precantur. 1404
    XLuII.---Cleri Normannie.---Precantur ut in causa S. Thome regi Anglorum pontifex non nichil indulgeat. 1405
    XLuIII.---Willelmi Antissiodorensis episcopi.---Contra Gilbertum Londoniensem episcopum. 1406
    XLIX.---Willelmi Carnotensis electi.---Pro Thoma Cantuariensi. 1407
    L.---Eiusdem.---Pro eodem. 1408
    LI.---Aegidii Ebroicensis episcopi.---Humiliter precatur ut cum rege Anglorum pontifex mitius agat. 1409
    LII-LIII.---Aegidii Ebroicensis episcopi. 1411
    LIu.---Henrici decani et capituli S. Pauli London.---Gilbertum episcopum, Romam pergentem commendant. 1412
    Lu.---Stephani Meldensis episcopi.---Pro S. Thoma exsulante. 1414
    LuI.---Eiusdem.---Pro eodem. 1414
    LuII.---Eiusdem.---de lamentabili cede S. Thome. 1415
    LuIII.---Milonis Morinorum episcopi.---Contra Gilbertum Londoniensem episcopum. 1446
    LIX.---Bernardi Niuernensis episcopi.---Precatur ut in causa S. Thome Cantuariensis regi Anglorum nonnichil indulgeat. 1417
    LX.---Baldwini Nouiomensis episcopi---Contra Gilbertum Londoniensem episcopum. 1418
    LXI.---Eiusdem et Mauritii Parisiensis episcopi---Quod post indictum archiepiscopo Cantuariensi apud Pontisaram colloquium, rex Anglorum, omisso in contumeliam domini Cantuariensis quod indixerat colloquio, Angliam festinanter repetierit. 1419
    LXII.---Mauricii Parisiensis episcopi.---Pro S. Thoma Cantuariensi. 1420
    LXIII.---Eiusdem.---Contra Gilbertum Londoniensem episcopum. 1421
    LXIu.---Matthei Trecensis episcopi.---Pro S. Thoma Cantuariensi. 1422
    LXu.---A. Certesiensis.---Pro Gilberto Londoniensi episcopo. 1423
    LXuI.---Rotrodi Rothomagensis archiepiscopi.---Eiusdem argumenti ac epistola LXI. 1424
    LXuII.---Willelmi Senonensis archiepiscopi.---Precatur ut ratam habeat excommunicationis sententiam contra Londoniensem et Saresberiensem episcopos ab archiepiscopo Cantuariensi latam. 1425
    LXuIII.---Eiusdem.---Contra Gilbertum Londoniensem episcopum. 1425
    LXIX.---Eiusdem.---In causa S. Thome Cantuariensis. 1426
    LXX.---Eiusdem.---Gilbertum Londoniensem episcopum absolutum dolet. De coronatione filii regis Henrici. 1428
    LXXI.---Eiusdem---De lamentabili cede S. Thome Cantuariensis. 1428
    LXXII.---Eiusdem.---Similis argumenti 1430
    LXXIII.---Guillelmi Senonensis episcopi, apostolice sedis legati.---Hugonem de Campo Florido, Suessionensem episcopum, Francie cancellarium, commendat. 1432
    LXXIu.---Anonymi.---De cede S. Thome Cantuariensis. 1432
    LXXu.---Matthei Senonensis thesaurarii.---In gratiam Thome Cantuariensis, contra Henricum regem. Minas regis Anglorum paruifaciendas monet »quia Pictauorum et Britonum proceres, domino regi Francie confederati, ei texuerunt inextricabilem labyrinthum. 1434
    LXXuI.---C. Lantoniensis presbyteri.---Pro Gilberto Londoniensi. 1435
    LXXuII.---Simonis prioris de Monte Dei et Engelberti prioris de ualle S. Petri.---Quid ab iis actum sit in exsecutione mandati apostolici de concordia regem inter et archiepiscopum Cantuariensem reformanda. 1436
    LXXuIII.---Eorumdem.---Quod nichil in mandato proficientes, comminatorias pontificis epistolas regi obtulerint 1437
    LXXIX-LXXX.---A. Sancte Osithe ministri.---Pro Gilberto Londoniensi episcopo. 1438
    LXXXI.---Abbatis Ramesiensis.---Eiusdem argumenti. 1439
    LXXXII.---Willelmi Ramesiensis.---Eiusdem argumenti. 1440
    LXXXIII.---Henrici abbatis Stratfordiensis.---Pro Gilberto Londoniensi episcopo. 1441
    LXXXIu.---Ecclesie S Trinitatis London.---Eiusdem argumenti. 1442
     LXXXu.---Willelmi abbatis ecclesie S. Trinitatis London.---Eiusdem argumenti. 1443
    LXXXuI.---R. prioris S. uictoris Pariensis et Eruisii abbatis S. Augustini.---Pro S. Thoma Cantuariensi. 1443
    LXXXuII.---Willelmi Radingensis abbatis.---Pro Gilberto Londoniensi episcopo. 1444
    LXXXuIII.---Lambardi ad Alexandrum.---Quomodo Ioannes de Oxeneford, Roma rediens, multa se a pontifice obtinuisse glorietur, quo audito rex Francie, ita uehementer turbatus fuerit, ut confestim se uelle nuntios dirigere qui legatis apostolicis regni sui ingressum inhiberent, diceret. 1445
    LXXXIX.---Theobaldi Blesensis comitis.---De martyrio S. Thome. 1447
    XC.---Magistri uiuiani.---Quid egerit in exsecutione mandati apostolici sibi commissi. 1448
    XCI.---Eiusdem.---Similis argumenti. 1451
    XCII.---Laurentii abbatis Westmonasteriensis.---Pro Gilberto Londoniensi episcopo. 1452
    XCIII.---Anonymorum.---Contra Thomam Cantuariensem. 1453
    XCIu.---Anonymi.---Narrat quid actum sit in curia  quam de pace tractanda inter ipsum et pontificem Romanum in die Pentecostes suis indixerat Fredericus imperator. 1454
    XCu.---Richardi archiepiscopi Cantuariensis.---Accusat abbatem Malmesburiensem, quod se ab obedientia sui episcopi subtraxerit. Deinde fuse deplorat quanta mala secuta sint ex exemptionibus abbatum per pontifices Romanos ob episcoporum quorumdam tyrannidem indultis. 1456
    XCuI.---Eiusdem.---Nomen episcoporum in aula regia degentium a calumniis tuetur, ac ostendit exemplo ueterum, quanto cum fructu regni in ea uersentur. 1459
    XCuII.---Bartholomei Exoniensis episcopi.---Pro Ricardo, quondam Pictauiensi archidiacono, Wintoniensi electo. 1461
    XCuIII.---Eiusdem.---Pro R. Herefordensi electo. 1462
    XCIX.---Eiusdem.---Pro Ricardo Cantuariensi electo. 1462
    C.---Prioris et conuentus Ecclesie Cantuariensis.---Pro R. Wintoniensi electo. 1464
    CI.---Odonis prioris et conuentus ecclesie Cantuariensis.---Pro R. electo Cantuariensi. 1464




 FINIS TOMI DUCENTESIMI.
